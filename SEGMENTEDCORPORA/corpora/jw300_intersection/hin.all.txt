 यही फैसला करने की घड़ी है 
 “ तुम कब तक दो विचारों में लटके रहोगे ” ? — 1 राजा 18 : 21 . 
 किस वजह से हमारा समय बीते वक्‍त से अलग है ? 
 क्या आप मानते हैं कि सिर्फ यहोवा ही सच्चा परमेश्‍वर है ? 
 क्या आप यह भी मानते हैं कि बाइबल की भविष्यवाणियाँ , हमारे समय को शैतान के दुष्ट संसार के ‘ अन्तिम दिन ’ कहती हैं ? 
 अगर हाँ , तो आप इस बात से हरगिज़ इनकार नहीं करेंगे कि आज , जी हाँ अभी , फैसला करने की घड़ी है । 
 इतिहास में ऐसा पहले कभी नहीं हुआ कि इतने सारे लोगों की जान खतरे में हो । 
 राजा अहाब की हुकूमत के दौरान इस्राएल के दस गोत्रवाले राज्य में क्या हुआ ? 
 सामान्य युग पूर्व दसवीं सदी में इस्राएल देश को एक गंभीर फैसला करना था कि वह किसकी उपासना करेगा ? 
 उस वक्‍त राजा अहाब ने , मूर्तिपूजा करनेवाली अपनी पत्नी , ईज़ेबेल के बहकावे में आकर इस्राएल के दस गोत्रवाले राज्य में बाल उपासना को बढ़ावा दिया था । 
 बाल को ऐसा देवता माना जाता था जो वर्षा लाकर देश को भरपूर फसल की आशीष देता है । 
 बाल को पूजनेवाले कई लोग अपने इस देवता की मूरत को चूमते या उसके आगे नमन करते थे । 
 वे मंदिर की देवदासियों के साथ नीच लैंगिक संबंध रखते थे ताकि बाल खुश होकर उनकी फसल और उनके मवेशियों पर आशीष दे । 
 इसके अलावा , अपने बदन को चीरने और उसे लहूलुहान करने का रिवाज़ भी उनमें आम था । — 1 राजा 18 : 28 . 
 बाल उपासना का परमेश्‍वर के लोगों पर क्या असर हुआ ? 
 इस्राएलियों में से सिर्फ कुछ 7,000 जन रह गए थे जिन्होंने इस तरह की उपासना करने से इनकार किया , जिसमें मूर्तियों के आगे झुकने , अनैतिक काम करने , खुद को मार - मारकर लहूलुहान करने जैसे रिवाज़ शामिल थे । 
 वे यहोवा परमेश्‍वर के चुने हुए लोग होने के नाते उसी के वफादार रहे । 
 इस वजह से उन्हें सताया गया । 
 उदाहरण के लिए , रानी ईज़ेबेल ने यहोवा के कई भविष्यवक्‍ताओं को मरवा डाला । 
 इन ज़ुल्मों की वजह से बहुत - से इस्राएली , यहोवा और बाल दोनों की उपासना करने लगे । 
 लेकिन एक इस्राएली का यहोवा से मुँह फेरकर किसी झूठे देवता की उपासना करना धर्मत्याग और यहोवा के साथ सरासर गद्दारी करना था । 
 यहोवा ने इस्राएलियों से वादा किया था कि अगर वे उससे प्यार करेंगे और उसकी आज्ञाएँ मानेंगे तो वह उन्हें ज़रूर आशीष देगा । 
 मगर , उसने खबरदार भी किया कि अगर वे सिर्फ ‘ उसी की भक्‍ति ’ ( NW ) करने की आज्ञा तोड़ देंगे , तो वह उनका सत्यानाश करेगा । — व्यवस्थाविवरण 5 : 6 - 10 ; 28 : 15 , 63 . 
 मसीहियों के बीच उठनेवाले हालात के बारे में यीशु और उसके प्रेरितों ने क्या भविष्यवाणी की थी , और यह भविष्यवाणी कैसे पूरी हुई है ? 
 आज , ईसाईजगत का भी कुछ ऐसा ही हाल है । 
 चर्च के सदस्य खुद को मसीही कहते हैं , मगर उनका व्यवहार , उनके विश्‍वास और त्योहार , बाइबल की शिक्षाओं के खिलाफ हैं । 
 ईज़ेबेल की तरह ईसाईजगत के पादरी , यहोवा के साक्षियों को सताने में सबसे आगे हैं । 
 यही नहीं , वे लंबे अरसे से युद्धों में सरकारों का साथ देते आए हैं और इस तरह चर्च के लाखों - करोड़ों सदस्यों का खून बहाने के ज़िम्मेदार हैं । 
 बाइबल बताती है कि जब धर्म इस तरह दुनियावी सरकारों का साथ देता है तो यह आध्यात्मिक मायने में व्यभिचार है । 
 इसके अलावा , ईसाईजगत अपने सदस्यों में , यहाँ तक कि पादरियों में सचमुच के व्यभिचार को भी दिनों - दिन बरदाश्‍त करने लगा है । 
 यीशु मसीह और उसके प्रेरितों ने भविष्यवाणी की थी कि इस तरह बड़े पैमाने पर धर्मत्याग होगा । 
 ईसाईजगत के एक अरब से ज़्यादा सदस्यों का आखिरी अंजाम क्या होगा ? 
 इन लोगों और झूठे धर्म से गुमराह हुए बाकी लोगों की तरफ यहोवा के सच्चे उपासकों की क्या ज़िम्मेदारी बनती है ? 
 इन सवालों का साफ - साफ जवाब पाने के लिए हमें उन रोमांचक घटनाओं पर गौर करना होगा जिनके आखिर में “ बाल को इस्राएल में से नाश ” किया गया था । — 2 राजा 10 : 28 . 
 अपने भटके हुए लोगों के लिए परमेश्‍वर का प्यार 
 यहोवा ने अपने भटके हुए लोगों के लिए प्यार और परवाह कैसे दिखायी ? 
 यहोवा परमेश्‍वर उन लोगों को सज़ा देने से खुश नहीं होता जो उससे विश्‍वासघात करते हैं । 
 वह प्यार करनेवाला पिता है और चाहता है कि दुष्ट जन , पश्‍चाताप करके उसके पास लौट आएँ । 
 अहाब और ईज़ेबेल के दिनों में यहोवा ने अपने लोगों को बाल उपासना के अंजामों से खबरदार करने के लिए और इस तरह अपने प्यार का सबूत देने के लिए कई भविष्यवक्‍ताओं को भेजा । 
 एलिय्याह ऐसा ही एक भविष्यवक्‍ता था । 
 उसने ऐलान किया था कि पूरे देश में सूखे की ज़बरदस्त मार पड़ेगी । 
 उसके बाद , उसने राजा अहाब से कहा कि वह इस्राएलियों और बाल के नबियों को कर्म्मेल पर्वत पर इकट्ठा करे । — 1 राजा 18 : 1 , 19 . 
 6 , 7 . 
 ( क ) एलिय्याह ने इस्राएल में फैले धर्मत्याग की जड़ कैसे पकड़ी ? 
 ( ख ) बाल के नबियों ने क्या किया ? 
 ( ग ) एलिय्याह ने क्या किया ? 
 लोग उसी जगह इकट्ठा हुए जहाँ पर एक वक्‍त यहोवा की वेदी हुआ करती थी , मगर शायद ईज़ेबेल को खुश करने के लिए “ गिराई गई थी । ” 
 अफसोस कि वहाँ मौजूद इस्राएलियों को पक्का मालूम नहीं था कि यहोवा और बाल में से कौन बारिश ला सकता है और देश में पड़े सूखे को सचमुच खत्म कर सकता है । 
 बाल की तरफ से 450 नबी मौजूद थे जबकि यहोवा की तरफ से एलिय्याह अकेला भविष्यवक्‍ता था । 
 उन इस्राएलियों की समस्या की जड़ पकड़ते हुए एलिय्याह ने उनसे पूछा : “ तुम कब तक दो विचारों में लटके रहोगे ” ? 
 फिर मसले को साफ - साफ समझाते हुए उसने कहा : “ यदि यहोवा [ सच्चा ] परमेश्‍वर हो , तो उसके पीछे हो [ लो ] ; और यदि बाल हो , तो उसके पीछे हो [ लो ] । ” 
 एलिय्याह चाहता था कि दुविधा में पड़े ये इस्राएली सिर्फ यहोवा की भक्‍ति करने का फैसला करें , किसी और की नहीं । 
 इसलिए उसने एक परीक्षा रखने का सुझाव दिया जिससे साबित हो जाए कि कौन सच्चा परमेश्‍वर है । 
 कैसी परीक्षा ? 
 यहोवा और बाल के लिए एक - एक बछड़े की बलि चढ़ायी जाएगी । 
 यहोवा और बाल में से जो आग भेजकर बलिदान को होम करेगा , वही सच्चा परमेश्‍वर होगा । 
 बाल के नबियों ने अपने बलिदान को तैयार किया और वे घंटों अपने देवता को पुकारते रहे : “ हे बाल हमारी सुन , हे बाल हमारी सुन ! ” 
 जब एलिय्याह उनका ठट्ठा करने लगा , तो वे और भी ज़ोर से चिल्लाने लगे और छुरियों से खुद को इस कदर घायल किया कि वे खून से लथपथ हो गए । 
 मगर उनकी सुननेवाला कोई नहीं था । — 1 राजा 18 : 21 , 26 - 29 . 
 अब एलिय्याह की बारी आयी । 
 सबसे पहले उसने यहोवा की वेदी की मरम्मत की और उस पर बछड़े के टुकड़े रखे । 
 इसके बाद , उसने चार घड़े पानी बलिदान पर उँडेलने के लिए कहा । 
 ऐसा तीन बार किया गया जब तक कि वेदी के चारों ओर बना गड्ढा पानी से भर नहीं गया । 
 फिर एलिय्याह ने प्रार्थना की : “ हे इब्राहीम , इसहाक और इस्राएल के परमेश्‍वर यहोवा ! 
 आज यह प्रगट कर कि इस्राएल में तू ही परमेश्‍वर है , और मैं तेरा दास हूं , और मैं ने ये सब काम तुझ से वचन पाकर किए हैं । 
 हे यहोवा ! 
 मेरी सुन , मेरी सुन , कि ये लोग जान लें कि हे यहोवा , तू ही परमेश्‍वर है , और तू ही उनका मन लौटा लेता है । ” — 1 राजा 18 : 30 - 37 . 
 परमेश्‍वर ने एलिय्याह की प्रार्थना का जवाब कैसे दिया और एलिय्याह ने क्या कार्रवाई की ? 
 सच्चे परमेश्‍वर ने एलिय्याह की प्रार्थना का जवाब दिया । 
 उसने आकाश से आग भेजकर बलिदान और वेदी दोनों को भस्म कर दिया । 
 इस आग ने वेदी के चारों ओर बने गड्ढे का पानी भी सुखा दिया ! 
 ज़रा सोचिए , यह देखकर इस्राएलियों पर कैसा ज़बरदस्त असर हुआ होगा । 
 “ सब लोग मुंह के बल गिरकर बोल उठे , यहोवा ही [ सच्चा ] परमेश्‍वर है , यहोवा ही [ सच्चा ] परमेश्‍वर है ” ! 
 फिर , एलिय्याह ने फौरन कार्रवाई की । 
 उसने इस्राएलियों को आदेश दिया : “ बाल के नबियों को पकड़ लो , उन में से एक भी छूटने न पाए ” ! 
 इसके बाद , बाल के सभी 450 नबियों को कर्म्मेल पर्वत के नीचे लाकर मार डाला गया । — 1 राजा 18 : 38 - 40 . 
 सच्चे उपासकों की दोबारा आज़माइश कैसे हुई ? 
 वह क्या ही यादगार दिन था ! 
 साढ़े तीन साल के सूखे के बाद उसी दिन यहोवा ने पूरे देश में बरखा बरसायी ! 
 क्या आप कल्पना कर सकते हैं कि घर लौटते वक्‍त इस्राएलियों ने आपस में क्या - क्या बातें की होंगी ? 
 आखिर यहोवा ने साबित कर दिखाया कि वही सच्चा परमेश्‍वर है । 
 लेकिन बाल के उपासकों ने हार नहीं मानी । 
 ईज़ेबेल ने यहोवा के सेवकों पर ज़ुल्म ढाने की अपनी मुहिम जारी रखी । 
 एक बार फिर , परमेश्‍वर के लोगों की खराई की आज़माइश हुई । 
 जब बाल उपासकों के खिलाफ यहोवा के न्याय का दिन आया , तो क्या यहोवा ने अपने लोगों को सिर्फ उसी की भक्‍ति करते पाया ? 
 अभी फैसला करो 
 ( क ) आज हमारे ज़माने में अभिषिक्‍त मसीही क्या करते रहे हैं ? 
 ( ख ) प्रकाशितवाक्य 18 : 4 में दी आज्ञा को मानने के लिए क्या करना ज़रूरी है ? 
 आज हमारे ज़माने में अभिषिक्‍त मसीहियों ने एलिय्याह जैसा काम किया है । 
 उन्होंने ज़बानी तौर पर और किताबों - पत्रिकाओं के ज़रिए , सभी देशों में रहनेवाले ईसाईजगत के लोगों और बाकी लोगों को खबरदार किया है कि झूठे धर्म से वास्ता रखना खतरे से खाली नहीं । 
 नतीजा यह है कि लाखों लोगों ने झूठे धर्म से अपना नाता तोड़ने का पक्का फैसला किया है । 
 उन्होंने यहोवा को अपना जीवन समर्पित किया है और बपतिस्मा लेकर यीशु मसीह के चेले बने हैं । 
 जी हाँ , उन्होंने झूठे धर्म के बारे में परमेश्‍वर की इस गुज़ारिश को फौरन माना है : “ हे मेरे लोगो , उस में से निकल आओ ; कि तुम उसके पापों में भागी न हो , और उस की विपत्तियों में से कोई तुम पर आ न पड़े । ” — प्रकाशितवाक्य 18 : 4 . 
 यहोवा की मंज़ूरी पाने के लिए क्या करना ज़रूरी है ? 
 ऐसे और भी लाखों लोग हैं जो यहोवा के साक्षियों के बताए बाइबल के संदेश को पसंद तो करते हैं , मगर दुविधा में हैं कि उन्हें क्या करना चाहिए । 
 इनमें से कुछ लोग कभी - कभी मसीही सभाओं के लिए आते हैं , जैसे कि प्रभु के संध्या भोज या ज़िला अधिवेशन के कुछ भाषण सुनने के लिए । 
 हम इन सभी को उकसाते हैं कि वे एलिय्याह के इन शब्दों पर ध्यान से सोचें : “ तुम कब तक दो नावों में पैर रखे रहोगे ? ” 
 उन्हें अब और देर नहीं करनी चाहिए , बल्कि अभी फैसला करना चाहिए ताकि यहोवा को अपना जीवन समर्पित करके , बपतिस्मा लेने और उसकी उपासना करने के लक्ष्य तक पहुँचने के लिए जी - जान से मेहनत करना शुरू कर दें । 
 क्योंकि इसी से तय होगा कि उन्हें हमेशा की ज़िंदगी मिलेगी या नहीं ! — 2 थिस्सलुनीकियों 1 : 6 - 9 . 
 कुछ बपतिस्मा - शुदा मसीही किस खतरनाक हालत में पड़ गए हैं और उन्हें क्या करना चाहिए ? 
 अफसोस कि कुछ बपतिस्मा - शुदा मसीही पूरे जोश के साथ लगातार परमेश्‍वर की उपासना नहीं कर रहे हैं और कुछ तो पूरी तरह ठंडे पड़ चुके हैं । 
 कुछ मसीही , ज़ुल्म के डर से , रोज़ी - रोटी कमाने की चिंताओं से , अमीर बनने की कोशिश में या ऐशो - आराम पाने के स्वार्थ की वजह से परमेश्‍वर की सेवा में अपना जोश खो बैठे हैं । 
 यीशु ने चेतावनी दी थी कि इन्हीं बातों की वजह से उसके कुछ चेले ठोकर खाएँगे , दब जाएँगे या फंदे में फँस जाएँगे । 
 ‘ दो विचारों में लटके रहने ’ के बजाय , ऐसे लोगों को ‘ सरगर्म होने और मन फिराने ’ की ज़रूरत है । 
 उन्हें फौरन कार्रवाई करनी चाहिए और परमेश्‍वर के आगे अपने समर्पण का वादा निभाना चाहिए । — प्रकाशितवाक्य 3 : 15 - 19 . 
 झूठे धर्म का अचानक अंत 
 बताइए कि जब येहू को राजा अभिषिक्‍त किया गया , तब इस्राएल में क्या हो रहा था । 
 इंसानों के लिए अभी फैसला करना क्यों ज़रूरी है , यह जानने के लिए गौर कीजिए कि सच्चा परमेश्‍वर कौन है , यह कर्म्मेल पर्वत पर साबित हो जाने के 18 साल बाद इस्राएल में क्या हुआ । 
 बाल उपासना के खिलाफ यहोवा के न्याय का दिन अचानक आया । 
 तब एलिय्याह का वारिस , एलीशा यहोवा के नबी के तौर पर सेवा कर रहा था । 
 राजा अहाब का बेटा , योराम इस्राएल पर राज कर रहा था और राजमाता ईज़ेबेल भी ज़िंदा थी । 
 एलीशा ने चुपचाप अपने सेवक को इस्राएल के सेनापति येहू के पास भेजा ताकि इस्राएल का नया राजा बनने के लिए उसका अभिषेक करे । 
 उस वक्‍त येहू यरदन के पूर्व में , गिलाद के रामोत में इस्राएल के दुश्‍मनों के खिलाफ लड़ाई की अगुवाई कर रहा था । 
 और राजा योराम युद्ध में घायल होने की वजह से मगिद्दो के पासवाले मैदान , यिज्रेल में ठीक हो रहा था । — 2 राजा 8 : 29 – 9 : 4 . 
 14 , 15 . 
 येहू को क्या काम मिला , और उसने कैसा रवैया दिखाया ? 
 यहोवा ने येहू को आज्ञा दी : “ तू अपने स्वामी अहाब के घराने को मार डालना , जिस से मुझे अपने दास भविष्यद्वक्‍ताओं के वरन अपने सब दासों के खून का जो ईज़ेबेल ने बहाया , पलटा मिले । 
 क्योंकि अहाब का समस्त घराना नाश हो जाएगा , . . . 
 और ईज़ेबेल को यिज्रैल की भूमि में कुत्ते खाएंगे , और उसको मिट्टी देनेवाला कोई न होगा । ” — 2 राजा 9 : 7 - 10 . 
 येहू फौरन कार्रवाई करनेवाला इंसान था । 
 टालमटोल किए बिना वह अपने रथ पर सवार हुआ और तेज़ी से यिज्रेल की तरफ निकल पड़ा । 
 यिज्रेल का एक पहरेदार येहू के रथ चलाने के ढंग से पहचान गया कि येहू आ रहा है और उसने यह खबर राजा योराम को दी । 
 यह सुनते ही योराम रथ पर सवार होकर अपने सेनापति से मिलने गया । 
 जब वे एक - दूसरे से मिले तो योराम ने पूछा : “ हे येहू क्या कुशल है ? ” 
 येहू ने जवाब दिया : “ जब तक तेरी माता ईज़ेबेल छिनालपन और टोना करती रहे , तब तक कुशल कहां ? ” 
 फिर इससे पहले कि राजा योराम वहाँ से फरार हो जाए , येहू ने अपने धनुष से ऐसा तीर चलाया कि वह योराम के हृदय के आर - पार हो गया और वह मर गया । — 2 राजा 9 : 20 - 24 . 
 ( क ) ईज़ेबेल के सेवकों को अचानक किन हालात का सामना करना पड़ा ? 
 ( ख ) ईज़ेबेल के बारे में यहोवा का वचन कैसे पूरा हुआ ? 
 ज़रा भी वक्‍त बरबाद किए बिना , येहू अपने रथ को तेज़ी से दौड़ाते हुए शहर पहुँचा । 
 वहाँ ईज़ेबेल , बड़ी सज - धज कर तैयार थी और खिड़की से नीचे देखते हुए उसने एक धमकी के साथ येहू का स्वागत किया । 
 उस पर ध्यान न देकर येहू ने पुकार लगायी : “ मेरी ओर कौन है ? 
 कौन ? ” 
 अब ईज़ेबेल के सेवकों को फौरन कार्रवाई करनी थी । 
 दो - तीन सेवकों ने खिड़की के बाहर झाँका । 
 उसी वक्‍त उनकी वफादारी परखी गयी क्योंकि येहू ने हुक्म दिया : “ उसे नीचे गिरा दो । ” 
 उन सेवकों ने ईज़ेबेल को नीचे सड़क पर गिरा दिया जहाँ येहू के घोड़ों और उसके रथ ने उसे रौंद डाला । 
 इस तरह इस्राएल में बाल उपासना को शुरू करनेवाली ईज़ेबेल को अपने किए की सज़ा मिल गयी । 
 ठीक जैसे भविष्यवाणी की गयी थी , इससे पहले कि उसे दफनाया जाता कुत्ते उसका मांस खा गए । — 2 राजा 9 : 30 - 37 . 
 ईज़ेबेल पर आया परमेश्‍वर का न्यायदंड , हमें भविष्य में होनेवाली किस घटना का भरोसा दिलाता है ? 
 ‘ बड़े बाबुल ’ नाम की लाक्षणिक वेश्‍या का भी इसी तरह दिल दहलानेवाला अंत होगा । 
 यह वेश्‍या , शैतान की दुनिया के झूठे धर्मों को दर्शाती है जिनकी शुरूआत प्राचीन बाबुल शहर में हुई थी । 
 झूठे धर्म का नामो - निशान मिटने के बाद , यहोवा परमेश्‍वर अपना ध्यान उन सभी इंसानों पर लगाएगा जिनसे शैतान के संसार के बाकी हिस्से बनते हैं । 
 इन हिस्सों को भी नाश किया जाएगा और इस तरह धार्मिकता की नयी दुनिया के लिए रास्ता तैयार किया जाएगा । — प्रकाशितवाक्य 17 : 3 - 6 ; 19 : 19 - 21 ; 21 : 1 - 4 . 
 ईज़ेबेल की मौत के बाद इस्राएल में बाल उपासकों का क्या हुआ ? 
 ईज़ेबेल की मौत के बाद , राजा येहू ने अहाब के सभी वंशजों और उनके खास समर्थकों को मार डालने में ज़रा - भी वक्‍त नहीं गँवाया । 
 लेकिन देश में अभी - भी ऐसे कई इस्राएली बच गए थे जो बाल के उपासक थे । 
 इनके मामले में भी येहू ने फौरन कार्रवाई की और इस तरह दिखा दिया कि उसे “ यहोवा के निमित्त कैसी जलन रहती है । ” 
 येहू ने एक ढोंग रचा । 
 उसने खुद को बाल का एक उपासक बताया और सामरिया में अहाब के बनाए बाल के मंदिर में एक बड़ा उत्सव रखा । 
 इस्राएल के सभी बाल उपासक उस त्योहार में आए । 
 मगर जब वे मंदिर के भीतर गए और उनके भाग निकलने की कोई गुंजाइश नहीं थी , तब येहू के आदमियों ने उनका कत्लेआम किया । 
 बाइबल इस घटना के आखिर में कहती है : “ यों येहू ने बाल को इस्राएल में से नाश करके दूर किया । ” — 2 राजा 10 : 18 - 28 . 
 यहोवा के वफादार उपासकों की “ बड़ी भीड़ ” के आगे कैसी बेहतरीन आशा है ? 
 इस्राएल देश से बाल उपासना को जड़ से मिटा दिया गया था । 
 उसी तरह हम पूरा यकीन रख सकते हैं कि इस दुनिया के झूठे धर्मों का अचानक और बहुत भयानक अंत होगा । 
 जब न्याय करने का वह महान दिन आएगा , उस दौरान आप किसकी तरफ होंगे ? 
 अभी , इसी वक्‍त फैसला कीजिए । 
 हो सकता है आपको उस “ बड़ी भीड़ ” में होने का सुनहरा मौका मिले , जो “ बड़े क्लेश ” से बचकर पार होगी । 
 फिर , आप बीते दिनों को याद करके खुश होंगे और परमेश्‍वर की महिमा करेंगे कि उसने “ उस बड़ी वेश्‍या का जो अपने व्यभिचार से पृथ्वी को भ्रष्ट करती थी ” न्याय किया है । 
 बाकी सच्चे उपासकों के साथ आप भी स्वर्ग में गाए जानेवाले इस गीत के सनसनीखेज़ बोल गाएँगे : “ हल्लिलूय्याह , इसलिये कि प्रभु हमारा परमेश्‍वर , सर्वशक्‍तिमान राज्य करता है । ” — प्रकाशितवाक्य 7 : 9 , 10 , 14 ; 19 : 1 , 2 , 6 . 
 मनन के लिए सवाल 
 • प्राचीन इस्राएल किस तरह बाल उपासना का दोषी बना ? 
 • बाइबल में किस बड़े धर्मत्याग की भविष्यवाणी की गयी थी और यह कैसे पूरी हुई है ? 
 • येहू ने बाल उपासना को जड़ से कैसे मिटाया ? 
 • परमेश्‍वर के न्याय के दिन से बचने के लिए हमें क्या करना चाहिए ? 
 [ पेज 25 पर नक्शा ] 
 ( भाग को असल रूप में देखने के लिए प्रकाशन देखिए ) 
 सोको 
 अपेक 
 हेल्कत 
 योकनाम 
 मगिद्दो 
 तानाक 
 दोतान 
 सामरिया 
 एनदोर 
 शूनेम 
 ओप्रा 
 यिज्रेल 
 यिबलाम ( गत्रिम्मोन ) 
 तिर्सा 
 बेतशेमेश 
 बेतशान 
 गिलाद का याबेश ? 
 आबेलमहोला 
 बेतर्बेल का भवन 
 गिलाद का रामोत 
 पहाड़ों की चोटियाँ 
 कर्म्मेल पर्वत 
 ताबोर पर्वत 
 मोरे 
 गिलबो पर्वत 
 [ सागर / खाड़ी ] 
 भूमध्य सागर 
 गलील सागर 
 [ नदी ] 
 यरदन नदी 
 [ झरने और कुएँ ] 
 हरोद का कुआँ 
 [ चित्र का श्रेय ] 
 Based on maps copyrighted by Pictorial Archive ( Near Eastern History ) Est . and Survey of Israel 
 [ पेज 26 पर तसवीरें ] 
 नियमित तौर पर राज्य का प्रचार करना और मसीही सभाओं में जाना सच्ची उपासना के अहम पहलू हैं 
 [ पेज 28 , 29 पर तसवीर ] 
 जो कोई यहोवा के दिन से बचना चाहता है , उसे येहू की तरह फैसला करके फौरन कार्रवाई करनी होगी 
 परमेश्‍वर पर आपका भरोसा कितना मज़बूत है ? 
 “ इसलिये पहिले तुम उसके राज्य . . . 
 की खोज करो । ” — मत्ती 6 : 33 . 
 1 , 2 . 
 नौकरी के सिलसिले में एक जवान ने क्या फैसला लिया , और क्यों ? 
 एक मसीही जवान की बहुत तमन्‍ना थी कि वह अपनी कलीसिया की और ज़्यादा मदद करे । 
 मगर उसके सामने एक रुकावट थी । 
 उसकी नौकरी ऐसी थी कि वह सभाओं में लगातार जा नहीं पा रहा था । 
 उसने इस रुकावट को कैसे पार किया ? 
 उसने अपनी ज़िंदगी को सादा किया और नौकरी से इस्तीफा दे दिया । 
 थोड़े समय बाद , उसे एक ऐसी नौकरी मिली जो उसके मसीही कामों में आड़े नहीं आयी । 
 आज भले ही यह जवान पहले जितना नहीं कमा रहा है , मगर वह अपने परिवार की देखभाल कर पा रहा है और कलीसिया में पहले से ज़्यादा मदद दे रहा है । 
 क्या आप समझ सकते हैं कि इस जवान ने अपनी ज़िंदगी में ऐसे फेर - बदल क्यों किए ? 
 अगर आप भी कुछ इस तरह के हालात में होते , तो क्या यही फैसला करते ? 
 कई मसीहियों ने इस जवान की तरह फैसले किए हैं जो कि तारीफ के काबिल है । 
 ऐसा करके उन्होंने यीशु के इस वादे पर भरोसा दिखाया है : “ इसलिये पहिले तुम उसके राज्य और धर्म की खोज करो तो ये सब वस्तुएं भी तुम्हें मिल जाएंगी । ” 
 उन्होंने दुनिया पर भरोसा रखने के बजाय , यहोवा पर अपना भरोसा रखा है कि वह उनकी देखभाल करेगा । — नीतिवचन 3 : 23 , 26 . 
 कुछ लोग ऐसा क्यों सोच सकते हैं कि आज के ज़माने में राज्य को पहली जगह देना समझदारी होगी या नहीं ? 
 आज हम जिस मुश्‍किल वक्‍त में जी रहे हैं , उसे देखते हुए शायद कुछ लोग सोचें कि क्या उस जवान ने समझदारी का काम किया है । 
 आज जहाँ दुनिया की आबादी का एक हिस्सा घोर तंगहाली में जी रहा है , वहीं बाकी लोग ऐसी सुख - सुविधाओं का मज़ा ले रहे हैं जिनके बारे में पहले कभी लोगों ने ख्वाब में भी नहीं सोचा था । 
 गरीब देशों में लोगों का यह हाल है कि उन्हें अपनी ज़िंदगी को बेहतर बनाने का चाहे जो भी मौका मिले , उसे वे फौरन झपट लेते हैं । 
 दूसरी तरफ , अमीर देशों में कई लोगों को अपने रहन - सहन का स्तर बनाए रखने की चिंता दिन - रात खाए जाती है , क्योंकि उनके यहाँ की आर्थिक हालत में अचानक कभी - भी बदलाव आ सकता है , नौकरी कब छूट जाए इसका कोई ठिकाना नहीं रहता और काम की जगह मालिक उनका खून चूसते हैं । 
 आज जब ज़िंदगी का गुज़ारा करने के लिए इतनी जद्दोजहद करनी पड़ रही है , तो ऐसे में शायद कुछ लोग सोचें कि ‘ क्या आज के ज़माने में भी राज्य को ज़िंदगी में पहली जगह देना समझदारी होगी ? ’ 
 इस सवाल का जवाब जानने के लिए , ध्यान दीजिए कि यीशु ने राज्य को पहली जगह देने की बात किन लोगों से कही थी । 
 “ चिन्ता न करना ” 
 4 , 5 . 
 यीशु ने किस तरह दृष्टांत देकर समझाया कि अपनी रोज़मर्रा की ज़रूरतों को लेकर हद - से - ज़्यादा परेशान न होना , परमेश्‍वर के लोगों के लिए समझदारी है ? 
 यीशु गलील में लोगों के एक बड़े झुंड से बात कर रहा था जो अलग - अलग जगहों से आए थे । 
 इस भीड़ में गिने - चुने लोगों को छोड़ ज़्यादातर गरीब थे । 
 फिर भी , यीशु ने उनसे गुज़ारिश की कि वे धन - दौलत के पीछे भागने के बजाय आध्यात्मिक धन इकट्ठा करने में मेहनत लगाएँ , क्योंकि यह ज़्यादा मोल रखता है । 
 उसने कहा : “ अपने प्राण के लिये यह चिन्ता न करना कि हम क्या खाएंगे ? 
 और क्या पीएंगे ? 
 और न अपने शरीर के लिये कि क्या पहिनेंगे ? 
 क्या प्राण भोजन से , और शरीर वस्त्र से बढ़कर नहीं ? ” — मत्ती 6 : 25 . 
 भीड़ में बैठे कई लोगों को शायद लगा हो कि इस सलाह पर चलना नामुमकिन है । 
 उन्हें पता था कि अगर वे मेहनत नहीं करेंगे तो उनके बाल - बच्चे भूखे मर जाएँगे । 
 मगर यीशु अपनी बात समझाने के लिए परिंदों की तरफ उनका ध्यान खींचता है । 
 वह कहता है कि परिंदों को हर दिन अपने लिए दाने का जुगाड़ करना पड़ता है और बसेरा ढूँढ़ना पड़ता है । 
 मगर यहोवा इस बात का ध्यान रखता है कि उनकी ज़रूरतें पूरी हों । 
 फिर यीशु बताता है कि यहोवा कैसे जंगली फूलों का खयाल रखता है , जिनकी खूबसूरती सुलैमान के उन वस्त्रों से कहीं बढ़कर है जो उसने अपने पूरे वैभव में पहने थे । 
 अगर यहोवा परिंदों और फूलों की देखभाल करता है , तो सोचिए वह हमारी और भी कितनी देखभाल करेगा ? 
 जैसे यीशु ने कहा था , हमारा जीवन ( प्राण ) भोजन से बढ़कर है जो हम इसलिए खरीदते हैं कि खाकर ज़िंदा रह सकें , और शरीर कपड़ों से बढ़कर है जो हम तन ढकने के लिए खरीदते हैं । 
 अगर हम खाने - पहनने की ज़रूरतें पूरी करने में ही सारी ज़िंदगी लगा दें , तो हमारे पास यहोवा की सेवा के लिए न समय बचेगा , ना ताकत । 
 फिर तो हमारे जीने का कोई मकसद ही नहीं रहेगा । — सभोपदेशक 12 : 13 . 
 सही तालमेल बिठाना 
 ( क ) मसीहियों पर क्या ज़िम्मेदारी है ? 
 ( ख ) मसीही अपना पूरा भरोसा किस पर रखते हैं ? 
 बेशक , यीशु अपने सुननेवालों से यह नहीं कह रहा था कि वे अपना काम - धंधा छोड़ दें और बस हाथ - पर - हाथ धरे इस इंतज़ार में बैठे रहें कि यहोवा किसी तरह उनके परिवार के लिए रोटी - कपड़े और हर चीज़ का बंदोबस्त कर देगा । 
 यीशु ने बताया था कि परिंदों को भी अपने लिए और अपने बच्चों के लिए खाना ढूँढ़ने जाना पड़ता है । 
 तो शुरू के उन मसीहियों को भी रोज़ी - रोटी के लिए काम करना ज़रूरी था । 
 अपने परिवार की देखभाल करना उनकी ज़िम्मेदारी थी । 
 जो मसीही दूसरों के यहाँ काम करते या उनके दास थे , उन्हें अपने मालिकों के लिए जी - जान लगाकर मेहनत करनी थी । 
 प्रेरित पौलुस अपना गुज़ारा करने के लिए अकसर तंबू बनाने का काम करता था । 
 लेकिन गौरतलब है कि उन मसीहियों ने नौकरी को कभी अपना आसरा नहीं बनाया , बल्कि यहोवा पर भरोसा रखा कि वह उनकी देखभाल करेगा । 
 इसलिए , उन्होंने ऐसी अंदरूनी शांति का एहसास किया जिससे दूसरे अनजान थे । 
 वाकई , भजनहार ने ठीक ही कहा है : “ जो यहोवा पर भरोसा रखते हैं , वे सिय्योन पर्वत के समान हैं , जो टलता नहीं , वरन सदा बना रहता है । ” — भजन 125 : 1 . 
 जो इंसान यहोवा पर अपना पूरा भरोसा नहीं रखता , उसका क्या नज़रिया हो सकता है ? 
 अगर एक इंसान ने अपना पूरा भरोसा यहोवा पर नहीं रखा है , तो उसका नज़रिया एकदम अलग हो सकता है । 
 आज ज़्यादातर लोग मानते हैं कि सुरक्षित भविष्य के लिए पैसा कमाना बहुत ज़रूरी है । 
 इसलिए कई माता - पिताओं ने अपने बच्चों को ऊँची पढ़ाई के लिए जाने का बढ़ावा दिया है । 
 वे चाहते हैं कि उनके बच्चे अपनी जवानी के ज़्यादा - से - ज़्यादा साल पढ़ाई में लगाएँ , ताकि उन्हें मोटी तनख्वाहवाली नौकरियाँ मिलें । 
 मगर दुःख की बात है कि कुछ मसीही माता - पिताओं को ऐसा करने की भारी कीमत चुकानी पड़ी है , क्योंकि उनके बच्चों का ध्यान आध्यात्मिक बातों से हट गया है और वे ऐशो - आराम की खोज में लग गए हैं । 
 मसीही अपने जीवन में कैसा तालमेल बनाए रखते हैं ? 
 इसलिए समझदार मसीही जानते हैं कि यीशु की सलाह को मानना आज भी उतना ही फायदेमंद है जितना पहली सदी में था । 
 और वे नौकरी - धंधे और आध्यात्मिक कामों के बीच सही तालमेल बनाए रखने की कोशिश करते हैं । 
 हो सकता है , उन्हें परमेश्‍वर से मिली परिवार की ज़िम्मेदारियाँ निभाने के लिए नौकरी में ज़्यादा घंटे बिताने पड़ें । 
 फिर भी वे नौकरी की वजह से आध्यात्मिक बातों को दाँव पर नहीं लगाते , जो कि सबसे ज़्यादा अहमियत रखती हैं । — सभोपदेशक 7 : 12 . 
 “ चिन्ता न करो ” 
 जो यहोवा पर पूरा भरोसा रखते हैं , उन्हें यीशु ने क्या कहकर हिम्मत दिलायी ? 
 यीशु ने अपने पहाड़ी उपदेश में ज़ोर देकर बताया था : “ तुम चिन्ता करके यह न कहना , कि हम क्या खाएंगे , या क्या पीएंगे , या क्या पहिनेंगे ? 
 क्योंकि अन्यजाति इन सब वस्तुओं की खोज में रहते हैं [ “ इन सब वस्तुओं के पीछे दौड़ते रहते हैं , ” ईज़ी - टू - रीड वर्शन ] और तुम्हारा स्वर्गीय पिता जानता है , कि तुम्हें ये सब वस्तुएं चाहिए । ” 
 यीशु की इस बात से हमें कितनी हिम्मत मिलती है ! 
 अगर हम अपना पूरा भरोसा यहोवा पर रखें तो वह हमेशा हमारी मदद करेगा । 
 मगर , यीशु ने जो कहा उसमें एक गंभीर बात भी है । 
 वह यह कि अगर हम खाने - पहनने की चीज़ों के पीछे ‘ दौड़ते रहें ’ तो हमारी सोच भी “ अन्यजाति ” के लोगों यानी दुनियावी लोगों की तरह बन जाएगी , जो सच्चे मसीही नहीं हैं । 
 जब एक नौजवान यीशु से सलाह लेने आया , तो यीशु ने कैसे ज़ाहिर किया कि उस जवान को किस चीज़ से ज़्यादा लगाव है ? 
 एक बार यीशु के पास एक नौजवान आया जो बहुत अमीर था , और उसने पूछा कि उसे हमेशा की ज़िंदगी पाने के लिए क्या करना चाहिए । 
 यीशु ने उसे व्यवस्था की वे माँगें पूरी करने के लिए कहा जो उस ज़माने में भी लागू थीं । 
 तब उस नौजवान ने पूरे यकीन के साथ यीशु से कहा : “ इन सब को तो मैं ने माना है अब मुझ में किस बात की घटी है ? ” 
 इस पर यीशु ने एक ऐसी सलाह दी जिसे मानना शायद कई लोगों को कारगर नहीं लगता था । 
 उसने कहा : “ यदि तू सिद्ध होना चाहता है ; तो जा , अपना माल बेचकर कंगालों को दे ; और तुझे स्वर्ग में धन मिलेगा ; और आकर मेरे पीछे हो ले । ” 
 यीशु की इस बात से वह नौजवान दुःखी होकर चला गया क्योंकि उसे अपनी दौलत को अलविदा कहना मंज़ूर नहीं था । 
 इसमें शक नहीं कि उस नौजवान को यहोवा से प्यार था , मगर उसे यहोवा से भी ज़्यादा अपनी धन - संपत्ति से लगाव था । 
 11 , 12 . 
 ( क ) यीशु ने धन - दौलत के बारे में कौन - सी गंभीर चेतावनी दी ? 
 ( ख ) धन - संपत्ति कैसे यहोवा की सेवा करने में रुकावट बन सकती है ? 
 इसी वाकये को ध्यान में रखते हुए यीशु ने यह चौंका देनेवाली बात कही : “ धनवान का स्वर्ग के राज्य में प्रवेश करना कठिन है । . . . 
 परमेश्‍वर के राज्य में धनवान के प्रवेश करने से ऊंट का सूई के नाके में से निकल जाना सहज है । ” 
 क्या यीशु के कहने का यह मतलब था कि कोई भी अमीर आदमी राज्य का वारिस नहीं हो सकता ? 
 ऐसी बात नहीं है , क्योंकि उसने आगे कहा था : “ परमेश्‍वर से सब कुछ हो सकता है । ” 
 वाकई , उस ज़माने में भी कुछ रईस लोग परमेश्‍वर की मदद से अभिषिक्‍त मसीही बने थे जिससे उन्हें राज्य के वारिस होने का मौका मिला । 
 फिर भी , यीशु ने धनवानों के बारे में जो चौंका देनेवाली बात कही , उसके पीछे एक वाजिब कारण था । 
 दरअसल , यीशु एक चेतावनी दे रहा था । 
 उस नौजवान की तरह अगर एक इंसान को अपनी धन - संपत्ति से लगाव हो जाए , तो वह पूरे दिल से यहोवा की सेवा नहीं कर पाएगा , क्योंकि दौलत उसके लिए एक रुकावट बन जाएगी । 
 ऐसा उन लोगों के साथ भी हो सकता है जो पहले से धनवान हैं और उन लोगों के साथ भी , जो “ धनी होना चाहते हैं । ” 
 दौलत पर हद - से - ज़्यादा भरोसा रखने से एक इंसान ‘ अपनी आध्यात्मिक ज़रूरतों के प्रति सचेत रहने ’ के बजाय सुस्त हो सकता है । 
 नतीजा , उसे शायद यहोवा की मदद की इतनी ज़रूरत महसूस न हो जितनी वह पहले महसूस करता था । 
 यहाँ तक कि उसे लग सकता है कि वह कलीसिया में खास इज़्ज़त पाने का हकदार है । 
 और हो सकता है कि यहोवा की सेवा के बजाय , उसका ज़्यादातर वक्‍त ऐशो - आराम का लुत्फ उठाने में निकल जाए । 
 सही नज़रिया पैदा कीजिए 
 लौदीकिया की कलीसिया ने कौन - सा गलत नज़रिया पैदा कर लिया रखा था ? 
 पहली सदी में , धन - दौलत के बारे में गलत नज़रिया रखनेवालों में से एक थी लौदीकिया की कलीसिया । 
 यीशु ने उनसे कहा : “ तू जो कहता है , कि मैं धनी हूं , और धनवान हो गया हूं , और मुझे किसी वस्तु की घटी नहीं , और यह नहीं जानता , कि तू अभागा और तुच्छ और कंगाल और अन्धा , और नङ्‌गा है । ” 
 लौदीकिया की कलीसिया की आध्यात्मिक हालत इतनी खराब होने की वजह उनकी धन - दौलत नहीं थी , बल्कि यह थी कि वे यहोवा के बजाय अपनी दौलत पर भरोसा रखने लगे थे । 
 अंजाम , वे आध्यात्मिक बातों में इतने गुनगुने हो गए थे कि बहुत जल्द यीशु उन्हें अपने “ मुंह में से उगलने ” पर था । — प्रकाशितवाक्य 3 : 14 - 17 . 
 इब्रानी मसीही क्यों पौलुस से तारीफ पाने के लायक थे ? 
 दूसरी तरफ , इब्रानी मसीहियों ने इस मामले में अच्छी मिसाल पेश की थी । 
 एक वक्‍त जब उन पर ज़ुल्म ढाए गए थे , तब उन्होंने धन - दौलत की तरफ सही नज़रिया बनाए रखा । 
 इसलिए पौलुस उनकी तारीफ में कहता है : “ तुम कैदियों के दुख में भी दुखी हुए , और अपनी संपत्ति भी आनन्द से लुटने दी ; यह जानकर , कि तुम्हारे पास एक और भी उत्तम और सर्वदा ठहरनेवाली संपत्ति है । ” 
 जब उन इब्रानी मसीहियों की संपत्ति लूट ली गयी , तो वे गम के मारे मायूस नहीं हो गए । 
 इसके बजाय , उन्होंने अपनी खुशी बरकरार रखी , क्योंकि उन्हें एक और किस्म की संपत्ति से गहरा लगाव था , जो उनकी “ उत्तम और सर्वदा ठहरनेवाली संपत्ति ” थी । 
 जिस तरह यीशु के एक दृष्टांत के व्यापारी ने एक बहुमूल्य मोती को पाने के लिए अपना सबकुछ न्यौछावर कर दिया था , उसी तरह उन इब्रानी मसीहियों ने ठान लिया था कि वे हर हाल में राज्य की आशा को थामे रहेंगे , फिर चाहे उन्हें कितनी ही भारी कीमत क्यों न चुकानी पड़े । 
 वाकई , कितना बढ़िया नज़रिया था उनका ! 
 लाइबेरिया में एक जवान मसीही बहन ने किस तरह राज्य को पहली जगह दी ? 
 आज भी बहुत - से मसीहियों ने ऐसा बढ़िया नज़रिया पैदा किया है । 
 मिसाल के लिए , लाइबेरिया में एक जवान मसीही बहन के आगे यूनीवर्सिटी की पढ़ाई करने की पेशकश रखी गयी । 
 इस देश में माना जाता है कि ऐसी पेशकश मिल गयी तो समझो एक इंसान की ज़िंदगी बन गयी । 
 मगर यह बहन एक पायनियर थी , इसलिए उसे थोड़े समय के लिए खास पायनियर सेवा करने का मौका मिला था । 
 तो बहन ने राज्य को पहली जगह देने का चुनाव किया और ऊँची पढ़ाई के लिए जाने के बजाय पूरे समय की सेवा को जारी रखा । 
 जहाँ यह बहन खास पायनियर सेवा के लिए गयी , वहाँ उसने तीन महीनों के अंदर 21 बाइबल अध्ययन शुरू किए । 
 इस जवान बहन ने और उसके जैसे हज़ारों भाई - बहनों ने पैसा - शोहरत कमाने के मौके ठुकराकर राज्य को पहली जगह दी है । 
 ऐशो - आराम के पीछे भागनेवाली इस दुनिया में रहते हुए भी ये भाई - बहन सही नज़रिया कैसे बनाए रख पाते हैं ? 
 इसकी वजह यह है कि उन्होंने अपने अंदर कई अच्छे गुण पैदा किए हैं । 
 आइए इनमें से कुछ गुणों पर चर्चा करें । 
 16 , 17 . 
 ( क ) यहोवा पर भरोसा रखने के लिए अपनी मर्यादा में रहना क्यों ज़रूरी है ? 
 ( ख ) हमें यहोवा के वादों पर भरोसा क्यों पैदा करना चाहिए ? 
 मर्यादा : बाइबल कहती है : “ तू अपनी समझ का सहारा न लेना , वरन सम्पूर्ण मन से यहोवा पर भरोसा रखना । 
 उसी को स्मरण करके सब काम करना , तब वह तेरे लिये सीधा मार्ग निकालेगा । 
 अपनी दृष्टि में बुद्धिमान न होना । ” 
 कभी - कभी , दुनिया के नज़रिए से देखें तो एक रास्ता सही लग सकता है । 
 लेकिन एक सच्चा मसीही , यहोवा से मार्गदर्शन लेता है । 
 अपनी मर्यादा या हद पहचानते हुए वह अपने ‘ सब कामों में ’ यहोवा की सम्मति या सलाह लेता है , फिर चाहे वह कलीसिया के मामले हों , या पढ़ाई , नौकरी , मनोरंजन या कोई और बात हो । — भजन 73 : 24 . 
 यहोवा के वादों पर भरोसा : पौलुस ने कहा था : “ परमेश्‍वर के पास आनेवाले को विश्‍वास करना चाहिए , कि वह है ; और अपने खोजनेवालों को प्रतिफल देता है । ” 
 अगर हम यहोवा के वादों पर शक करने लगें , तो हमें ‘ संसार का उपभोग करने में लिप्त हो जाना ’ सही लग सकता है । 
 लेकिन यहोवा पर विश्‍वास मज़बूत होने से हम ठान लेंगे कि हालात चाहे जैसे भी हों , हम राज्य को पहली जगह देंगे । 
 हम ऐसा मज़बूत विश्‍वास कैसे पैदा कर सकते हैं ? 
 अगर हम लगातार सच्चे दिल से प्रार्थना करने और नियमित तौर पर निजी अध्ययन करने के ज़रिए यहोवा के करीब आएँगे तो हमारा विश्‍वास मज़बूत होगा । 
 तब हम भी राजा दाऊद की तरह यहोवा से यह प्रार्थना कर सकेंगे : “ हे यहोवा मैं ने तो तुझी पर भरोसा रखा है , मैं ने कहा , तू मेरा परमेश्‍वर है । 
 आहा , तेरी भलाई क्या ही बड़ी है ! ” — भजन 31 : 14 , 19 . 
 18 , 19 . 
 ( क ) मेहनत करने से यहोवा पर हमारा भरोसा कैसे मज़बूत होता है ? 
 ( ख ) एक मसीही को क्यों त्याग करने के लिए तैयार रहना चाहिए ? 
 यहोवा की सेवा में कड़ी मेहनत : पौलुस ने दिखाया कि यहोवा के वादों पर भरोसा रखने और मेहनत करने के बीच नाता है । 
 उसने लिखा : “ हम बहुत चाहते हैं , कि तुम में से हर एक जन अन्त तक पूरी आशा के लिये ऐसा ही प्रयत्न करता रहे । ” 
 अगर हम यहोवा की सेवा में व्यस्त रहेंगे , तो अपनी ज़रूरतों को पूरा करने में वह हमारी मदद करेगा । 
 और जब भी हम यहोवा से मदद पाएँगे , तो उस पर हमारा भरोसा और भी बढ़ेगा । 
 हम सच्चाई में “ दृढ़ और अटल ” रहेंगे । 
 इस तरह हमारा विश्‍वास मज़बूत और हमारी आशा पक्की होती जाएगी । — इफिसियों 3 : 16 - 19 . 
 त्याग करने के लिए तैयार रहना : पौलुस ने यीशु के नक्शेकदम पर चलने के लिए , एक ऐसे करियर को त्याग दिया जिससे वह काफी मशहूर हो सकता था । 
 इस वजह से भले ही उसे कभी - कभी तंगी झेलनी पड़ी , मगर उसने जो फैसला किया था वह बिलकुल सही था । 
 यहोवा ने यह वादा नहीं किया है कि उसके सेवक ऐशो - आराम की ज़िंदगी बिताएँगे , इसलिए कभी - कभी उसके सेवकों को मुश्‍किल हालात का सामना करना पड़ता है । 
 अगर हम अपनी ज़िंदगी को सादा बनाए रखेंगे और त्याग करने के लिए तैयार रहेंगे , तो साबित कर पाएँगे कि यहोवा की सेवा करने का हमारा इरादा कितना मज़बूत है । — 1 तीमुथियुस 6 : 6 - 8 . 
 जो अपने जीवन में राज्य के कामों को पहली जगह देता है , उसके लिए धीरज धरना क्यों ज़रूरी है ? 
 धीरज : शिष्य याकूब ने अपने साथी मसीहियों से गुज़ारिश की थी : “ सो हे भाइयो , प्रभु के आगमन तक धीरज धरो । ” 
 इस भाग - दौड़वाली दुनिया में धीरज से काम लेना बहुत मुश्‍किल है । 
 हम चाहते हैं कि हर काम फटाफट हो । 
 मगर पौलुस हमसे गुज़ारिश करता है कि हमें उन लोगों की तरह बनना है “ जो विश्‍वास और धीरज के द्वारा प्रतिज्ञाओं के वारिस होते हैं । ” 
 इसलिए यहोवा के ठहराए वक्‍त का खुशी - खुशी इंतज़ार कीजिए । 
 एक खूबसूरत फिरदौस में हमेशा की ज़िंदगी — वाकई एक ऐसा नायाब तोहफा है जिसके लिए इंतज़ार करना हर तरह से वाजिब है ! 
 ( क ) अपने जीवन में राज्य को पहली जगह देकर हम क्या दिखाते हैं ? 
 ( ख ) अगले लेख में किस बात पर चर्चा की जाएगी ? 
 जी हाँ , राज्य को पहली जगह देने की यीशु की सलाह को मानना सचमुच समझदारी है । 
 ऐसा करके हम दिखाते हैं कि हमें यहोवा पर पूरा - पूरा भरोसा है और ज़िंदगी का वह रास्ता चुनते हैं जिस पर चलने से ही सच्ची सुरक्षा मिल सकती है । 
 मगर , यीशु ने यह सलाह भी दी थी कि ‘ तुम पहले परमेश्‍वर की धार्मिकता की खोज में लगे रहो । ’ 
 ( NHT ) अगले लेख में हम देखेंगे कि आज के ज़माने में इस सलाह को मानना क्यों खास तौर से ज़रूरी है । 
 क्या आप समझा सकते हैं ? 
 • खाने - पहनने की चीज़ों के मामले में , यीशु ने हमें कैसा तालमेल बनाए रखने का बढ़ावा दिया ? 
 • यीशु ने ऊँट और सूई के नाके का जो दृष्टांत बताया था , उससे हम क्या सीखते हैं ? 
 • पहले परमेश्‍वर के राज्य की खोज करने में कौन - से मसीही गुण हमारी मदद कर सकते हैं ? 
 [ पेज 21 पर तसवीर ] 
 यीशु का उपदेश सुननेवाली भीड़ में ज़्यादातर गरीब थे 
 [ पेज 23 पर तसवीर ] 
 उस अमीर नौजवान को यहोवा से ज़्यादा अपनी संपत्ति से लगाव था 
 [ पेज 23 पर तसवीर ] 
 यीशु के दृष्टांत में व्यापारी ने एक बहुमूल्य मोती पाने के लिए अपना सबकुछ न्यौछावर कर दिया था 
 [ पेज 24 पर तसवीर ] 
 अगर हम यहोवा की सेवा में व्यस्त रहेंगे तो अपनी ज़रूरतों को पूरा करने में वह हमारी मदद करेगा 
 धार्मिकता की खोज करने से हमारी हिफाज़त होगी 
 “ तुम पहले . . . 
 [ परमेश्‍वर की ] धार्मिकता की खोज में लगे रहो । ” — मत्ती 6 : 33 , NHT . 
 1 , 2 . 
 एक जवान मसीही ने कौन - सा फैसला लिया , और क्यों ? 
 एशिया की रहनेवाली एक जवान मसीही बहन एक सरकारी दफ्तर में सेक्रेटरी का काम करती थी । 
 वह बड़ी ईमानदार और वक्‍त की पाबंद थी और काम के दौरान ज़रा भी वक्‍त बरबाद नहीं करती थी । 
 मगर इस बहन की नौकरी पक्की नहीं थी , इसलिए कुछ समय बाद उसके काम का जायज़ा लिया गया । 
 इसके बाद दफ्तर के सबसे बड़े अफसर ने बहन के आगे यह पेशकश रखी कि अगर वह उसके साथ नाजायज़ संबंध रखेगी तो वह न सिर्फ उसकी नौकरी पक्की कर देगा , बल्कि उसे ऊँचा ओहदा भी देगा । 
 बहन ने इस पेशकश से साफ इनकार कर दिया , इसके बावजूद कि उसे अपनी नौकरी से हाथ धोना पड़ा । 
 क्या इस बहन ने ऐसा करके नासमझी का काम किया था ? 
 जी नहीं । 
 दरअसल ऐसा करके उसने यीशु की इस सलाह को सख्ती से माना : “ तुम पहले . . . 
 [ परमेश्‍वर की ] धार्मिकता की खोज में लगे रहो । ” 
 बहन के लिए धार्मिकता के सिद्धांत इतने अनमोल थे कि वह अपनी नौकरी बचाने के लिए लैंगिक अनैतिकता का पाप करने की सोच भी नहीं सकती थी । — 1 कुरिन्थियों 6 : 18 . 
 धार्मिकता की अहमियत 
 धार्मिकता क्या है ? 
 “ धार्मिकता ” का मतलब है , खराई और ईमानदारी के उसूलों को मानना । 
 बाइबल में धार्मिकता के लिए जिन इब्रानी और यूनानी शब्दों का इस्तेमाल किया गया है , उनका मतलब है “ सीधाई ” या “ सच्चाई । ” 
 मगर इसका मतलब खुद के बनाए सिद्धांतों के हिसाब से अपने आप को धर्मी ठहराना नहीं है । 
 बल्कि परमेश्‍वर यहोवा के स्तरों पर खरा उतरना है । 
 यह परमेश्‍वर की धार्मिकता है । — रोमियों 1 : 17 ; 3 : 21 . 
 एक मसीही के लिए धार्मिकता क्यों ज़रूरी है ? 
 धार्मिकता क्यों ज़रूरी है ? 
 क्योंकि यहोवा “ धर्ममय परमेश्‍वर ” है और जब उसके लोग धार्मिकता के सिद्धांतों पर चलते हैं , तो वह उन पर अनुग्रह करता है । 
 जो अधर्म के काम करता है , वह यहोवा के साथ नज़दीकी रिश्‍ता नहीं बना सकता । 
 इसीलिए प्रेरित पौलुस ने तीमुथियुस को यह कहकर उकसाया कि वह ‘ जवानी की अभिलाषाओं से भागे ’ और दूसरे अहम गुणों के साथ - साथ ‘ धर्म का पीछा करे । ’ 
 और इसी वजह से पौलुस ने आध्यात्मिक हथियारों की बात करते वक्‍त “ धार्मिकता की झिलम ” का भी ज़िक्र किया था । — इफिसियों 6 : 14 . 
 असिद्ध इंसानों के लिए धार्मिकता का पीछा करना कैसे मुमकिन है ? 
 बेशक , कोई भी इंसान पूरी तरह धर्मी नहीं है । 
 सभी ने आदम से विरासत में असिद्धता पायी है , इसलिए वे पैदाइश से पापी और अधर्मी हैं । 
 फिर भी यीशु ने सलाह दी कि हमें धार्मिकता का पीछा करना चाहिए । 
 हम अधर्मी इंसानों के लिए यह कैसे मुमकिन है ? 
 यीशु ने अपना सिद्ध जीवन छुड़ौती के तौर पर देकर हमारे लिए ऐसा करना मुमकिन किया है । 
 उसके बलिदान पर विश्‍वास ज़ाहिर करने से यहोवा हमारे गुनाहों को खुशी - खुशी माफ करता है । 
 जब हम यहोवा के धार्मिकता के स्तरों के बारे में सीखते और उन पर चलने में अपना भरसक करते हैं , और अपनी कमज़ोरियों पर काबू पाने में मदद के लिए प्रार्थना करते हैं , तो यहोवा अपने बेटे यीशु के बलिदान की बिना पर हमारी उपासना को कबूल करता है । 
 सचमुच , इस बात से हमें कितना दिलासा मिलता है ! 
 अधर्मी संसार में धर्मी लोग 
 शुरू के मसीहियों के लिए दुनिया क्यों एक खतरनाक जगह थी ? 
 जब यीशु के चेलों को यह ज़िम्मेदारी दी गयी कि वे “ पृथ्वी की छोर तक ” जाकर उसकी गवाही दें , तो उनके सामने एक बड़ी चुनौती आयी । 
 उनके प्रचार का सारा इलाका , यानी पूरा संसार “ दुष्ट [ शैतान ] के वश ” में था । 
 शैतान की फैलाई गंदी आत्मा से पूरी दुनिया भ्रष्ट हो चुकी थी , इसलिए मसीहियों पर भी इसका असर पड़ने का खतरा था । 
 शुरू के मसीहियों के लिए दुनिया एक बहुत ही खतरनाक जगह थी । 
 ऐसे माहौल में उनके लिए धीरज धरने और अपनी खराई बनाए रखने का एक ही तरीका था , परमेश्‍वर के राज्य की पहले खोज करना । 
 ज़्यादातर मसीही इस तरह धीरज धरने में कामयाब रहे , मगर कुछ “ धार्मिकता के मार्ग ” से भटक गए । — नीतिवचन 12 : 28 , NHT ; 2 तीमुथियुस 4 : 10 . 
 किन ज़िम्मेदारियों की वजह से मसीहियों को संसार के दबावों का सामना करने की ज़रूरत है ? 
 क्या आज के मसीहियों के लिए दुनिया एक महफूज़ जगह है ? 
 हरगिज़ नहीं ! 
 पहली सदी के मुकाबले आज दुनिया और भी भ्रष्ट हो गयी है । 
 और - तो - और , शैतान को धरती पर फेंक दिया गया है और वह अभिषिक्‍त मसीहियों को धर - दबोचने की कोशिश कर रहा है , क्योंकि ‘ [ स्त्री की ] ये शेष सन्तान परमेश्‍वर की आज्ञाओं को मानती है , और यीशु की गवाही देने पर स्थिर है । ’ 
 शैतान उनको भी नहीं छोड़ता जो उस “ सन्तान ” यानी अभिषिक्‍त मसीहियों का साथ देते हैं । 
 मगर मसीही संसार से बचकर कहीं नहीं जा सकते । 
 भले ही वे इस संसार के भाग नहीं हैं , मगर उन्हें यहीं पर जीना है । 
 और उन्हें इसी संसार में रहकर प्रचार भी करना है ताकि सही मन रखनेवालों को ढूँढ़ सकें और उन्हें मसीह के चेले बनने में मदद दे सकें । 
 मसीही , संसार के दबावों से पूरी तरह बच नहीं सकते , इसलिए इन दबावों का उन्हें सामना करने की ज़रूरत है । 
 आइए ऐसे चार तरह के दबावों पर गौर करें । 
 अनैतिकता का फँदा 
 इस्राएलियों ने यहोवा को छोड़कर मोआबी देवताओं को पूजना क्यों शुरू किया ? 
 वीराने में इस्राएलियों का 40 साल का सफर जब खत्म होने पर था , तब उनमें से कई धार्मिकता से भटक गए । 
 उन्होंने खुद अपनी आँखों से देखा था कि कैसे यहोवा ने उन्हें छुटकारा दिलाने के लिए बड़े - बड़े कारनामे किए थे , और कुछ ही वक्‍त बाद वे वादा किए देश में कदम रखनेवाले थे । 
 मगर ऐसी नाज़ुक घड़ी में उन्होंने यहोवा को छोड़कर मोआबी देवताओं को पूजना शुरू किया । 
 क्यों ? 
 क्योंकि वे “ शरीर की अभिलाषा ” के आगे झुक गए । 
 बाइबल कहती है : “ लोग मोआबी लड़कियों के संग कुकर्म करने लगे । ” — गिनती 25 : 1 . 
 9 , 10 . 
 आज किन हालात की वजह से हमेशा यह ध्यान में रखने की ज़रूरत आ पड़ी है कि शरीर की गलत इच्छाएँ हमें बरबाद कर सकती हैं ? 
 यह घटना दिखाती है कि जो लोग अनैतिकता के फंदे से खबरदार नहीं रहते , उन्हें बुरी इच्छाएँ किस कदर बरबाद कर सकती हैं । 
 हमें उन इस्राएलियों से सबक लेना चाहिए , खासकर इसलिए क्योंकि आज दुनिया में अनैतिक ज़िंदगी को बुरा नहीं माना जाता । 
 अमरीका की एक रिर्पोट कहती है : “ सन्‌ 1970 से पहले , अमरीका के सभी राज्यों में बगैर शादी के आदमी - औरत का एक घर में साथ मिलकर ज़िंदगी बिताना गैर - कानूनी था । 
 मगर आज ऐसी बदचलनी बहुत आम हो गयी है । 
 आज जितने शादी - शुदा जोड़े हैं , उनमें से आधे से ज़्यादा शादी से पहले साथ रहे हैं । ” 
 इस तरह शादी से पहले साथ रहने का चलन , और दूसरे कई अनैतिक काम सिर्फ अमरीका तक सीमित नहीं हैं । 
 ये पूरी दुनिया में आम हैं । 
 और बदतर तो यह है कि कुछ मसीहियों ने भी ऐसे दुनियावी चलन अपना लिए हैं । 
 इस वजह से उन्हें कलीसिया से बहिष्कृत करना पड़ा है । — 1 कुरिन्थियों 5 : 11 . 
 इसके अलावा , आज हर कहीं अनैतिकता को बढ़ावा दिया जा रहा है । 
 आज ऐसी फिल्मों और टी . 
 वी . 
 कार्यक्रमों की कमी नहीं है जिनमें यह संदेश दिया जाता है कि जवान लड़के - लड़कियों का शादी से पहले सेक्स का मज़ा लेने में कोई बुराई नहीं है । 
 समलैंगिक रिश्‍तों को भी आम बताया जा रहा है । 
 ऐसे कार्यक्रमों की बाढ़ आयी हुई है जिनमें सेक्स एकदम खुलकर दिखाया जाता है । 
 इंटरनेट पर भी सेक्स की बेहूदा तस्वीरें देखना आसान हो गया है । 
 मिसाल के लिए , एक अखबार के लेखक ने खबर दी कि उसका सात साल का बेटा एक दिन स्कूल से घर आया और बड़ी खुशी - खुशी बताने लगा कि उसके एक स्कूल के दोस्त ने इंटरनेट पर एक साइट देखी जिसमें नंगी औरतों को लैंगिक काम करते दिखाया गया था । 
 बच्चे की बात सुनकर पिता के रोंगटे खड़े हो गए । 
 अब ज़रा उन बेशुमार बच्चों के बारे में सोचिए जो चोरी - छिपे ऐसी गंदी साइट देखते हैं ? 
 और यह भी सोचिए कि आज कितने माता - पिताओं को खबर है कि उनके बच्चे जो वीडियो गेम्स खेलते हैं , उनमें क्या दिखाया जाता है ? 
 ज़्यादातर मशहूर वीडियो गेम्स में घिनौनी हरकतें , जादू - टोना और खून - खराबा दिखाया जाता है । 
 दुनिया में फैली अनैतिकता के फंदे से एक परिवार खुद को कैसे बचा सकता है ? 
 दुनिया इन गंदी बातों को “ मनोरंजन ” मानती है , मगर एक मसीही परिवार इनकी तरफ लुभाए जाने से खुद को कैसे रोक सकता है ? 
 परमेश्‍वर की धार्मिकता को ज़िंदगी में पहली जगह देकर , और अनैतिक बातों से पूरी तरह दूर रहकर । 
 माता - पिताओं को चाहिए कि वे अपने बच्चों पर सही तरह से नज़र रखें कि वे क्या करते हैं , क्या देखते हैं , साथ ही , बच्चों के दिल में यहोवा और उसके धर्मी नियमों के लिए लगाव पैदा करें । 
 ऐसा करने से वे बच्चों को मज़बूत कर पाएँगे ताकि वे पोर्नोग्राफी , बेहूदा काम दिखानेवाले वीडियो गेम्स , अश्‍लील फिल्मों और दूसरी बुरी चीज़ों की तरफ लुभाए जाने से खुद को रोक सकें । — व्यवस्थाविवरण 6 : 4 - 9 . 
 * 
 बिरादरी से आनेवाले दबावों का खतरा 
 पहली सदी में क्या समस्या खड़ी हुई ? 
 जब पौलुस , एशिया माइनर के लुस्त्रा शहर में था तो उसने चमत्कार से एक आदमी को चंगा किया था । 
 बाइबल बताती है कि इसके बाद क्या हुआ : “ लोगों ने पौलुस का यह काम देखकर लुकाउनिया की भाषा में ऊंचे शब्द से कहा ; देवता मनुष्यों के रूप में होकर हमारे पास उतर आए हैं । 
 और उन्हों ने बरनबास को ज्यूस , और पौलुस को हिरमेस कहा , क्योंकि यह बातें करने में मुख्य था । ” 
 मगर कुछ देर बाद यही भीड़ पौलुस और बरनबास की जान लेने पर उतर आयी । 
 वजह यह थी कि वे बहुत जल्द अपनी बिरादरी के लोगों की बातों में आ गए थे । 
 ऐसा लगता है कि यहाँ के जो लोग मसीही बने , उन्होंने भी अपनी बिरादरी में फैले कुछ अंधविश्‍वासों को पूरी तरह नहीं छोड़ा था । 
 इसीलिए पौलुस ने एशिया माइनर के कुलुस्से के मसीहियों को अपनी पत्री में खबरदार किया कि वे “ स्वर्गदूतों की पूजा ” करने के रिवाज़ से दूर रहें । — कुलुस्सियों 2 : 18 . 
 ऐसे कुछ दस्तूर क्या हैं जिनसे एक मसीही को दूर रहना चाहिए , और बिरादरी से आनेवाले दबावों को ठुकराने की ताकत वह कहाँ से पा सकता है ? 
 आज सच्चे मसीहियों को भी ऐसे जाने - माने रिवाज़ों से दूर रहना चाहिए जो झूठे धर्म की धारणाओं पर आधारित हैं और मसीही सिद्धांतों के खिलाफ हैं । 
 उदाहरण के लिए , कुछ देशों में जन्म और मौत के वक्‍त मनाए जानेवाले कई रस्म इस झूठ पर आधारित हैं कि इंसान की आत्मा अमर है । 
 ऐसे भी देश हैं जहाँ जवान लड़कियों के जननांगों को काटने का दस्तूर माना जाता है । 
 * ऐसा करना क्रूरता है । 
 और यह बेमतलब का दस्तूर परमेश्‍वर के सिद्धांतों के खिलाफ है , क्योंकि माता - पिताओं को अपने बच्चों की परवरिश प्यार से करने की आज्ञा दी गयी है । 
 जब मसीहियों पर ऐसे दस्तूरों को मानने का दबाव आता है , तो वे इसका सामना कैसे कर सकते हैं ? 
 परमेश्‍वर यहोवा पर पूरा भरोसा रखने के ज़रिए । 
 धार्मिकता का परमेश्‍वर यहोवा ऐसे लोगों को मज़बूत करता और उनकी देखभाल करता है जो सच्चे मन से कहते हैं कि यहोवा “ मेरा शरणस्थान और गढ़ है ; वह मेरा परमेश्‍वर है , मैं उस पर भरोसा रखूंगा । ” — भजन 91 : 2 ; नीतिवचन 29 : 25 . 
 यहोवा को भूल मत जाइए 
 वादा - ए - मुल्क में इस्राएलियों के दाखिल होने से पहले यहोवा ने उन्हें क्या कहकर आगाह किया ? 
 जब इस्राएली वादा - ए - मुल्क में दाखिल होनेवाले थे , तब यहोवा ने उन्हें आगाह किया कि वे उसे भूलने की गलती न करें । 
 उसने कहा था : “ सावधान रहना , कहीं ऐसा न हो कि अपने परमेश्‍वर यहोवा को भूलकर उसकी जो जो आज्ञा , नियम , और विधि मैं आज तुझे सुनाता हूं उनका मानना छोड़ दे ; ऐसा न हो कि जब तू खाकर तृप्त हो , और अच्छे अच्छे घर बनाकर उन में रहने लगे , और तेरी गाय - बैलों और भेड़ - बकरियों की बढ़ती हो , और तेरा सोना , चांदी , और तेरा सब प्रकार का धन बढ़ जाए , तब तेरे मन में अहंकार समा जाए , और तू अपने परमेश्‍वर यहोवा को भूल जाए । ” — व्यवस्थाविवरण 8 : 11 - 14 . 
 हम यह कैसे पक्का कर सकते हैं कि हम यहोवा को नहीं भूल रहे हैं ? 
 क्या आज हमारे साथ भी कुछ ऐसा सकता है ? 
 ज़रूर हो सकता है , अगर हमने ज़िंदगी में गलत बातों को पहली जगह दे रखी है । 
 लेकिन अगर हम पहले परमेश्‍वर की धार्मिकता की खोज करते हैं तो सच्ची उपासना हमारी ज़िंदगी में पहली जगह पर होगी । 
 तब हम पौलुस की सलाह को मानते हुए ‘ समय को मोल ’ लेंगे और यह ध्यान में रखेंगे कि हमें प्रचार का काम जल्द - से - जल्द पूरा करना है । 
 लेकिन , अगर हम सभाओं और प्रचार काम से ज़्यादा मन - बहलाव को अहमियत देते हैं या हर वक्‍त मौज - मस्ती करने के मौके तलाशते रहते हैं , तो हम यहोवा को भूल जाएँगे क्योंकि हमारी ज़िंदगी में यहोवा दूसरी जगह पर होगा । 
 पौलुस ने कहा था कि आखिरी दिनों में लोग “ परमेश्‍वर के नहीं बरन सुखविलास ही के चाहनेवाले होंगे । ” 
 सच्चे मसीही समय - समय पर खुद की जाँच करते हैं , ताकि वे पक्का कर सकें कि ऐसी दुनियावी सोच का कहीं उन पर असर तो नहीं पड़ रहा । — 2 कुरिन्थियों 13 : 5 . 
 मनमानी करने के रवैये से खबरदार रहिए 
 हव्वा ने और पौलुस के दिनों के कुछ मसीहियों ने कैसा गलत रवैया दिखाया ? 
 अदन के बाग में , शैतान हव्वा को अपनी मनमानी करने के लिए लुभाने में कामयाब हो गया था । 
 हव्वा के अंदर यह इच्छा पैदा हो गयी कि अपने लिए सही - गलत का फैसला वह खुद करे । 
 पहली सदी की कुरिन्थुस कलीसिया के कुछ मसीहियों में भी ऐसी मनमानी करने का रवैया था । 
 उनको लगता था कि वे पौलुस से ज़्यादा जानते हैं । 
 पौलुस ने उन पर ताना कसते हुए उन्हें बड़े से बड़े प्रेरित कहा । — 2 कुरिन्थियों 11 : 3 - 5 ; 1 तीमुथियुस 6 : 3 - 5 . 
 हम क्या कर सकते हैं ताकि हमारे अंदर मनमानी करने का रवैया न पैदा हो ? 
 आज संसार में बहुत - से लोग ‘ ढीठ और घमण्डी ’ हैं , और कुछ मसीहियों में भी ऐसा गलत नज़रिया पैदा हो गया है । 
 कुछ मसीही तो इतने घमंडी बन गए हैं कि वे सच्चाई का विरोध करने लगे हैं । 
 लेकिन जब शुद्ध उपासना की बात आती है , तो यह बेहद ज़रूरी है कि हम मार्गदर्शन के लिए यहोवा पर आस लगाएँ और “ विश्‍वासयोग्य और बुद्धिमान दास ” और कलीसिया के प्राचीनों की हिदायतों को मानें । 
 यह एक तरीका है जिससे हम धार्मिकता की खोज कर सकते हैं , और ऐसा करने से हमारे अंदर अपनी मन - मरज़ी करने का रवैया पैदा नहीं होगा । 
 अभिषिक्‍त मसीहियों की कलीसिया “ सत्य का खंभा , और नेव ” है । 
 और यहोवा ने इसका इंतज़ाम इसलिए किया है ताकि यह हमारी हिफाज़त करे और हमें सही राह पर ले चले । 
 इस कलीसिया की अहम भूमिका को समझने से हम अपनी “ झूठी बड़ाई के लिए ” कुछ नहीं करेंगे , बल्कि नम्रता से यहोवा के धर्मी मकसद को पूरा करेंगे । — फिलिप्पियों 2 : 2 - 4 ; नीतिवचन 3 : 4 - 6 . 
 यीशु की मिसाल पर चलिए 
 हमें किन तरीकों से यीशु की मिसाल पर चलने का बढ़ावा दिया गया है ? 
 यीशु के बारे में बाइबल में यह भविष्यवाणी की गयी थी : “ तू ने धर्म से प्रीति और दुष्टता से बैर रखा है । ” 
 यीशु का नज़रिया कितना बढ़िया था ! 
 यीशु को यहोवा के धार्मिकता के सिद्धांतों की सिर्फ मालूमात ही नहीं थी , बल्कि उन सिद्धांतों से प्रीति या गहरा लगाव भी था । 
 इसीलिए वीराने में जब शैतान ने यीशु को लुभाने की कोशिश की , तो उसने “ धार्मिकता के मार्ग ” से भटकने से बेझिझक और साफ - साफ इनकार कर दिया था । — नीतिवचन 8 : 20 , NHT ; मत्ती 4 : 3 - 11 . 
 19 , 20 . 
 धार्मिकता की खोज करने से क्या - क्या अच्छे नतीजे मिलते हैं ? 
 माना कि शरीर की पापी इच्छाओं को काबू में करना कभी - कभी बहुत मुश्‍किल हो सकता है । 
 फिर भी , अगर हम धार्मिकता को अनमोल समझते हैं , तो बुराई से दूर रहने का हमारा इरादा और भी मज़बूत होगा । 
 धार्मिकता के लिए गहरा प्यार हमें गलत काम करने के दबाव के आगे झुकने से बचाएगा । 
 याद रखिए कि जब भी हम किसी आज़माइश में हार मान लेते हैं तो जीत शैतान की होती है । 
 कितना अच्छा होगा अगर हम शैतान का डटकर मुकाबला करें और यहोवा को जीतने का मौका दें ! — नीतिवचन 27 : 11 ; याकूब 4 : 7 , 8 . 
 क्योंकि सच्चे मसीही धार्मिकता की खोज में लगे रहते हैं , इसलिए वे ‘ धार्मिकता के फलों से भरपूर हैं जो यीशु मसीह के द्वारा होते हैं , जिस से परमेश्‍वर की महिमा और स्तुति होती है । ’ 
 वे ‘ नये मनुष्यत्व को पहिनते हैं , जो परमेश्‍वर के अनुसार सत्य की धार्मिकता और पवित्रता में सृजा गया है । ’ 
 सच्चे मसीही यहोवा के अपने लोग हैं और उसकी सेवा करने के लिए ज़िंदा हैं , न कि अपनी चाहतों को पूरा करने के लिए । 
 इस बात का एहसास उनके सोच - विचार और उनके कामों पर असर करता है । 
 वाकई , उन्हें देखकर स्वर्ग में रहनेवाले उनके पिता यहोवा का दिल कितना खुश होता है ! — नीतिवचन 23 : 24 . 
 [ फुटनोट ] 
 बच्चों को अनैतिकता के फंदों से कैसे बचाया जा सकता है , इस बारे में माता - पिताओं के लिए कुछ अनमोल सुझाव पारिवारिक सुख का रहस्य नाम की किताब में दिए गए हैं । 
 इस किताब को यहोवा के साक्षियों ने प्रकाशित किया है । 
 स्त्री के जननांग काटने के दस्तूर को पहले नारी खतना कहा जाता था । 
 क्या आप समझा सकते हैं ? 
 • धार्मिकता की खोज करना क्यों ज़रूरी है ? 
 • असिद्ध होने पर भी एक मसीही धार्मिकता की खोज कैसे कर सकता है ? 
 • दुनिया में ऐसे कुछ फँदे क्या हैं जिनसे एक मसीही को खबरदार रहना है ? 
 • धार्मिकता की खोज करने से कैसे हमारी हिफाज़त होती है ? 
 [ पेज 26 पर तसवीर ] 
 यीशु के चेलों के लिए दुनिया एक खतरनाक जगह थी 
 [ पेज 27 पर तसवीर ] 
 जिन बच्चों को यहोवा से प्यार करना सिखाया जाता है , वे अनैतिकता को ठुकराने के लिए मज़बूत होते हैं 
 [ पेज 28 पर तसवीर ] 
 इस्राएली जब वादा - ए - मुल्क में फलने - फूलने लगे , तो यहोवा को भूल गए 
 [ पेज 29 पर तसवीर ] 
 यीशु की तरह , मसीही अधर्म से नफरत करते हैं 
 शैतान को मौका मत दो 
 “ शैतान को मौक़ा न दो । ” — इफिसियों 4 : 27 , हिन्दुस्तानी बाइबल । 
 बहुत - से लोग क्यों इब्‌लीस के अस्तित्त्व पर शक करते हैं ? 
 मसीही होने का दावा करनेवाले कई लोग सदियों से मानते आए हैं कि इब्‌लीस या शैतान एक ऐसा प्राणी है जिसके सिर पर सींग हैं , जिसके चिरे हुए खुर हैं , वह लाल कपड़े पहने हुए है और अपने पाँचे से दुष्ट इंसानों को नरक की आग में झोंक देता है । 
 मगर बाइबल , इब्‌लीस के बारे में ऐसा नहीं सिखाती । 
 फिर भी , ऐसी गलत धारणाओं की वजह से लाखों लोग इब्‌लीस के अस्तित्त्व पर शक करने लगे हैं या वे सोचने लगे हैं कि इब्‌लीस कुछ नहीं बस बुराई का गुण है । 
 इब्‌लीस के बारे में बाइबल कौन - कौन - सी सच्चाइयाँ बताती है ? 
 इब्‌लीस सचमुच अस्तित्त्व में है , इस बात को साबित करने के लिए बाइबल एक चश्‍मदीद गवाह का बयान पेश करती है । 
 यह गवाह , यीशु मसीह था । 
 जब वह स्वर्ग में था तो उसने इब्‌लीस को वहाँ देखा था , और धरती पर रहते वक्‍त भी उसने शैतान से बात की थी । 
 बाइबल यह नहीं बताती कि इस आत्मिक प्राणी का असली नाम क्या है , मगर उसे इब्‌लीस ( जिसका मतलब “ निंदा करनेवाला ” है ) कहा गया है क्योंकि उसने परमेश्‍वर की निंदा की थी । 
 उसे शैतान ( जिसका मतलब “ विरोधी ” है ) भी कहा गया है क्योंकि वह यहोवा का विरोध करता है । 
 शैतान इब्‌लीस को “ पुराना सांप ” कहा गया है , शायद इसलिए क्योंकि उसने हव्वा को धोखा देने के लिए एक साँप का इस्तेमाल किया था । 
 उसे “ दुष्ट ” भी कहा गया है । — मत्ती 6 : 13 , NHT , फुटनोट । 
 * 
 अब हम किस सवाल पर गौर करने जा रहे हैं ? 
 हम एकमात्र सच्चे परमेश्‍वर यहोवा के सेवक हैं , इसलिए हम किसी भी तरह से उसके सबसे बड़े दुश्‍मन , शैतान के जैसा बनना नहीं चाहते । 
 तभी यह ज़रूरी है कि हम प्रेरित पौलुस की इस सलाह को मानें : “ शैतान को मौक़ा न दो । ” 
 तो फिर , शैतान के कुछ रवैए क्या हैं जो हमें नहीं अपनाने चाहिए ? 
 सबसे बड़े निंदक जैसा मत बनिए 
 “ उस दुष्ट ” ने परमेश्‍वर की निंदा कैसे की ? 
 “ दुष्ट ” शैतान को ‘ इब्‌लीस ’ या निंदक कहना बिलकुल सही है । 
 निंदा करने का मतलब है , किसी के खिलाफ नफरत से भरकर , उसे बदनाम करने के इरादे से उसके बारे में झूठी बातें फैलाना । 
 परमेश्‍वर ने आदम को आज्ञा दी थी : “ भले या बुरे के ज्ञान का जो वृक्ष है , उसका फल तू कभी न खाना : क्योंकि जिस दिन तू उसका फल खाए उसी दिन अवश्‍य मर जाएगा । ” 
 हव्वा को भी इस आज्ञा के बारे में बताया गया था । 
 मगर इब्‌लीस ने एक साँप के ज़रिए हव्वा से कहा : “ तुम निश्‍चय न मरोगे , वरन परमेश्‍वर आप जानता है , कि जिस दिन तुम उसका फल खाओगे उसी दिन तुम्हारी आंखें खुल जाएंगी , और तुम भले बुरे का ज्ञान पाकर परमेश्‍वर के तुल्य हो जाओगे । ” 
 यहोवा परमेश्‍वर की कितनी बड़ी निंदा ! 
 दियुत्रिफेस दूसरों की निंदा करने के लिए सज़ा पाने लायक क्यों था ? 
 इस्राएलियों को यह हुक्म दिया गया था : “ निन्दक बनकर अपने लोगों में न फिरा करना । ” 
 प्रेरित यूहन्‍ना ने अपने दिनों के एक आदमी के बारे में बताया जो दूसरों की निंदा करता था : “ मैं ने मण्डली को कुछ लिखा था ; पर दियुत्रिफेस जो उन में बड़ा बनना चाहता है , हमें ग्रहण नहीं करता । 
 सो जब मैं आऊंगा , तो उसके कामों की जो वह कर रहा है सुधि दिलाऊंगा , कि वह हमारे विषय में बुरी बुरी बातें बकता है । ” 
 दियुत्रिफेस , यूहन्‍ना की निंदा करता था और इस गुनाह के लिए वह सज़ा पाने लायक था । 
 क्या कोई भी वफादार मसीही , दियुत्रिफेस जैसा बनना चाहेगा और सबसे बड़े निंदक , शैतान के नक्शेकदम पर चलना चाहेगा ? 
 हरगिज़ नहीं । 
 6 , 7 . 
 हम क्यों किसी की निंदा नहीं करना चाहेंगे ? 
 अकसर यहोवा के सेवकों को निंदा और झूठे इलज़ामों का निशाना बनाया जाता है । 
 मिसाल के लिए , बाइबल बताती है कि “ मुख्य याजक और शास्त्री . . . 
 खड़े होकर बड़े ज़ोर से [ यीशु पर ] दोष लगा रहे थे । ” 
 महायाजक हनन्याह और दूसरों ने मिलकर पौलुस पर झूठा आरोप लगाया था । 
 और बाइबल शैतान के बारे में कहती है कि वह ‘ हमारे भाइयों पर दोष लगानेवाला है जो रात दिन हमारे परमेश्‍वर के साम्हने उन पर दोष लगाया करता है । ’ 
 इस आयत में बताए गए भाई , इन अंतिम दिनों में धरती पर रहनेवाले अभिषिक्‍त मसीही हैं । 
 कोई भी मसीही नहीं चाहेगा कि वह किसी की निंदा करे या उस पर झूठे इलज़ाम लगाए । 
 फिर भी हमसे यह गलती हो सकती है , अगर हम पूरी बात जाने बगैर किसी के खिलाफ गवाही देते हैं । 
 पुराने ज़माने में अगर कोई इस्राएली जानबूझकर किसी के खिलाफ झूठी गवाही देता , तो मूसा की कानून - व्यवस्था के तहत , उसे मौत की सज़ा दी जाती थी । 
 इसके अलावा , बाइबल कहती है कि जिन बातों से यहोवा को घृणा है , उनमें से एक है “ झूठ बोलनेवाला साक्षी । ” 
 इन सारे कारणों को ध्यान में रखते हुए , हम हरगिज़ नहीं चाहेंगे कि हम शैतान के नक्शेकदम पर चलें , जो सबसे बड़ा निंदक और दोष लगानेवाला है । 
 सबसे पहले हत्यारे के तौर - तरीके मत अपनाइए 
 यह कैसे कहा जा सकता है कि इब्‌लीस “ आरम्भ से हत्यारा ” था ? 
 इब्‌लीस एक हत्यारा है । 
 यीशु ने कहा था : “ वह तो आरम्भ से हत्यारा है । ” 
 शुरू में जब शैतान , आदम और हव्वा को परमेश्‍वर से दूर ले गया , तब से वह एक हत्यारा बना । 
 कैसे ? 
 उसने उस पहले जोड़े और उनकी सभी संतानों को मौत के मुँह में धकेल दिया । 
 गौर कीजिए कि हत्यारा सिर्फ एक शख्स को कहा जाता है , बुराई के गुण को नहीं । 
 जैसे 1 यूहन्‍ना 3 : 15 में बताया गया है , हम हत्यारे कैसे बन सकते हैं ? 
 इस्राएलियों को दी गयी दस आज्ञाओं में से एक आज्ञा थी : “ तू हत्या न करना । ” 
 प्रेरित पतरस ने अपनी पत्री में मसीहियों को लिखा : ‘ तुम में से कोई व्यक्‍ति हत्यारा होने के कारण दुख न पाए । ’ 
 इसलिए यहोवा के सेवक होने के नाते हम किसी का खून नहीं करेंगे । 
 लेकिन , अगर हम किसी मसीही भाई या बहन से नफरत करते हैं और उसकी मौत की कामना करते हैं , तो हम परमेश्‍वर की नज़र में हत्यारे ठहरते हैं । 
 प्रेरित यूहन्‍ना ने लिखा : “ जो कोई अपने भाई से बैर रखता है , वह हत्यारा है ; और तुम जानते हो , कि किसी हत्यारे में अनन्त जीवन नहीं रहता । ” 
 इस्राएलियों को यह हुक्म दिया गया था : “ अपने मन में एक दूसरे के प्रति बैर न रखना । ” 
 इसलिए अगर किसी मसीही भाई के साथ हमारी खटपट हो जाती है , तो आइए हम जल्द - से - जल्द मामले को निपटा लें , ताकि हत्यारा शैतान हमारी मसीही एकता तोड़ने न पाए । — लूका 17 : 3 , 4 . 
 सबसे बड़े झूठे का डटकर सामना कीजिए 
 10 , 11 . 
 सबसे बड़े झूठे , शैतान का डटकर सामना करने के लिए हमें क्या करना चाहिए ? 
 इब्‌लीस झूठा है । 
 यीशु ने कहा था : “ जब वह झूठ बोलता , तो अपने स्वभाव ही से बोलता है ; क्योंकि वह झूठा है , बरन झूठ का पिता है । ” 
 शैतान ने हव्वा से झूठ बोला था । 
 मगर यीशु उससे कितना अलग था । 
 वह धरती पर इसलिए आया ताकि सच्चाई के बारे में गवाही दे सके । 
 यीशु के चेले होने के नाते अगर हम इब्‌लीस का डटकर सामना करना चाहते हैं , तो हमें झूठ और धोखे का सहारा नहीं लेना चाहिए । 
 हमें सिर्फ ‘ सत्य बोलना ’ चाहिए । 
 ‘ सत्यवादी ईश्‍वर , यहोवा ’ सिर्फ अपने सच्चे और ईमानदार साक्षियों को उसकी सेवा करने का सुअवसर देता है । 
 दुष्ट लोगों को यहोवा की तरफ से गवाही देने का कोई हक नहीं है । — भजन 31 : 5 ; 50 : 16 ; यशायाह 43 : 10 . 
 बाइबल की सच्चाई ने हमें शैतान की झूठी शिक्षाओं से जो आज़ादी दिलायी है , अगर हम उसे अनमोल समझते हैं , तो हम मसीहियत की राह को कभी नहीं छोड़ेंगे , क्योंकि यही ‘ सत्य का मार्ग ’ है । 
 “ सुसमाचार की सच्चाई ” तमाम मसीही शिक्षाओं से मिलकर बनी है । 
 हमारा उद्धार इस बात पर निर्भर है कि हम “ सत्य पर चलते ” रहें , यानी तमाम मसीही शिक्षाओं को मानें और ‘ झूठ के पिता ’ का डटकर सामना करें । — 3 यूहन्‍ना 3 , 4 , 8 . 
 सबसे बड़े धर्मत्यागी का विरोध कीजिए 
 12 , 13 . 
 हमें धर्मत्यागियों के साथ कैसे पेश आना चाहिए ? 
 वह आत्मिक प्राणी जो आगे चलकर इब्‌लीस बना , एक वक्‍त सच्चाई में था । 
 मगर जैसे यीशु ने बताया था : “ [ वह ] सत्य पर स्थिर न रहा , क्योंकि सत्य उस में है ही नहीं । ” 
 यह बड़ा धर्मत्यागी , शैतान लगातार “ सत्यवादी ईश्‍वर ” के खिलाफ काम करता रहा है । 
 पहली सदी के कुछ मसीही , सच्चाई से भटक गए थे और शायद यही वजह थी कि वे “ शैतान के फंदे ” में फँस गए । 
 इसलिए पौलुस ने अपने साथी तीमुथियुस को हिदायत दी कि वह नम्रता से इन मसीहियों को समझाए ताकि वे आध्यात्मिक मायने में दोबारा खड़े हो सकें और शैतान के फंदे से छूट सकें । 
 बेशक , आध्यात्मिक मायने में गिरकर फिर सँभलने से तो अच्छा है कि हम सच्चाई को कसकर थामे रहें और धर्मत्यागियों के विचारों में फँसने की गलती ही न करें । 
 पहले इंसानी जोड़े ने इब्‌लीस की बात मान ली और उसके झूठ को नहीं ठुकराया , इसलिए वे धर्मत्यागी बन गए । 
 तो क्या आज हमें धर्मत्यागियों की सुननी चाहिए , उनके साहित्य की या इंटरनेट पर उनके वेब साइट की जाँच करनी चाहिए ? 
 अगर हमें परमेश्‍वर और सच्चाई से प्यार है , तो हम ऐसा हरगिज़ नहीं करेंगे । 
 हमें धर्मत्यागियों को अपने घर में घुसने नहीं देना चाहिए , यहाँ तक कि उन्हें सलाम भी नहीं करना चाहिए , क्योंकि ऐसा करने से हम ‘ उनके बुरे कामों में साझी ’ होंगे । 
 ऐसा कभी न हो कि हम शैतान के झाँसे में आकर “ सत्य के [ मसीही ] मार्ग ” को छोड़ दें और उन झूठे उपदेशकों के पीछे हो लें जो “ घातक और विधर्मी शिक्षा का प्रचार ” ( NHT ) करते हैं और ‘ बातें गढ़कर हमें अपने लाभ का कारण ’ बनाने की ताक में रहते हैं । — 2 पतरस 2 : 1 - 3 . 
 14 , 15 . 
 पौलुस ने इफिसुस के प्राचीनों और अपने साथी तीमुथियुस को क्या चेतावनी दी ? 
 पौलुस ने इफिसुस के मसीही प्राचीनों से कहा : “ अपनी और पूरे झुंड की चौकसी करो ; जिस में पवित्र आत्मा ने तुम्हें अध्यक्ष ठहराया है ; कि तुम परमेश्‍वर की कलीसिया की रखवाली करो , जिसे उस ने अपने लोहू से मोल लिया है । 
 मैं जानता हूं , कि मेरे जाने के बाद फाड़नेवाले भेड़िए तुम में आएंगे , जो झुंड को न छोड़ेंगे । 
 तुम्हारे ही बीच में से भी ऐसे ऐसे मनुष्य उठेंगे , जो चेलों को अपने पीछे खींच लेने को टेढ़ी मेढ़ी बातें कहेंगे । ” 
 ठीक जैसे पौलुस ने चेतावनी दी थी , समय के गुज़रते धर्मत्यागी आए और उन्होंने “ टेढ़ी मेढ़ी बातें ” कीं । 
 सामान्य युग 65 के आस - पास , प्रेरित पौलुस ने तीमुथियुस को लिखी पत्री में उसे बढ़ावा दिया कि वह ‘ सत्य के वचन को ठीक रीति से काम में लाए । ’ 
 पौलुस ने लिखा : “ पर अशुद्ध बकवाद से बचा रह ; क्योंकि ऐसे लोग और भी अभक्‍ति में बढ़ते जाएंगे । 
 और उन का वचन सड़े - घाव की नाईं फैलता जाएगा : हुमिनयुस और फिलेतुस उन्हीं में से हैं । 
 जो यह कहकर कि पुनरुत्थान हो चुका है सत्य से भटक गए हैं , और कितनो के विश्‍वास को उलट पुलट कर देते हैं । ” 
 जी हाँ , धर्मत्याग शुरू हो चुका था ! 
 लेकिन पौलुस ने आगे कहा : “ तौभी परमेश्‍वर की पक्की नेव बनी रहती है । ” — 2 तीमुथियुस 2 : 15 - 19 . 
 सबसे बड़े धर्मत्यागी , शैतान की धूर्त्त चालों के बावजूद हम यहोवा और उसके वचन की तरफ वफादार कैसे रह पाए हैं ? 
 शैतान ने कई बार सच्ची उपासना में मिलावट करने के लिए धर्मत्यागियों का इस्तेमाल किया है , मगर वह बुरी तरह नाकाम रहा है । 
 सन्‌ 1868 के आस - पास , चार्ल्स टेज़ रसल ने ईसाईजगत के गिरजों की सदियों पुरानी शिक्षाओं की करीबी से जाँच करनी शुरू की । 
 उन्होंने पाया कि ईसाईजगत के चर्चों में बाइबल की गलत समझ दी जाती है । 
 रसल और उनकी तरह सच्चाई की तलाश कर रहे दूसरे चंद लोगों ने अमरीका के पेन्सिलवेनिया राज्य के पिट्‌सबर्ग शहर में , साथ मिलकर बाइबल अध्ययन करना शुरू किया । 
 तब से लेकर आज तक करीब 140 साल बीत चुके हैं और इस दौरान , परमेश्‍वर और उसके वचन के बारे में यहोवा के सेवकों का ज्ञान बढ़ता रहा है । 
 साथ ही , यहोवा और उसके वचन के लिए उनका प्यार भी गहरा होता गया है । 
 हालाँकि सबसे बड़ा धर्मत्यागी शैतान धूर्त्त चालें चल रहा है , मगर विश्‍वासयोग्य और बुद्धिमान दास वर्ग आध्यात्मिक रूप से सतर्क रहा है और इस वजह से वह सच्चे मसीहियों को यहोवा और उसके वचन की तरफ वफादार बने रहने में लगातार मदद देता रहा है । — मत्ती 24 : 45 . 
 संसार के शासक को अपने ऊपर अधिकार करने मत दीजिए 
 17 - 19 . 
 इब्‌लीस के वश में पड़ा संसार क्या है , और हमें क्यों उससे प्रेम नहीं रखना चाहिए ? 
 शैतान एक और तरीके से हमें फँसाने की कोशिश करता है । 
 वह हमें इस संसार से प्रेम रखने को लुभाता है । 
 यह संसार अधर्मी इंसानों का समाज है जो परमेश्‍वर से दूर है । 
 यीशु ने इब्‌लीस को इस “ संसार का शासक ” कहा और यह भी बताया : “ उसका मुझ पर कोई अधिकार नहीं । ” 
 ऐसा हो कि शैतान हम पर भी कभी अधिकार न करने पाए ! 
 मगर हम जानते हैं कि “ सारा संसार उस दुष्ट के वश में पड़ा है । ” 
 तभी तो इब्‌लीस ने यीशु को “ सारे जगत के राज्य ” देने की पेशकश रखी , इस शर्त पर कि वह एक बार यहोवा को छोड़ उसकी उपासना करे । 
 मगर परमेश्‍वर के बेटे ने कड़े शब्दों से इस पेशकश को ठुकरा दिया । 
 यह संसार , जिस पर शैतान का राज है , मसीह के चेलों से नफरत करता है । 
 इसलिए ताज्जुब नहीं कि प्रेरित यूहन्‍ना ने हमें चिताया कि हम संसार से प्रेम न रखें ! 
 यूहन्‍ना ने लिखा : “ तुम न तो संसार से और न संसार में की वस्तुओं से प्रेम रखो : यदि कोई संसार से प्रेम रखता है , तो उस में पिता का प्रेम नहीं है । 
 क्योंकि जो कुछ संसार में है , अर्थात्‌ शरीर की अभिलाषा , और आंखों की अभिलाषा और जीविका का घमण्ड , वह पिता की ओर से नहीं , परन्तु संसार ही की ओर से है । 
 और संसार और उस की अभिलाषाएं दोनों मिटते जाते हैं , पर जो परमेश्‍वर की इच्छा पर चलता है , वह सर्वदा बना रहेगा । ” 
 हमें संसार से प्रेम नहीं रखना चाहिए , क्योंकि इसके तौर - तरीके शरीर की पापी इच्छाओं को पूरा करने के लिए लुभाते हैं , और यहोवा परमेश्‍वर के स्तरों के बिलकुल खिलाफ हैं । 
 लेकिन तब क्या , अगर हम संसार की चीज़ों से प्यार करने लगे हैं ? 
 तो हमें परमेश्‍वर से प्रार्थना करनी होगी कि इस कमज़ोरी पर काबू पाने और शरीर की अभिलाषाओं को ठुकराने में वह हमारी मदद करे । 
 अगर हम यह बात अपने ज़हन में उतार लें कि इस अधर्मी ‘ संसार के हाकिम ’ दरअसल ‘ दुष्टता की आत्मिक सेनाएँ ’ हैं , तो हम “ अपने आप को संसार से निष्कलंक र [ खने ] ” की पुरज़ोर कोशिश करेंगे । — याकूब 1 : 27 ; इफिसियों 6 : 11 , 12 ; 2 कुरिन्थियों 4 : 4 . 
 यह क्यों कहा जा सकता है कि हम “ संसार के नहीं ” हैं ? 
 अपने चेलों के बारे में यीशु ने कहा : “ जैसे मैं संसार का नहीं , वैसे ही वे भी संसार के नहीं । ” 
 अभिषिक्‍त मसीही और उनके समर्पित साथी , नैतिक और आध्यात्मिक रूप से शुद्ध रहने और इस संसार से दूरी बनाए रखने की पूरी कोशिश करते हैं । 
 यह अधर्मी संसार हमसे नफरत करता है क्योंकि हम उससे अलग रहते हैं और “ धार्मिकता के प्रचारक ” हैं । 
 यह सच है कि आज हम ऐसे समाज में जी रहे हैं , जहाँ लोग वेश्‍यागामी , व्यभिचारी , अन्धेर करनेवाले , मूर्तिपूजक , चोर , झूठे और पियक्कड़ हैं । 
 फिर भी , हम इस “ संसार की आत्मा ” का खुद पर असर नहीं पड़ने देते , क्योंकि हम उन पापी इच्छाओं को पूरा नहीं करते जिनका यह संसार बढ़ावा देता है । — 1 कुरिन्थियों 2 : 12 . 
 शैतान को मौका मत दो 
 21 , 22 . 
 इफिसियों 4 : 26 , 27 में दी पौलुस की सलाह को आप कैसे लागू कर सकते हैं ? 
 हम “ संसार की आत्मा ” के बहकावे में आने के बजाय परमेश्‍वर की आत्मा की दिखायी राह पर चलते हैं । 
 यह आत्मा हमारे अंदर प्रेम और संयम जैसे गुण पैदा करती है । 
 शैतान हमारे विश्‍वास को कमज़ोर करने के लिए जो हमले करता है , उनका मुकाबला करने में ये गुण हमारी मदद करते हैं । 
 इब्‌लीस चाहता है कि हम ‘ कुढ़ जाएँ और बुराई करें , ’ मगर परमेश्‍वर की आत्मा हमें ‘ क्रोध से परे रहने और जलजलाहट को छोड़ देने ’ में मदद देती है । 
 यह सच है कि कभी - कभी हमारा गुस्सा होना जायज़ हो सकता है , फिर भी पौलुस हमें सलाह देता है : “ क्रोध तो करो , पर पाप मत करो : सूर्य अस्त होने तक तुम्हारा क्रोध न रहे । 
 और न शैतान को अवसर दो । ” — इफिसियों 4 : 26 , 27 . 
 अगर हम किसी के खिलाफ मन में नाराज़गी पालते रहें , तो हमसे पाप हो सकता है । 
 वह कैसे ? 
 हमारे नाराज़ रहने से शैतान को कलीसिया की एकता में फूट डालने या हमसे बुरे काम करवाने का मौका मिल जाएगा । 
 इसलिए दूसरों के साथ खटपट हो जाने पर हमें फौरन परमेश्‍वर के बताए तरीके से सुलह कर लेनी चाहिए । 
 तो फिर , आइए हम परमेश्‍वर की आत्मा की दिखायी राह पर चलें , खुद पर संयम बरतें और वाजिब कारण होने पर भी अपने गुस्से को इस हद तक बढ़ने न दें कि हम दूसरों के खिलाफ कड़वाहट से भर जाएँ और उनसे नफरत करने लगें । 
 अगले लेख में हम किन सवालों पर चर्चा करेंगे ? 
 अब तक हमने इब्‌लीस के कुछ ऐसे रवैयों के बारे में चर्चा की है , जो हमें नहीं अपनाने चाहिए । 
 लेकिन कुछ लोगों के मन में ऐसे सवाल उठ सकते हैं : क्या हमें शैतान से डरना चाहिए ? 
 वह मसीहियों पर ज़ुल्म क्यों लाता है ? 
 हम शैतान के हाथों मात खाने से कैसे बच सकते हैं ? 
 [ फुटनोट ] 
 नवंबर 15 , 2005 की प्रहरीदुर्ग के शुरूआती लेख , “ क्या इब्‌लीस एक हकीकत है ? ” 
 देखिए । 
 आपका जवाब क्या है ? 
 • हमें क्यों कभी किसी की निंदा नहीं करनी चाहिए ? 
 • पहला यूहन्‍ना 3 : 15 के मुताबिक हम हत्यारे बनने से कैसे बच सकते हैं ? 
 • धर्मत्यागियों की तरफ हमारा नज़रिया क्या होना चाहिए , और क्यों ? 
 • हमें क्यों संसार से प्रेम नहीं रखना चाहिए ? 
 [ पेज 23 पर तसवीर ] 
 हम शैतान को अपनी मसीही एकता तोड़ने का कभी - भी मौका नहीं देंगे 
 [ पेज 24 पर तसवीरें ] 
 यूहन्‍ना ने हमें संसार से प्रेम न रखने की सलाह क्यों दी ? 
 शैतान का सामना करो , तो वह भाग निकलेगा ! 
 “ परमेश्‍वर के आधीन हो जाओ ; और शैतान का साम्हना करो , तो वह तुम्हारे पास से भाग निकलेगा । ” — याकूब 4 : 7 . 
 1 , 2 . 
 ( क ) यशायाह अध्याय 14 में दर्ज़ शब्दों में शैतान का कौन - सा रवैया नज़र आता है ? 
 ( ख ) हम किन सवालों पर चर्चा करेंगे ? 
 इब्‌लीस , अहंकार का दूसरा नाम है । 
 उसका यह घमंड उन शब्दों से साफ पता चलता है जो परमेश्‍वर के भविष्यवक्‍ता यशायाह ने अपनी भविष्यवाणी में दर्ज़ किया था । 
 यह भविष्यवाणी बाबुल के विश्‍व - शक्‍ति बनने से सौ साल पहले की गयी थी और उसमें यहोवा के लोगों को “ बाबुल के राजा ” के खिलाफ यह कहते हुए बताया गया था : “ तू मन में कहता तो था कि मैं स्वर्ग पर चढ़ूंगा ; मैं अपने सिंहासन को ईश्‍वर के तारागण [ दाऊद के शाही घराने के राजाओं ] से अधिक ऊंचा करूंगा . . . 
 मैं परमप्रधान के तुल्य हो जाऊंगा । ” 
 “ बाबुल के राजा ” ने “ इस संसार के ईश्‍वर ” शैतान के जैसा घमंड दिखाया था । 
 जैसे बाबुल के राजवंश का शर्मनाक अंत हुआ था , उसी तरह शैतान का अहंकार भी उसे ले डूबेगा । 
 मगर जब तक शैतान इब्‌लीस रहेगा , तब तक शायद ऐसे सवाल हमें परेशान करते रहें : क्या हमें शैतान से डरना चाहिए ? 
 वह क्यों मसीहियों पर ज़ुल्म ढाने के लिए लोगों को उनके खिलाफ भड़काता है ? 
 हम शैतान के हाथों मात खाने से कैसे बच सकते हैं ? 
 क्या हमें इब्‌लीस से डरना चाहिए ? 
 3 , 4 . 
 अभिषिक्‍त मसीही और उनके साथी , शैतान से क्यों नहीं डरते ? 
 अभिषिक्‍त मसीही , यीशु मसीह की इस बात से हौसला पाते हैं : “ जो दुख तुझ को झेलने होंगे , उन से मत डर : क्योंकि देखो , शैतान तुम में से कितनों को जेलखाने में डालने पर है ताकि तुम परखे जाओ ; और तुम्हें दस दिन तक क्लेश उठाना होगा : प्राण देने तक विश्‍वासी रह ; तो मैं तुझे जीवन का मुकुट दूंगा । ” 
 अभिषिक्‍त मसीही और धरती पर जीने की आशा रखनेवाले उनके साथी , इब्‌लीस से नहीं डरते । 
 ऐसी बात नहीं कि वे पैदाइशी दिलेर हैं । 
 वे निडर हैं तो इसलिए कि उनके अंदर परमेश्‍वर के लिए गहरी श्रद्धा और भय है और वे ‘ उसके पंखों तले शरण लेते हैं । ’ — भजन 34 : 9 ; 36 : 7 . 
 यीशु मसीह के शुरूआती चेलों पर कई दुःख आए , फिर भी उन्होंने निडर होकर इनका सामना किया और मरते दम तक वफादार रहे । 
 वे शैतान इब्‌लीस से आनेवाले ज़ुल्मों से डरे नहीं क्योंकि वे जानते थे कि यहोवा अपने वफादार सेवकों को कभी नहीं छोड़ेगा । 
 उसी तरह , आज भी अभिषिक्‍त मसीहियों और उनके समर्पित साथियों पर चाहे कितने ही ज़ुल्म आएँ , वे परमेश्‍वर की तरफ अपनी खराई बनाए रखने की ठान लेते हैं । 
 मगर ध्यान दीजिए कि प्रेरित पौलुस ने अपनी एक पत्री में कहा कि इब्‌लीस हमें मार डालने की ताकत रखता है । 
 तो क्या इस बात से हमें डर जाना चाहिए ? 
 इब्रानियों 2 : 14 , 15 से हम क्या सीखते हैं ? 
 पौलुस ने कहा कि यीशु , ‘ मांस और लहू का भागी होकर ’ यानी इंसान बनकर धरती पर इसलिए आया ताकि “ अपनी मृत्यु के द्वारा वह उसे अर्थात्‌ शैतान को नष्ट कर सके जिसके पास मारने की शक्‍ति है । 
 और उन व्यक्‍तियों को मुक्‍त कर ले जिनका समूचा जीवन मृत्यु के प्रति अपने भय के कारण दासता में बीता है । ” 
 शैतान के पास “ मारने की शक्‍ति है , ” इसलिए यीशु को मारने के लिए पहले उसने यहूदा को अपनी मुट्ठी में कर लिया और फिर यहूदी अगुवों और रोमियों को अपनी कठपुतलियाँ बनाकर उसे मौत की सज़ा दिलायी । 
 लेकिन यीशु की मौत , पापी इंसानों के लिए एक बलिदान थी जिससे उनके लिए शैतान के चंगुल से छूटना और आगे जाकर हमेशा की ज़िंदगी पाना मुमकिन हुआ है । — यूहन्‍ना 3 : 16 . 
 6 , 7 . 
 शैतान , इंसान को मार डालने की शक्‍ति का किस हद तक इस्तेमाल कर सकता है ? 
 इब्‌लीस , इंसान को मार डालने की शक्‍ति का किस हद तक इस्तेमाल कर सकता है ? 
 जब से शैतान ने बुराई का रास्ता चुना है , तब से उसने झूठ का सहारा लेकर और इंसानों को गुमराह करके उन्हें मौत के मुँह में धकेल दिया है । 
 कैसे ? 
 जब आदम ने शैतान की बात मानकर पाप किया , तो उसकी सभी संतान पापी बन गयी और मौत के मुँह में जा गिरी । 
 इसके अलावा , धरती पर मौजूद शैतान के पैरोकारों ने यहोवा के उपासकों को बहुत सताया है और कभी - कभी तो उन्हें मार भी डाला है , ठीक जैसे उन्होंने यीशु मसीह के साथ किया था । 
 लेकिन इसका यह मतलब नहीं कि इब्‌लीस जिसे चाहे उसे मार सकता है । 
 परमेश्‍वर अपने सेवकों की हिफाज़त करता है और वह कभी - भी शैतान को धरती पर से सभी सच्चे उपासकों का सफाया करने नहीं देगा । 
 यह सच है कि यहोवा अपने सभी लोगों पर ज़ुल्म आने देता है और कुछ सेवकों को शैतान के हाथों मरने भी देता है । 
 लेकिन बाइबल यह बेहतरीन आशा देती है कि परमेश्‍वर उन सभी का पुनरुत्थान करेगा जिनके नाम उसके ‘ स्मरण की पुस्तक ’ में लिखे गए हैं । 
 और इब्‌लीस , परमेश्‍वर को पुनरुत्थान करने से बिलकुल नहीं रोक सकता ! — मलाकी 3 : 16 ; यूहन्‍ना 5 : 28 , 29 ; प्रेरितों 24 : 15 . 
 शैतान हम पर ज़ुल्म क्यों ढाता है ? 
 इब्‌लीस , परमेश्‍वर के सेवकों पर ज़ुल्म क्यों ढाता है ? 
 अगर हम परमेश्‍वर के वफादार सेवक हैं , तो शैतान इस वजह से हम पर ज़ुल्म ढाता है कि हम अपने विश्‍वास से मुकर जाएँ । 
 स्वर्ग में रहनेवाले अपने पिता के साथ हमने जो अनमोल रिश्‍ता कायम किया है , उसे वह तोड़ देना चाहता है । 
 शैतान का यह इरादा जानकर हमें ताज्जुब नहीं होता । 
 क्योंकि अदन के बाग में यहोवा ने पहले से बताया था कि उसकी लाक्षणिक “ स्त्री ” और “ सर्प ” के बीच और उनके ‘ वंशों ’ के बीच दुश्‍मनी होगी । 
 बाइबल कहती है कि इब्‌लीस ही वह “ पुराना सांप ” है और उसका थोड़ा ही समय बाकी रह गया है जिस वजह से वह बहुत गुस्से में है । 
 इन दोनों ‘ वंशों ’ के बीच आज भी दुश्‍मनी जारी है , इसलिए जो यहोवा की सेवा वफादारी से करते हैं , वे उम्मीद कर सकते हैं कि वे सताए जाएँगे । 
 क्या आप जानते हैं कि शैतान की तरफ से आनेवाले ज़ुल्म के पीछे असली कारण क्या है ? 
 9 , 10 . 
 इब्‌लीस ने कौन - सा मसला उठाया है और इसका इंसानों की खराई से क्या लेना - देना है ? 
 इब्‌लीस ने विश्‍व की हुकूमत का मसला उठाया है । 
 इसके साथ ही उसने सिरजनहार की तरफ इंसान की खराई पर भी उँगली उठायी है । 
 शैतान ने जब अय्यूब नाम के एक खरे इंसान पर ज़ुल्म ढाए , तो उसका मकसद क्या था ? 
 यहोवा की तरफ अय्यूब की खराई तोड़ देना । 
 अपना यह मकसद पूरा करने के लिए शैतान ने अय्यूब की पत्नी और उसके तीन “ निकम्मे सान्त्वना देनेवाले ” ( NHT ) दोस्तों का इस्तेमाल किया । 
 जैसे अय्यूब की किताब में बताया गया है , इब्‌लीस ने परमेश्‍वर को चुनौती दी और यह दावा किया कि अगर उसे इंसानों को परखने की इजाज़त दी जाए , तो कोई भी परमेश्‍वर का वफादार नहीं रहेगा । 
 लेकिन अय्यूब अपनी खराई से नहीं हटा और इस तरह शैतान को झूठा साबित कर दिखाया । 
 मगर इब्‌लीस ने हार नहीं मानी । 
 वह आज भी यहोवा के साक्षियों की खराई तोड़ने और अपनी चुनौती को सच साबित करने के लिए उन पर ज़ुल्म ढाता है । 
 हम इस बात से डरते नहीं कि इब्‌लीस किसी भी हाल में हमारी खराई तोड़ने के लिए हम पर ज़ुल्म ढाता है । 
 उलटा , यह बात हमें हिम्मत से काम लेने और मज़बूत बने रहने को उकसाती है । 
 हमारा परमेश्‍वर पूरे विश्‍व का महाराजाधिराज है और अपनी खराई बनाए रखने में वह हमारी मदद करेगा । 
 इसलिए आइए हम खराई पर चलते हुए हमेशा यहोवा का मन आनंदित करें , ताकि सबसे बड़े निंदक शैतान इब्‌लीस को मुँहतोड़ जवाब दे सकें । — नीतिवचन 27 : 11 . 
 ‘ हमें उस दुष्ट से बचा ’ 
 इस गुज़ारिश का मतलब क्या है : “ हमें परीक्षा में न ला ” ? 
 अपनी खराई को बनाए रखना , इतना आसान नहीं ; इसके लिए सच्चे मन से प्रार्थना करने की ज़रूरत है । 
 खासकर आदर्श प्रार्थना के शब्द हमारी मदद कर सकते हैं । 
 उस प्रार्थना में यीशु ने कहा था : “ हमें परीक्षा में न ला परन्तु उस दुष्ट से बचा । ” 
 यहोवा हमें पाप करने के लिए नहीं लुभाता । 
 मगर कभी - कभी जब बाइबल कहती है कि यहोवा फलाँ काम करता है या उसे करवाता है , तो उसका मतलब है कि वह सिर्फ ऐसा होने की इजाज़त देता है । 
 इसलिए जब हम यीशु के बताए मुताबिक दुआ करते हैं , तो दरअसल हम यहोवा से गुज़ारिश कर रहे होते हैं कि परीक्षा आने पर वह हमें अकेला न छोड़ दे जिससे हम पाप कर सकते हैं । 
 यह बात पक्की है कि वह हमें हरगिज़ अकेला नहीं छोड़ेगा क्योंकि बाइबल हमें यकीन दिलाती है : “ परमेश्‍वर सच्चा है : वह तुम्हें सामर्थ से बाहर परीक्षा में न पड़ने देगा , बरन परीक्षा के साथ निकास भी करेगा ; कि तुम सह सको । ” — 1 कुरिन्थियों 10 : 13 . 
 यह प्रार्थना करना क्यों ज़रूरी है कि ‘ हमें उस दुष्ट से बचा ’ ? 
 यीशु ने आदर्श प्रार्थना में परीक्षा का ज़िक्र करने के बाद कहा : “ उस दुष्ट से बचा । ” 
 द होली बाइबल हिन्दी — ओ . 
 वी . 
 में इस आयत का यूँ अनुवाद किया गया है : “ बुराई से बचा । ” 
 मगर शास्त्र में शब्द “ बचा , ” बुराई जैसे गुण के बजाय खासकर व्यक्‍तियों के मामले में इस्तेमाल किया जाता है और मत्ती की सुसमाचार की किताब इब्‌लीस को ‘ परखनेवाला ’ कहती है , जो दिखाता है कि वह एक असल शख्स है । 
 इसलिए , यह बेहद ज़रूरी है कि हम “ उस दुष्ट ” यानी शैतान इब्‌लीस के फँदे से बचने के लिए प्रार्थना करें । 
 वह हमें इस तरह बहकाने की कोशिश करता है कि हम परमेश्‍वर के खिलाफ पाप कर बैठें । 
 जब हम बिनती करते हैं कि ‘ हमें उस दुष्ट से बचा , ’ तो हम अपने स्वर्गीय पिता से गुज़ारिश कर रहे होते कि हमें सही राह दिखा और हमारी मदद कर , ताकि हम शैतान से मात न खाएँ । 
 इब्‌लीस से मात मत खाइए 
 13 , 14 . 
 कुरिन्थुस कलीसिया का जो आदमी पहले बदचलन था , उसकी तरफ अब कलीसिया को अपना रवैया बदलने की ज़रूरत क्यों थी ? 
 पौलुस ने कुरिन्थुस के मसीहियों को , दूसरों के गुनाह माफ करने का बढ़ावा देते हुए कहा : “ यदि तुम किसी को किसी बात के लिये क्षमा करते हो तो उसे मैं भी क्षमा करता हूँ और जो कुछ मैंने क्षमा किया है ( यदि कुछ क्षमा किया है ) तो वह मसीह की उपस्थिति में तुम्हारे लिये ही किया है । 
 ताकि हम शैतान से मात न खा जायें । 
 क्योंकि उसकी चालों से हम अनजान नहीं हैं । ” 
 शैतान हमें मात देने के लिए कई तरह की चालें चलता है , मगर यहाँ पर पौलुस शैतान की किस चाल की बात कर रहा था ? 
 पौलुस ने इससे पहले कुरिन्थुस के मसीहियों को फटकारा था क्योंकि उन्होंने एक बदचलन आदमी को कलीसिया में रहने दिया था । 
 यह देखकर शैतान खुशी से फूल उठा होगा , क्योंकि “ ऐसा व्यभिचार . . . 
 अन्यजातियों में भी नहीं होता ” था और इसे बरदाश्‍त करने से कलीसिया की बदनामी हुई थी । 
 आखिरकार , उस पापी को कलीसिया से बहिष्कृत कर दिया गया । 
 बाद में इस आदमी ने पश्‍चाताप किया । 
 अब कुरिन्थुस के मसीहियों को चाहिए था कि वे उसे माफ करें और बहाल कर दें , वरना शैतान उन्हें एक और तरीके से मात दे रहा होता । 
 कैसे ? 
 वे भी शैतान की तरह कठोर और बेरहम बन जाते । 
 अगर पश्‍चाताप करनेवाला वह व्यक्‍ति यह देखकर “ बहुत उदासी में डूब जाए ” कि उस पर दया नहीं की जा रही है , और परमेश्‍वर की उपासना करना पूरी तरह छोड़ दे , तो खासकर प्राचीनों को इसके लिए यहोवा को लेखा देना पड़ता , जो एक रहमदिल परमेश्‍वर है । 
 बेशक , कोई भी सच्चा मसीही नहीं चाहेगा कि वह शैतान की तरह कठोर , सख्त और बेरहम बने । 
 परमेश्‍वर के दिए हथियारों से मिलनेवाली हिफाज़त 
 हम किस तरह का युद्ध लड़ रहे हैं , और अगर हमें जीत पानी है तो क्या करने की ज़रूरत है ? 
 अगर हम इब्‌लीस से बचना चाहते हैं , तो हमें दुष्ट आत्मिक सेनाओं से आध्यात्मिक युद्ध लड़ना होगा । 
 हम अकेले इन ताकतवर दुश्‍मनों को जीत नहीं सकते , इसके लिए हमें “ परमेश्‍वर के सारे हथियार ” बाँध लेने की ज़रूरत है । 
 इनमें से एक हथियार है , “ धार्मिकता की झिलम । ” 
 प्राचीन इस्राएल के राजा शाऊल ने परमेश्‍वर की आज्ञा नहीं मानी थी , इसलिए परमेश्‍वर की पवित्र आत्मा उस पर से हट गयी थी । 
 लेकिन अगर हम धार्मिकता के काम करें और सारे आध्यात्मिक हथियारों से लैस हों , तो परमेश्‍वर की पवित्र आत्मा हम पर बनी रहेगी और शैतान और उसके दुष्ट स्वर्गदूतों से हमारी हिफाज़त होगी । — नीतिवचन 18 : 10 . 
 दुष्ट आत्मिक सेनाओं से हम लगातार हिफाज़त कैसे पा सकते हैं ? 
 दुष्ट आत्मिक सेनाओं से लगातार हिफाज़त पाने के लिए , हमें कुछ कदम उठाने की ज़रूरत है । 
 जैसे , नियमित रूप से परमेश्‍वर का वचन पढ़ना और उसका अध्ययन करना और ‘ विश्‍वास - योग्य भण्डारी ’ के दिए साहित्य का अच्छा इस्तेमाल करना । 
 ऐसा करके हम अपने मन को आध्यात्मिक बातों से भर रहे होंगे और पौलुस की इस सलाह पर चल रहे होंगे : “ हे भाइयो , जो जो बातें सत्य हैं , और जो जो बातें आदरनीय हैं , और जो जो बातें उचित हैं , और जो जो बातें पवित्र हैं , और जो जो बातें सुहावनी हैं , और जो जो बातें मनभावनी हैं , निदान , जो जो सद्‌गुण और प्रशंसा की बातें हैं उन्हीं पर ध्यान लगाया करो । ” — फिलिप्पियों 4 : 8 . 
 सुसमाचार के कुशल प्रचारक बनने में क्या बात हमारी मदद करेगी ? 
 अपने “ पांवों में मेल के सुसमाचार की तैयारी के जूते पहि [ ने ] ” रहने में यहोवा हमारी मदद करता है । 
 मसीही सभाओं में बिना नागा हिस्सा लेने से हम सीखते हैं कि परमेश्‍वर के राज्य की खुशखबरी को अच्छी तरह कैसे सुनाएँ । 
 और जब हम दूसरों को परमेश्‍वर की सच्चाई सीखने और आध्यात्मिक आज़ादी पाने में मदद देते हैं , तो हमें क्या ही खुशी मिलती है ! 
 “ आत्मा की तलवार ” यानी परमेश्‍वर का वचन हमारे लिए बेहद ज़रूरी है क्योंकि यह झूठी शिक्षाओं से हमारी रक्षा करता है और “ गढ़ों ” की तरह गहरायी तक समायी झूठी बातों को “ ढा देने ” में हमारी मदद करता है । 
 परमेश्‍वर के लिखित वचन , बाइबल का इस्तेमाल करने में जब हम कुशल होते हैं , तो दूसरों को सच्चाई सिखा पाते हैं और शैतान के छल - कपट से धोखा खाने से बचते हैं । 
 हम कैसे “ शैतान की धूर्त चालों के साम्हने खड़े रह ” सकते हैं ? 
 पौलुस ने मसीहियों के आध्यात्मिक हथियारों की चर्चा यह कहकर शुरू की थी : “ प्रभु में और उस की शक्‍ति के प्रभाव में बलवन्त बनो । 
 परमेश्‍वर के सारे हथियार बान्ध लो ; कि तुम शैतान की युक्‍तियों [ धूर्त चालों , NW , फुटनोट ] के साम्हने खड़े रह सको । ” 
 यहाँ जिस यूनानी शब्द का “ खड़े रह ” अनुवाद किया गया है , उसे अकसर एक सैनिक के लिए इस्तेमाल किया जाता है जो लड़ाई के मैदान में अपनी जगह पर डटा रहता है । 
 उसी तरह आध्यात्मिक लड़ाई में , हम अपनी जगह पर स्थिर खड़े रहते हैं फिर चाहे शैतान , हमारी एकता में फूट डालने , हमारी शिक्षाओं में मिलावट करने या परमेश्‍वर की तरफ हमारी खराई को तोड़ने के लिए तरह - तरह की धूर्त चालें क्यों न चले । 
 मगर शैतान की चालें आज तक कामयाब नहीं हुई हैं और ना ही कभी होंगी ! 
 * 
 शैतान का सामना करो , तो वह भाग निकलेगा 
 शैतान का सामना करने के लिए कौन - सा ठोस कदम उठाना ज़रूरी है ? 
 हम शैतान और उसके इशारों पर चलनेवाली दुष्ट आत्मिक सेनाओं के खिलाफ इस आध्यात्मिक लड़ाई में ज़रूर विजयी हो सकते हैं । 
 हमें शैतान से डरने की कोई ज़रूरत नहीं है क्योंकि शिष्य याकूब ने लिखा था : “ परमेश्‍वर के आधीन हो जाओ ; और शैतान का साम्हना करो , तो वह तुम्हारे पास से भाग निकलेगा । ” 
 शैतान और उसकी दुष्टात्माओं की टोली का सामना करने के लिए हमें एक ठोस कदम उठाने की ज़रूरत है । 
 वह है जादू - टोने से और ऐसे काम करनेवालों से कोई भी वास्ता न रखना । 
 बाइबल , यहोवा के सेवकों को शुभ - अशुभ मुहूर्त देखने , शकुन - विचारने , ज्योतिष - विद्या और भूत - विद्या में हिस्सा लेने से सख्त मना करती है । 
 अगर हम मसीही कामों में जोशीले हैं और हमारा विश्‍वास मज़बूत है , तो हमें यह सोचकर डरने की ज़रूरत नहीं कि कोई हम पर जादू - मंतर कर देगा । — गिनती 23 : 23 ; व्यवस्थाविवरण 18 : 10 - 12 ; यशायाह 47 : 12 - 15 ; प्रेरितों 19 : 18 - 20 . 
 हम शैतान का विरोध कैसे कर सकते हैं ? 
 हम बाइबल के स्तरों और उसकी सच्चाइयों को सख्ती से मानने और शैतान के खिलाफ डटे रहने से “ शैतान का साम्हना ” करते हैं । 
 यह संसार शैतान के इशारों पर चल रहा है , आखिर वह इस संसार का ईश्‍वर जो ठहरा । 
 इसलिए हम संसार के इन रवैयों से दूर रहते हैं , जैसे घमंड , लालच , अनैतिकता , हिंसा और रुपए और ऐशो - आराम की चीज़ों का जुनून । 
 हम जानते हैं कि वीराने में यीशु ने आज़माइश के वक्‍त जब शास्त्र के वचनों का इस्तेमाल करके शैतान का विरोध किया तो वह भाग निकला था । 
 उसी तरह , शैतान हारकर ‘ हमारे पास से भी भाग निकलेगा ’ बशर्ते हम पूरी तरह से यहोवा के अधीन रहें और प्रार्थना के ज़रिए उस पर भरोसा रखें । 
 जब यहोवा परमेश्‍वर और उसका अज़ीज़ बेटा हमारे साथ हैं , तो कोई भी हमेशा के लिए हमारा नुकसान नहीं कर सकता — शैतान भी नहीं ! — भजन 91 : 9 - 11 . 
 [ फुटनोट ] 
 परमेश्‍वर से मिले आध्यात्मिक हथियारों के बारे में ज़्यादा जानने के लिए , सितंबर 15 , 2004 की प्रहरीदुर्ग , पेज 15 - 20 देखिए । 
 आपका जवाब क्या है ? 
 • क्या हमें शैतान इब्‌लीस से डरना चाहिए ? 
 • शैतान मसीहियों पर ज़ुल्म क्यों ढाता है ? 
 • “ उस दुष्ट ” से बचने के लिए हम प्रार्थना क्यों करते हैं ? 
 • आध्यात्मिक लड़ाई में जीतने के लिए हम क्या कर सकते हैं ? 
 [ पेज 26 पर तसवीर ] 
 मसीह के शुरूआती चेले मरते दम तक निडर और वफादार रहे 
 [ पेज 27 पर तसवीर ] 
 शैतान उन लोगों का पुनरुत्थान होने से रोक नहीं सकता जो यहोवा की याद में बसे हैं 
 [ पेज 28 पर तसवीर ] 
 क्या आप यहोवा से प्रार्थना करते हैं कि वह आपको “ उस दुष्ट ” से बचाए ? 
 [ पेज 29 पर तसवीर ] 
 क्या आप “ परमेश्‍वर के सारे हथियार ” बाँधे हुए हैं ? 
 यहोवा के जैसा धीरज दिखाइए 
 ‘ प्रभु अपनी प्रतिज्ञा के विषय में देर नहीं करता , पर धीरज धरता है । ’ — 2 पतरस 3 : 9 . 
 यहोवा हम इंसानों को कौन - सा बेजोड़ तोहफा देना चाहता है ? 
 यहोवा हमें एक ऐसा तोहफा देना चाहता है , जो इस जहान में दूसरा कोई हमें नहीं दे सकता । 
 यह एक बेहद कीमती तोहफा है जिसे पाने को हमारा जी तरसता है । 
 मगर हम इसे न तो पैसा देकर खरीद सकते हैं , ना ही मेहनत करके कमा सकते हैं । 
 यह तोहफा है , हमेशा की ज़िंदगी । 
 हममें से ज़्यादातर लोगों के लिए हमेशा की ज़िंदगी का मतलब है , इस धरती पर एक खूबसूरत फिरदौस में सदा तक ज़िंदगी का लुत्फ उठाना । 
 ज़रा सोचिए ऐसी ज़िंदगी हमारे लिए खुशियों की कैसी सौगात लाएगी ! 
 जिन बातों ने इंसान को इतना दुःख दिया है उन सबको , जी हाँ लड़ाई , खूनखराबा , गरीबी , जुर्म , बीमारी , यहाँ तक कि मौत को भी मिटा दिया जाएगा । 
 परमेश्‍वर के राज्य की हुकूमत से लोगों का भला होगा , उनमें एकता होगी और दुनिया में चारों तरफ शांति होगी । 
 जी हाँ , हम ऐसे ही फिरदौस में जीने के लिए बेताब हैं ! — यशायाह 9 : 6 , 7 ; प्रकाशितवाक्य 21 : 4 , 5 . 
 यहोवा ने अब तक शैतान के दुष्ट संसार को नाश क्यों नहीं किया है ? 
 यहोवा भी उस घड़ी का बेसब्री से इंतज़ार कर रहा है जब वह इस धरती को फिरदौस बनाएगा । 
 और क्यों न हो , आखिर वह धार्मिकता और न्याय से प्रेम जो करता है ! 
 जब वह इस दुनिया को देखता है , तो उसे दुःख होता है कि इंसान न सिर्फ उसके धर्मी सिद्धांतों से मुँह मोड़ चुका है बल्कि उनसे बैर रखता है , उसकी हुकूमत को ठुकरा देता है और उसके लोगों को सताता है । 
 यह सब देखते हुए भी , उसने कई वाजिब कारणों से अब तक शैतान के दुष्ट संसार को नाश नहीं किया है । 
 ये कारण यहोवा के हुकूमत करने का तरीका सही है या गलत , इस बारे में उठे मसलों से जुड़े हुए हैं । 
 इन मसलों को सुलझाने के लिए , यहोवा एक ऐसा गुण दिखाता है जो हमें उसके करीब लाता है । 
 यह गुण ज़्यादातर लोगों में नहीं पाया जाता । 
 यह गुण है , धीरज । 
 ( क ) बाइबल में “ धीरज ” के लिए इस्तेमाल किए गए यूनानी और इब्रानी शब्द का क्या मतलब है ? 
 ( ख ) अब हम कौन - से सवालों की जाँच करेंगे ? 
 एक यूनानी शब्द है जिसका अनुवाद न्यू वर्ल्ड ट्रांस्लेशन बाइबल में तीन बार “ धीरज ” किया गया है । 
 इसका शाब्दिक अर्थ है , “ आत्मा की दीर्घता । ” 
 इसलिए इस शब्द का अनुवाद अकसर “ सहनशीलता ” और एक बार “ सब्र करना ” किया गया है । 
 “ धीरज ” के लिए इस्तेमाल किए गए यूनानी और इब्रानी शब्दों से एक ही विचार मिलता है , वह है बरदाश्‍त करना और जल्दी गुस्सा न होना । 
 यहोवा के धीरज धरने से हमें कैसे फायदा होता है ? 
 यहोवा और उसके वफादार सेवकों ने जिस तरह से धीरज धरा , उससे हम क्या सबक सीख सकते हैं ? 
 हम कैसे जानते हैं कि यहोवा के धीरज की एक हद है ? 
 आइए इन सवालों की जाँच करें । 
 यहोवा के धीरज पर गौर कीजिए 
 यहोवा के धीरज के बारे में प्रेरित पतरस ने क्या लिखा ? 
 यहोवा के धीरज के बारे में प्रेरित पतरस ने लिखा : “ हे प्रियो , यह एक बात तुम से छिपी न रहे , कि प्रभु के यहां एक दिन हजार वर्ष के बराबर है , और हजार वर्ष एक दिन के बराबर हैं । 
 प्रभु अपनी प्रतिज्ञा के विषय में देर नहीं करता , जैसी देर कितने लोग समझते हैं ; पर तुम्हारे विषय में धीरज धरता है , और नहीं चाहता , कि कोई नाश हो ; बरन यह कि सब को मन फिराव का अवसर मिले । ” 
 ध्यान दीजिए कि यहाँ दो मुद्दे बताए गए हैं जिनकी मदद से हम यहोवा के धीरज को और भी अच्छी तरह से समझ सकते हैं । 
 वक्‍त के बारे में यहोवा के नज़रिए का उसकी कार्रवाई पर कैसे असर होता है ? 
 पहला मुद्दा है , वक्‍त के बारे में यहोवा का नज़रिया हमसे अलग है । 
 वह अनंतकाल तक जीनेवाला परमेश्‍वर है , इसलिए एक हज़ार साल उसके लिए एक दिन के बराबर हैं । 
 यहोवा वक्‍त से बँधा हुआ नहीं है और न ही वक्‍त का दबाव महसूस करता है । 
 मगर इसका मतलब यह नहीं कि वह कार्रवाई करने में देर करता है । 
 अपनी अथाह बुद्धि की वजह से , यहोवा अच्छी तरह जानता है कि कार्रवाई करने का सबसे बढ़िया वक्‍त कौन - सा है जिससे सभी का भला हो और फिर वह धीरज धरते हुए उस वक्‍त के आने का इंतज़ार करता है । 
 इस बीच जब उसके सेवकों पर मुसीबतें आती हैं , तब हमें ऐसा नहीं सोचना चाहिए कि यहोवा पत्थरदिल है और बस चुपचाप बैठा देख रहा है । 
 दरअसल , यहोवा “ बड़ी करुणा ” का परमेश्‍वर है और प्रेम का साक्षात्‌ रूप है । 
 परमेश्‍वर ने जिस थोड़े वक्‍त के लिए दुःख - तकलीफों को रहने दिया है , उस दौरान हमारा जो भी नुकसान होता है उसे वह पूरी तरह से और हमेशा के लिए ठीक करने की काबिलीयत रखता है । — भजन 37 : 10 . 
 परमेश्‍वर के बारे में कैसी सोच हमें नहीं अपनानी चाहिए , और क्यों ? 
 जो चीज़ पाने के लिए हम तरसते हैं , उसके लिए इंतज़ार करना बेशक बहुत मुश्‍किल होता है । 
 इसलिए , जब लोग अपने वादे जल्द - से - जल्द पूरे नहीं करते , तो दूसरों को लगता है कि असल में अपने वादे पूरे करने का उनका कोई इरादा ही नहीं है । 
 परमेश्‍वर के बारे में ऐसा सोचना कितनी बड़ी बेवकूफी होगी ! 
 अगर हम परमेश्‍वर के धीरज को उसकी देरी समझने की गलती करें , तो जैसे - जैसे वक्‍त गुज़रेगा हमारे मन में शक पैदा होगा और हम निराश हो जाएँगे । 
 ऐसे में यह खतरा रहता है कि हम आध्यात्मिक मायने में सुस्त हो जाएँ । 
 इससे भी बुरा यह हो सकता है कि हम ठट्ठा करनेवालों यानी जिनमें विश्‍वास नहीं है , उनकी बातों में आकर सच्चाई से बहक जाएँ । 
 इन लोगों से दूर रहने की चेतावनी पतरस ने दी थी । 
 ये लोग मज़ाक उड़ाते हुए कहते हैं : “ उसके आने की प्रतिज्ञा कहां गई ? 
 क्योंकि जब से बाप - दादे सो गए हैं , सब कुछ वैसा ही है , जैसा सृष्टि के आरम्भ से था ? ” — 2 पतरस 3 : 4 . 
 यहोवा के धीरज का उसकी इस इच्छा से क्या ताल्लुक है कि लोग पश्‍चाताप करें ? 
 पतरस के शब्दों से हमें यहोवा के धीरज धरने की दूसरी वजह मिलती है । 
 वह यह कि परमेश्‍वर चाहता है कि सभी को पश्‍चाताप करने का मौका मिले । 
 जो लोग ढीठ होकर बुराई के मार्ग पर चलते रहते हैं , वे यहोवा के हाथों मारे जाएँगे । 
 मगर परमेश्‍वर , दुष्टों को नाश करने से खुश नहीं होता । 
 उसे खुशी तो इस बात से मिलती है कि लोग पश्‍चाताप करें , बुरा मार्ग छोड़कर सही मार्ग पर चलें और जीते रहें । 
 यही वजह है कि क्यों यहोवा आज तक धीरज धरे हुए है और सारी दुनिया में खुशखबरी का ऐलान करवा रहा है ताकि लोगों को जीने का पूरा - पूरा मौका मिल सके । 
 परमेश्‍वर ने इस्राएल जाति के साथ जिस तरह व्यवहार किया , उससे उसका धीरज कैसे दिखायी देता है ? 
 परमेश्‍वर का धीरज , प्राचीन इस्राएल जाति के साथ उसके व्यवहार में भी साफ दिखायी देता है । 
 सदियों तक यहोवा ने इस्राएल के आज्ञा न मानने की आदत को बरदाश्‍त किया । 
 उसने बार - बार अपने नबियों के ज़रिए उनसे मिन्‍नतें कीं : “ अपनी बुरी चाल छोड़कर उस सारी व्यवस्था के अनुसार जो मैं ने तुम्हारे पुरखाओं को दी थी , और अपने दास भविष्यद्वक्‍ताओं के हाथ तुम्हारे पास पहुंचाई है , मेरी आज्ञाओं और विधियों को माना करो । ” 
 इस पर इस्राएलियों ने क्या किया ? 
 अफसोस , “ उन्हों ने न माना । ” — 2 राजा 17 : 13 , 14 . 
 यीशु ने बिलकुल अपने पिता जैसा धीरज कैसा दिखाया ? 
 आखिरकार , यहोवा ने अपने बेटे को भेजा जिसने लगातार यहूदियों से आग्रह किया कि वे परमेश्‍वर के साथ मेल - मिलाप कर लें । 
 ऐसा करने में यीशु ने बिलकुल अपने पिता जैसा धीरज दिखाया । 
 यह जानते हुए कि कुछ ही समय के अंदर उसे मार डाला जाएगा , उसने दुःखी होकर कहा : “ हे यरूशलेम , हे यरूशलेम ; तू जो भविष्यद्वक्‍ताओं को मार डालता है , और जो तेरे पास भेजे गए , उन्हें पत्थरवाह करता है , कितनी ही बार मैं ने चाहा कि जैसे मुर्ग़ी अपने बच्चों को अपने पंखों के नीचे इकट्ठे करती है , वैसे ही मैं भी तेरे बालकों को इकट्ठे कर लूं , परन्तु तुम ने न चाहा । ” 
 ये दर्द - भरे शब्द , किसी कठोर न्यायी के नहीं हैं जो सिर्फ सज़ा देने की ताक में रहता है , बल्कि एक प्यारे दोस्त के हैं जो लोगों के साथ धीरज से पेश आता है । 
 यीशु स्वर्ग में रहनेवाले अपने पिता की तरह यही चाहता था कि लोग पश्‍चाताप करें और कड़े न्यायदंड से बचें । 
 कुछ यहूदियों ने यीशु की चेतावनियों को माना और सा . 
 यु . 
 70 में यरूशलेम पर आए भयानक विनाश से बच गए । — लूका 21 : 20 - 22 . 
 परमेश्‍वर के धीरज से हमें किस तरह फायदा हुआ है ? 
 यहोवा का धीरज देखकर क्या हमें हैरानी नहीं होती ? 
 इंसान ने परमेश्‍वर की आज्ञा को तोड़कर कैसे - कैसे संगीन जुर्म किए हैं , फिर भी यहोवा ने हममें से हरेक को , साथ ही लाखों और लोगों को उसे जानने और उद्धार की आशा कबूल करने का मौका दिया है । 
 पतरस ने अपने संगी मसीहियों को लिखा : “ हमारे प्रभु के धीरज को उद्धार समझो । ” 
 क्या हमें यहोवा का शुक्रगुज़ार नहीं होना चाहिए कि उसके धीरज धरने से हमारे सामने उद्धार का रास्ता खुल गया है ? 
 क्या हम हर दिन यहोवा की सेवा करते हुए उससे प्रार्थना नहीं करते कि वह हमारी तरफ धीरज से पेश आए ? — मत्ती 6 : 12 . 
 यहोवा क्यों धीरज धरता है , यह समझने से हमें क्या करने की प्रेरणा मिलेगी ? 
 यहोवा क्यों धीरज धरता है , यह समझने से हमें उस दिन की आस लगाए रखने में मदद मिलती है जब वह अपने लोगों का उद्धार करेगा । 
 और हम कभी यह नहीं सोचेंगे कि परमेश्‍वर अपने वादे पूरे करने में देर कर रहा है । 
 हम परमेश्‍वर के राज्य के आने की प्रार्थना करते रहेंगे और यह भरोसा रखेंगे कि यहोवा जानता है कि हमारी इस प्रार्थना का जवाब देने का सबसे सही वक्‍त कौन - सा है । 
 इसके अलावा , हमें इस बात की भी प्रेरणा मिलती है कि हम कलीसिया में भाई - बहनों से और प्रचार में लोगों से पेश आते वक्‍त , परमेश्‍वर की तरह धीरज दिखाएँ । 
 हम भी यह नहीं चाहते कि कोई नाश हो बल्कि यह कि लोग पश्‍चाताप करें और हमारी तरह उन्हें भी हमेशा की ज़िंदगी की आशा मिले । — 1 तीमुथियुस 2 : 3 , 4 . 
 नबियों के धीरज पर गौर कीजिए 
 12 , 13 . 
 याकूब 5 : 10 को सच ठहराते हुए , यशायाह नबी धीरज धरने में कैसे कामयाब रहा ? 
 यहोवा के धीरज पर गौर करने से , हमें इस गुण की अहमियत समझने और उसे अपने अंदर बढ़ाने में मदद मिलती है । 
 माना कि हम पापी इंसानों के लिए धीरज का गुण बढ़ाना इतना आसान नहीं , मगर यह मुमकिन ज़रूर है । 
 इस मामले में , हम परमेश्‍वर के प्राचीन सेवकों की मिसाल से सीख सकते हैं । 
 चेले याकूब ने लिखा था : “ हे भाइयो , जिन भविष्यद्वक्‍ताओं ने प्रभु के नाम से बातें कीं , उन्हें दुख उठाने और धीरज धरने का एक आदर्श समझो । ” 
 हमें इस बात से कितनी हिम्मत और तसल्ली मिलती है कि आज हम जिन मुश्‍किलों का सामना कर रहे हैं , दूसरे उन्हें पार करने में कामयाब रहे हैं । 
 यशायाह नबी को लीजिए , जिसे अपना काम पूरा करने के लिए बेशक धीरज धरने की ज़रूरत पड़ी होगी । 
 इस बात का इशारा यहोवा ने उसी वक्‍त कर दिया था जब उसने यह कहा : “ जा , और इन लोगों से कह , सुनते ही रहो , परन्तु न समझो ; देखते ही रहो , परन्तु न बूझो । 
 तू इन लोगों के मन को मोटे और उनके कानों को भारी कर , और उनकी आंखों को बन्द कर ; ऐसा न हो कि वे आंखों से देखें , और कानों से सुनें , और मन से बूझें , और मन फिरावें और चंगे हो जाएं । ” 
 हालाँकि लोगों ने बार - बार यशायाह की बातों को अनसुना कर दिया , मगर फिर भी वह धीरज के साथ यहोवा की चेतावनी का संदेश कम - से - कम 46 साल तक सुनाता रहा ! 
 उसी तरह , अगर हममें धीरज का गुण होगा , तो हम खुशखबरी सुनाने से कभी पीछे नहीं हटेंगे , फिर चाहे लोग अपने कान बंद क्यों न कर लें । 
 14 , 15 . 
 ज़ुल्म सहने और निराशा की भावनाओं का सामना करने में , किस बात ने यिर्मयाह की मदद की ? 
 नबियों को अपनी सेवा के दौरान न सिर्फ लोगों की बेरुखी सहनी पड़ी , बल्कि उन पर ज़ुल्म भी ढाए गए । 
 जैसे , यिर्मयाह को काठ पर ठोंका गया था , उसे “ घर में बन्दी ” बनाया गया और बाद में उसे एक दलदल में फेंक दिया गया था । 
 उसने ये सारे ज़ुल्म उन्हीं लोगों के हाथ सहे जिनकी वह मदद करना चाहता था । 
 फिर भी , यिर्मयाह के दिल में कड़वाहट नहीं थी और ना ही उसने बदला लेने की सोची । 
 इसके बजाय , वह सालों - साल धीरज धरता रहा । 
 किसी भी तरह का ज़ुल्म या हँसी - ठट्ठा न तो यिर्मयाह को भविष्यवाणी करने से रोक पाया था और ना ही आज हमारा मुँह बंद कर सकता है । 
 मगर हाँ , ऐसे हालात में हम कभी - कभी शायद निराश हो जाएँ , ठीक जैसे यिर्मयाह निराश हो गया था । 
 उसने लिखा : “ यहोवा का वचन दिन भर मेरे लिये निन्दा और ठट्ठा का कारण होता रहता है । . . . 
 मैं उसकी चर्चा न करूंगा न उसके नाम से बोलूंगा । ” 
 फिर क्या हुआ ? 
 क्या यिर्मयाह ने प्रचार करना बंद कर दिया ? 
 वह खुद आगे कहता है : ‘ मेरे हृदय की ऐसी दशा हो जाती है मानो [ परमेश्‍वर का वचन ] मेरी हड्डियों में धधकती हुई आग हो , और मैं अपने को रोकते रोकते थक गया पर मुझ से रहा नहीं जाता । ’ 
 गौर कीजिए कि जब यिर्मयाह ने ठट्ठा करनेवालों के बारे में सोचा तो वह निराश हो गया । 
 मगर जब उसने उस पैगाम पर ध्यान दिया कि वह कितनी अहमियत रखता है और कितना शानदार है तो उसकी खुशी लौट आयी । 
 इतना ही नहीं , यहोवा एक “ भयंकर वीर के समान ” यिर्मयाह के साथ रहकर उसे लगातार ताकत देता रहा ताकि वह पूरे जोश और हिम्मत के साथ परमेश्‍वर के वचन का ऐलान कर सके । — यिर्मयाह 20 : 11 . 
 खुशखबरी सुनाने के काम में हम अपनी खुशी कैसे बरकरार रख सकते हैं ? 
 क्या यिर्मयाह नबी अपने काम से खुश था ? 
 बिलकुल ! 
 उसने यहोवा से कहा : ‘ जब तेरे वचन मेरे पास पहुंचे , तब मैं ने उन्हें मानो खा लिया , और तेरे वचन मेरे मन के हर्ष और आनन्द का कारण हुए ; क्योंकि , हे यहोवा , मैं तेरा कहलाता हूं । ’ 
 यिर्मयाह इस बात से बेहद खुश था कि उसे सच्चे परमेश्‍वर की तरफ से बोलने और उसके वचन का ऐलान करने का सम्मान मिला है । 
 उसकी तरह आज हम भी खुश हो सकते हैं कि हमें खुशखबरी सुनाने का बड़ा सम्मान मिला है । 
 इसके अलावा , स्वर्गदूतों की तरह हमें भी इस बात की खुशी है कि दुनिया - भर में बहुत - से लोग राज्य संदेश को कबूल कर रहे हैं और पश्‍चाताप करके ऐसे रास्ते पर निकल पड़े हैं जो उन्हें हमेशा की ज़िंदगी की ओर ले जाएगा । — लूका 15 : 10 . 
 ‘ अय्यूब का धीरज ’ 
 17 , 18 . 
 अय्यूब ने किस तरह धीरज धरा , और इसका क्या नतीजा हुआ ? 
 प्राचीन समय के नबियों के बारे में बताने के बाद , चेले याकूब ने लिखा : “ तुम ने ऐयूब के धीरज के विषय में तो सुना ही है , और प्रभु की ओर से जो उसका प्रतिफल हुआ उसे भी जान लिया है , जिस से प्रभु की अत्यन्त करुणा और दया प्रगट होती है । ” 
 यहाँ जिस मूल यूनानी शब्द का अनुवाद “ धीरज ” किया गया है , उसमें और आयत 10 में “ धीरज धरने ” के लिए इस्तेमाल किए गए यूनानी शब्द में हलका फर्क है । 
 इस फर्क के बारे में एक विद्वान लिखते हैं : “ [ आयत 10 ] का धीरज हम तब दिखाते हैं जब लोग हमारे साथ बुरा सलूक करते हैं , जबकि [ आयत 11 ] में धीरज का मतलब है मुश्‍किल - से - मुश्‍किल हालात में भी हिम्मत न हारना । ” 
 अय्यूब ने पहाड़ जैसी मुश्‍किलों का सामना किया था । 
 उसकी सारी संपत्ति लुट गयी , उसके सभी बच्चे एक - साथ मारे गए और वह खुद एक दर्दनाक बीमारी का शिकार हो गया । 
 ऊपर से उस पर यह झूठा इलज़ाम लगाया गया कि यहोवा उसे उसके किए की सज़ा दे रहा है । 
 अय्यूब ने ये सारे गम अपने सीने में दबाए नहीं रखे , बल्कि उसने अपना दर्द खुलकर बताया , और अपनी बातों से यह भी इशारा किया कि वह परमेश्‍वर से ज़्यादा धर्मी है । 
 मगर इतना कुछ होने के बाद भी उसने न तो अपना विश्‍वास खोया , ना ही अपनी खराई टूटने दी । 
 शैतान ने दावा किया था कि अय्यूब परमेश्‍वर की निंदा करेगा , मगर उसने ऐसा नहीं किया । 
 इसका अंत क्या रहा ? 
 “ यहोवा ने अय्यूब के पिछले दिनों में उसको अगले दिनों से अधिक आशीष दी । ” 
 जी हाँ , यहोवा ने अय्यूब की सेहत लौटा दी , उसे दुगुनी दौलत दी और उसके घर को दोबारा आबाद किया जिससे उसकी बाकी ज़िंदगी अपने बीवी - बच्चों के संग खुशी से कट गयी । 
 इसके अलावा , अय्यूब अपनी वफादारी और धीरज की वजह से यहोवा की शख्सियत को और अच्छी तरह जान पाया । 
 अय्यूब के धीरज से हम क्या सीखते हैं ? 
 अय्यूब के धीरज से हम क्या सीखते हैं ? 
 अय्यूब की तरह हम भी किसी बीमारी या दूसरी मुसीबत का शिकार हो सकते हैं । 
 ऐसे में हम शायद समझ न पाएँ कि यहोवा हमें ऐसी परीक्षा से क्यों गुज़रने दे रहा है । 
 लेकिन हम एक बात का यकीन ज़रूर रख सकते हैं : अगर हम वफादार रहेंगे , तो वह हमें ज़रूर आशीष देगा । 
 यहोवा अपने खोजनेवालों को इनाम देने से कभी नहीं चूकता । 
 यीशु ने कहा था : “ जो अन्त तक धीरज धरे रहेगा , उसी का उद्धार होगा । ” — मत्ती 10 : 22 ; 24 : 13 . 
 ‘ प्रभु का दिन आएगा ’ 
 हम इस बात का पक्का यकीन क्यों रख सकते हैं कि यहोवा का दिन ज़रूर आएगा ? 
 यहोवा धीरज धरने के साथ - साथ न्याय करनेवाला परमेश्‍वर भी है । 
 इसलिए वह हमेशा के लिए दुष्टता को बरदाश्‍त नहीं करेगा । 
 उसके धीरज की एक सीमा है । 
 पतरस ने लिखा : “ [ परमेश्‍वर ने ] प्रथम युग के संसार को भी न छोड़ा । ” 
 एक तरफ जहाँ नूह और उसका परिवार बच गया , वहीं दूसरी तरफ उस वक्‍त का भक्‍तिहीन संसार जल - प्रलय में डूबकर खत्म हो गया था । 
 उसके बाद , यहोवा ने सदोम और अमोरा पर भी न्यायदंड लाया था और उसे भस्म करके राख में मिला दिया था । 
 ये दोनों न्यायदंड , “ आने वाले भक्‍तिहीनों के लिए एक उदाहरण ” ठहरे । 
 ( NHT ) जी हाँ , हम इस बात का पक्का यकीन रख सकते हैं : ‘ प्रभु का दिन ज़रूर आएगा । ’ — 2 पतरस 2 : 5 , 6 ; 3 : 10 . 
 हम धीरज कैसे दिखा सकते हैं , और अगले लेख में हम किस विषय पर चर्चा करेंगे ? 
 तो आइए हम यहोवा के जैसा धीरज दिखाते हुए लोगों को पश्‍चाताप करने में मदद दें ताकि वे बच सकें । 
 आइए हम नबियों की मिसाल पर भी चलें और धीरज के साथ खुशखबरी सुनाने के काम में लगे रहें , फिर चाहे लोग सुनें या ना सुनें । 
 इसके अलावा , अगर हम अय्यूब की तरह आज़माइशों से गुज़रकर अपनी खराई बनाए रखते हैं , तो हम यहोवा से भरपूर आशीषें पाने का पक्का यकीन रख सकते हैं । 
 अपनी सेवा से खुशी पाने की हमारे पास हर वजह मौजूद है , खासकर जब हम देखते हैं कि परमेश्‍वर के लोगों ने सारी दुनिया में खुशखबरी फैलाने में जो मेहनत की है , उस पर परमेश्‍वर ने कैसे आशीषें बरसायी हैं । 
 यह बात हम अगले लेख में देखेंगे । 
 क्या आपको याद है ? 
 • यहोवा धीरज क्यों दिखाता है ? 
 • भविष्यवक्‍ताओं के धीरज से हम क्या सबक सीख सकते हैं ? 
 • अय्यूब ने कैसे धीरज दिखाया , और इसका अंत क्या हुआ ? 
 • हम कैसे जानते हैं कि यहोवा के धीरज की एक सीमा है ? 
 [ पेज 18 पर तसवीर ] 
 यीशु ने बिलकुल अपने पिता जैसा धीरज दिखाया 
 [ पेज 20 पर तसवीरें ] 
 यहोवा ने यिर्मयाह को उसके धीरज के लिए क्या इनाम दिया ? 
 [ पेज 21 पर तसवीरें ] 
 यहोवा ने अय्यूब को उसके धीरज के लिए क्या इनाम दिया ? 
 “ सब जातियों पर गवाही ” 
 “ [ तुम ] पृथ्वी की छोर तक मेरे गवाह होगे । ” — प्रेरितों 1 : 8 . 
 यीशु के चेलों ने मत्ती 24 : 14 की भविष्यवाणी पहली बार कब और कहाँ सुनी ? 
 हममें से ज़्यादातर लोग मत्ती 24 : 14 में दर्ज़ यीशु के शब्दों को इतनी अच्छी तरह जानते हैं कि ये हमें मुँह - ज़बानी याद हैं । 
 और क्यों न हो , आखिर यह एक गज़ब की भविष्यवाणी जो है ! 
 ज़रा सोचिए , पहली बार यह भविष्यवाणी सुनकर यीशु के चेलों के मन में क्या ख्याल आया होगा । 
 वह साल था , सा . 
 यु . 
 33 . 
 चेले यीशु के साथ यरूशलेम आए हुए थे । 
 अब तक उन्हें यीशु के संग रहे करीब तीन साल हो चुके थे । 
 इस दौरान , उन्होंने यीशु को बहुत - से चमत्कार करते देखा , साथ ही उसकी शिक्षाएँ भी सुनीं । 
 यीशु से अनमोल सच्चाइयाँ सीखने के बाद वे बेहद खुश थे , मगर वे यह भी जानते थे कि सभी उनकी तरह खुश नहीं हैं । 
 यीशु के बहुत - से दुश्‍मन थे जिनका समाज में ऊँचा ओहदा और काफी दबदबा था । 
 चेले आगे चलकर कौन - से खतरों और चुनौतियों का सामना करनेवाले थे ? 
 जैतून पहाड़ पर चार चेले , यीशु के पास बैठकर बड़े ध्यान से उसकी बात सुन रहे थे । 
 वह उन्हें बता रहा था कि भविष्य में उन्हें किन खतरों और चुनौतियों का सामना करना पड़ेगा । 
 इससे पहले , यीशु ने उन्हें बताया था कि वह मार डाला जाएगा । 
 और अब , वह उन्हें साफ - साफ बता रहा था कि उन पर भी वहशियाना ज़ुल्म ढाए जाएँगे । 
 यीशु ने कहा : “ वे क्लेश दिलाने के लिये तुम्हें पकड़वाएंगे , और तुम्हें मार डालेंगे और मेरे नाम के कारण सब जातियों के लोग तुम से बैर रखेंगे । ” 
 उसने उन्हें यह भी बताया कि कलीसिया के अंदर झूठे भविष्यवक्‍ता उठेंगे और बहुतों को भरमाएँगे । 
 कुछ ठोकर खाएँगे , एक - दूसरे से नफरत और गद्दारी करेंगे । 
 यहाँ तक कि परमेश्‍वर और उसके वचन के लिए कइयों का , दरअसल “ बहुतों ” का प्रेम ठंडा हो जाएगा । — मत्ती 24 : 9 - 12 . 
 मत्ती 24 : 14 में दर्ज़ यीशु के शब्द क्यों हैरान कर देनेवाले हैं ? 
 यह सब सुनकर चेले बहुत निराश हुए होंगे । 
 मगर तभी यीशु ने उन्हें एक ऐसी बात बतायी जिससे वे ज़रूर हक्के - बक्के रह गए होंगे । 
 उसने कहा : “ राज्य का यह सुसमाचार सारे जगत में प्रचार किया जाएगा , कि सब जातियों पर गवाही हो , तब अन्त आ जाएगा । ” 
 जी हाँ , “ सत्य पर गवाही ” देने का जो काम यीशु ने इस्राएल में शुरू किया था , वह आगे भी जारी रहता और पूरी दुनिया में फैल जाता । 
 वाकई , यह एक कमाल की भविष्यवाणी थी ! 
 चेलों के लिए “ सब जातियों ” को प्रचार करना अपने आप में एक बड़ी चुनौती होती ; और उस पर ‘ सब जातियों के लोगों के बैर ’ का सामना करते हुए प्रचार करना यकीनन किसी चमत्कार से कम न होता । 
 इस बड़े काम के पूरा होने से न सिर्फ यह साबित हो जाता कि यहोवा ही पूरे जहान का मालिक है और वही सबसे शक्‍तिशाली है , बल्कि यह भी कि वह प्यार करनेवाला , दया दिखानेवाला और धीरज धरनेवाला परमेश्‍वर भी है । 
 इसके अलावा , प्रचार का काम उसके सेवकों को अपना विश्‍वास और अपनी भक्‍ति ज़ाहिर करने का भी बढ़िया मौका देता । 
 गवाही देने का काम किसे सौंपा गया , और यीशु ने उनकी हिम्मत बढ़ाने के लिए क्या कहा ? 
 यीशु ने अपने चेलों को साफ - साफ जता दिया था कि उन्हें एक बहुत ही ज़रूरी काम करना है । 
 स्वर्ग लौटने से पहले , उसने अपने चेलों के सामने प्रकट होकर कहा : “ जब पवित्र आत्मा तुम पर आएगा तब तुम सामर्थ पाओगे ; और यरूशलेम और सारे यहूदिया और सामरिया में , और पृथ्वी की छोर तक मेरे गवाह होगे । ” 
 बेशक आगे चलकर और भी लोग इस काम में उनका साथ देते , फिर भी चेलों की गिनती कम होती । 
 इसलिए जब उन्हें बताया गया कि परमेश्‍वर से मिले इस काम को पूरा करने के लिए यहोवा की शक्‍तिशाली पवित्र आत्मा उन्हें ताकत देगी , तो इससे उन्हें कितनी हिम्मत मिली होगी ! 
 चेले गवाही देने के काम के बारे में क्या नहीं जानते थे ? 
 चेले जानते थे कि उन्हें खुशखबरी का प्रचार करना था और “ सब जातियों के लोगों को चेला बना [ ना ] ” था । 
 मगर उन्हें यह नहीं मालूम था कि किस हद तक गवाही दी जाएगी और अंत कब आएगा । 
 इस बारे में आज हम भी कुछ नहीं जानते । 
 ये बातें सिर्फ यहोवा तय कर सकता है । 
 जब उसे लगेगा कि हाँ , काफी अच्छी तरह से गवाही दी जा चुकी है , तब वह इस संसार पर अंत लाएगा । 
 और तभी मसीही समझ पाएँगे कि जिस हद तक यहोवा का मकसद था , उस हद तक प्रचार काम पूरा हो चुका है । 
 अंत के इस समय में कितने बड़े पैमाने पर गवाही दी जाती , इसका अंदाज़ा शायद ही शुरू के उन चेलों को रहा होगा । 
 पहली सदी में गवाही 
 सामान्य युग 33 के पिन्तेकुस्त में क्या घटना घटी , और उसके ठीक बाद क्या हुआ ? 
 पहली सदी में , राज्य के प्रचार और चेले बनाने के काम से काफी बढ़िया नतीजे निकले थे । 
 सामान्य युग 33 के पिन्तेकुस्त के दिन , करीब 120 चेले यरूशलेम की ऊपरी कोठरी में जमा हुए थे । 
 तब उन पर परमेश्‍वर की पवित्र आत्मा उँडेली गयी । 
 फिर प्रेरित पतरस ने एक जोशीला भाषण दिया जिसमें उसने समझाया कि इस चमत्कार का क्या मतलब है । 
 इस भाषण को सुनने के बाद , करीब 3,000 लोग विश्‍वासी बन गए और उन्होंने बपतिस्मा लिया । 
 यह तो बस शुरूआत थी । 
 धर्म - गुरुओं ने सुसमाचार का प्रचार रोकने के लिए एड़ी - चोटी का ज़ोर लगाया , फिर भी “ जो उद्धार पाते थे , उनको प्रभु प्रति दिन [ चेलों ] में मिला देता था । ” 
 देखते - ही - देखते , “ उन की गिनती पांच हजार पुरुषों के लगभग हो गई । ” 
 उसके बाद , “ प्रभु पर विश्‍वास करने वाले पुरुषों और स्त्रियों की भीड़ की भीड़ उनमें निरन्तर मिलती जा रही थी । ” 
 ( NHT ) — प्रेरितों 2 : 1 - 4 , 8 , 14 , 41 , 47 ; 4 : 4 ; 5 : 14 . 
 कुरनेलियुस का मसीही बनना क्यों एक खास घटना थी ? 
 सामान्य युग 36 में एक और खास घटना घटी । 
 अन्यजाति के एक पुरुष , कुरनेलियुस ने अपनी ज़िंदगी में बदलाव किया और बपतिस्मा लेकर मसीही बन गया । 
 यहोवा ने ही प्रेरित पतरस को परमेश्‍वर का भय माननेवाले इस आदमी के पास भेजा और इस तरह ज़ाहिर किया कि यीशु ने ‘ सब जाति के लोगों को चेला बनाने ’ की जो आज्ञा दी थी , यह सिर्फ अलग - अलग देशों में रहनेवाले यहूदियों के बारे में नहीं थी । 
 यह जानकर मसीही अगुवों ने क्या किया ? 
 जब यहूदिया के प्रेरितों और पुरनियों ने यह समझा कि दूसरी जातियों यानी गैर - यहूदियों को भी खुशखबरी सुनायी जानी है , तो उन्होंने परमेश्‍वर की बड़ाई की । 
 इस दौरान , यहूदियों के बीच प्रचार के अच्छे नतीजे मिलते रहे । 
 कुछ साल बाद यानी शायद सा . 
 यु . 
 58 के आस - पास , अन्यजाति के विश्‍वासी लोगों के अलावा “ यहूदियों में से कई हजार ” लोगों ने भी “ विश्‍वास ” दिखाया था । — प्रेरितों 21 : 20 . 
 राज्य की खुशखबरी का लोगों पर क्या असर होता है ? 
 पहली सदी के मसीहियों की गिनती बढ़ना वाकई काबिले - तारीफ था , मगर गौरतलब बात तो यह है कि उन मसीहियों में अलग - अलग शख्सियत रखनेवाले लोग थे । 
 उन्होंने बाइबल का जो संदेश सुना , वह बहुत ही शक्‍तिशाली था । 
 उसे कबूल करने के बाद , उनकी ज़िंदगी की ही कायापलट हो गयी । 
 उन्होंने अपनी ज़िंदगी से अशुद्ध कामों को दूर किया , नया मनुष्यत्व धारण किया और परमेश्‍वर के साथ एक रिश्‍ता कायम किया । 
 इन मसीहियों की तरह आज भी कई लोग सच्चाई को अपनाकर अपनी ज़िंदगी में ज़रूरी बदलाव कर रहे हैं । 
 इस तरह के बदलाव करनेवाले सभी लोगों के सामने हमेशा की ज़िंदगी की बढ़िया आशा है । — यूहन्‍ना 3 : 16 . 
 परमेश्‍वर के सहकर्मी 
 शुरू के मसीही , अपने किस सम्मान और ज़िम्मेदारी के बारे में जानते थे ? 
 शुरू के मसीहियों ने जो भी कामयाबी हासिल की , उसका श्रेय उन्होंने खुद नहीं लिया । 
 वे अच्छी तरह जानते थे कि “ पवित्र आत्मा की सामर्थ ” से ही वे प्रचार का काम कर पाए हैं । 
 इसलिए आध्यात्मिक बढ़ोतरी का श्रेय सिर्फ यहोवा को जाना था । 
 मगर साथ ही , वे मसीही यह भी जानते थे कि उन्हें “ परमेश्‍वर के सहकर्मी ” होने का बड़ा सम्मान और ज़िम्मेदारी मिली है । 
 इसलिए , यीशु की सलाह मानते हुए उन्होंने प्रचार काम को करने के लिए जी - तोड़ मेहनत की । — लूका 13 : 24 . 
 सब जाति के लोगों को गवाही देने में , शुरू के कुछ मसीहियों ने कैसे मेहनत की ? 
 पौलुस ने “ अन्यजातियों के लिये प्रेरित ” होने के नाते , समुद्र और ज़मीन पर हज़ारों किलोमीटर की दूरियाँ तय कीं और उसने यूनान और एशिया के रोमी प्रांत में कई कलीसियाओं की शुरूआत की । 
 वह रोम और शायद स्पेन तक भी गया था । 
 इसी दरमियान प्रेरित पतरस , जिसे “ खतना किए हुए लोगों के लिये सुसमाचार का काम ” सौंपा गया था , दूसरी दिशा में बाबुल में प्रचार करने को गया । 
 बाबुल में उस वक्‍त यहूदी लोगों की एक बड़ी आबादी बसी हुई थी । 
 इसके अलावा , प्रभु के काम में मेहनत करनेवाले बहुत - से लोगों में त्रूफैना और त्रूफोसा जैसी स्त्रियाँ भी थीं । 
 पिरसिस नाम की एक और स्त्री के बारे में कहा गया है कि उसने “ प्रभु में बहुत परिश्रम किया । ” — रोमियों 16 : 12 . 
 यहोवा ने चेलों की मेहनत पर कैसे आशीष दी ? 
 यहोवा ने इन सभी सेवकों और दूसरे जोशीले प्रचारकों की मेहनत पर भरपूर आशीषें दीं । 
 यीशु को यह भविष्यवाणी किए कि सब जातियों के लोगों को गवाही दी जाएगी , तीस साल भी नहीं गुज़रे थे कि पौलुस ने लिखा , “ सुसमाचार ” का “ प्रचार आकाश के नीचे की सारी सृष्टि में किया ” जा चुका था । 
 तो फिर , मत्ती 24 : 14 के मुताबिक क्या उस वक्‍त अंत आया ? 
 एक मायने में अंत ज़रूर आया था । 
 यह अंत सा . 
 यु . 
 70 में यहूदियों की पूरी व्यवस्था पर आया था , जब रोमी सेना ने आकर यरूशलेम और उसके मंदिर को खाक में मिला दिया । 
 मगर यहोवा ने तय किया था कि शैतान के दुष्ट संसार का अंत लाने से पहले , सारे जगत में और भी बड़े पैमाने पर प्रचार किया जाना था । 
 आज जो गवाही दी जा रही है 
 शुरू के बाइबल विद्यार्थियों ने प्रचार करने की आज्ञा का क्या मतलब निकाला ? 
 धर्मत्याग के एक लंबे दौर के बाद , 19वीं सदी के आखिर में सच्ची उपासना फिर से बहाल हुई । 
 उस वक्‍त के बाइबल विद्यार्थी , जिन्हें आज यहोवा के साक्षी नाम से जाना जाता है , इस आज्ञा को अच्छी तरह समझ चुके थे कि उन्हें पूरी दुनिया में चेले बनाने का काम करना है । 
 सन्‌ 1914 तक , लगभग 5,100 प्रचारक ज़ोर - शोर से प्रचार कर रहे थे , और करीब 68 देशों तक खुशखबरी पहुँच चुकी थी । 
 मगर ये बाइबल विद्यार्थी मत्ती 24 : 14 के मतलब को पूरी तरह नहीं समझे थे । 
 उन्‍नीसवीं सदी के आखिर में बहुत - सी बाइबल संस्थाओं ने बाइबल का , जिसमें सुसमाचार की किताबें भी शामिल हैं , अनुवाद करवाया और उसे छापकर दुनिया के कोने - कोने में बँटवाया । 
 इसलिए कई सालों तक बाइबल विद्यार्थियों का मानना था कि बाइबल के इस तरह बाँटे जाने का मतलब है , सब जातियों के लोगों को गवाही दी जा चुकी है । 
 13 , 14 . 
 परमेश्‍वर की इच्छा और मकसद के बारे में कौन - सी साफ समझ द वॉच टावर के 1928 के एक अंक में पेश की गयी थी ? 
 यहोवा ने धीरे - धीरे अपने लोगों को अपनी मरज़ी और अपने मकसदों के बारे में और भी साफ समझ दी । 
 दिसंबर 1 , 1928 की द वॉच टावर पत्रिका कहती है : “ क्या हम कह सकते हैं कि बाइबल के बाँटे जाने का मतलब है कि राज्य के सुसमाचार का प्रचार करने की जो भविष्यवाणी की गयी थी , वह पूरी हो चुकी है ? 
 जी नहीं ! 
 माना कि बाइबलें बाँटी गयी हैं , फिर भी धरती पर परमेश्‍वर के साक्षियों के छोटे समूह के लिए यह ज़रूरी है कि वे ऐसा साहित्य छापें जिसमें परमेश्‍वर के [ मकसद ] के बारे में समझाया गया हो और फिर जिन घरों में बाइबल बाँटी गयी हैं , उन तक ये साहित्य पहुँचाएँ । 
 वरना लोगों को मालूम नहीं होगा कि मसीहाई राज्य हमारे दिनों में स्थापित हो चुका है । ” 
 द वॉच टावर का यही अंक आगे कहता है : “ सन्‌ 1920 में . . . 
 बाइबल विद्यार्थियों को मत्ती 24 : 14 में दर्ज़ हमारे प्रभु की भविष्यवाणी की सही समझ मिली । 
 तब जाकर उन्हें एहसास हुआ कि ‘ यह सुसमाचार ’ जिसकी गवाही अन्यजातियों में यानी सभी देशों में दी जानी थी , वह आनेवाले राज्य का सुसमाचार नहीं था , बल्कि उस मसीहाई राजा का सुसमाचार था जिसने इस धरती पर हुकूमत करना शुरू कर दिया है । ” 
 सन्‌ 1920 के दशक से लेकर अब तक , गवाही देने के काम में कैसे तेज़ी आयी है ? 
 सन्‌ 1920 के दशक में ‘ साक्षियों का छोटा समूह , ’ छोटा नहीं रहा । 
 इसके बाद के सालों में , ‘ अन्य भेड़ों ’ की एक “ बड़ी भीड़ ” की पहचान की गयी और उन्हें भी इकट्ठा किया जाने लगा । 
 आज 66,13,829 प्रचारक 235 देशों में खुशखबरी सुनाने का काम कर रहे हैं । 
 वाकई , आज यीशु की भविष्यवाणी क्या ही शानदार तरीके से पूरी हो रही है ! 
 इससे पहले “ राज्य का यह सुसमाचार ” कभी इतने बड़े पैमाने पर प्रचार नहीं किया गया । 
 ना ही इससे पहले दुनिया में कभी यहोवा के वफादार सेवकों की इतनी बड़ी तादाद रही है । 
 पिछले सेवा साल के दौरान क्या - क्या काम किए गए थे ? 
 ( पेज 27 - 30 में दिया चार्ट देखिए । ) 
 सन्‌ 2005 के सेवा साल के दौरान , साक्षियों की यह बड़ी भीड़ प्रचार काम में काफी मसरूफ थी । 
 एक अरब से भी ज़्यादा घंटे 235 देशों में खुशखबरी सुनाने में बिताए गए । 
 करोड़ों वापसी भेंट की गयीं और लाखों बाइबल अध्ययन चलाए गए । 
 यह काम कोई और नहीं बल्कि यहोवा के साक्षी पूरा कर रहे हैं , जो मुफ्त में दूसरों को परमेश्‍वर के वचन के बारे में बताने के लिए अपना समय और अपने साधन लगा रहे हैं । 
 यहोवा अपनी ज़बरदस्त शक्‍ति यानी पवित्र आत्मा के ज़रिए अपने सेवकों को लगातार ताकत दे रहा है ताकि वे उसकी मरज़ी पूरी कर सकें । — जकर्याह 4 : 6 . 
 पूरी लगन के साथ गवाही देना 
 यीशु ने सुसमाचार का प्रचार करने की जो आज्ञा दी थी , उसे आज यहोवा के लोग कैसे पूरा कर रहे हैं ? 
 यीशु ने सुसमाचार के प्रचार करने की बात करीब 2,000 साल पहले कही थी , फिर भी आज परमेश्‍वर के लोगों में इस काम को करने का जोश कम नहीं हुआ है । 
 क्यों ? 
 क्योंकि हम जानते हैं , अगर हम धीरज धरते हुए भले काम करते रहें तो हम दरअसल यहोवा के जैसा प्यार , दया और धीरज दिखाते हैं । 
 उसकी तरह , हम भी नहीं चाहते कि किसी का नाश हो , बल्कि यह कि लोग पश्‍चाताप करें और यहोवा के साथ मेल - मिलाप करें । 
 परमेश्‍वर की आत्मा , यहोवा के साक्षियों में नया जोश भरती है , इसलिए वे बड़े उत्साह के साथ धरती के कोने - कोने तक खुशखबरी का ऐलान कर रहे हैं । 
 नतीजा , हर कहीं लोग सच्चाई को अपना रहे हैं और यहोवा की प्यार - भरी हिदायतों के मुताबिक अपनी ज़िंदगी को बदल रहे हैं । 
 आइए ऐसे कुछ लोगों की मिसाल पर गौर करें । 
 18 , 19 . 
 क्या आप कुछ लोगों के अनुभव बता सकते हैं जिन्होंने खुशखबरी को कबूल किया है ? 
 चार्ल्स , पश्‍चिम केन्या में एक किसान था । 
 वह तंबाकू की खेती करता था । 
 सन्‌ 1998 में , उसने 8,000 किलो से भी ज़्यादा तंबाकू बेचा और उसे एक सर्टिफिकेट मिला जिसमें उसे ‘ तंबाकू का अव्वल दर्जे का किसान ’ खिताब दिया गया था । 
 उसी दौरान , वह बाइबल का अध्ययन करने लगा । 
 कुछ ही समय बाद , उसे एहसास हुआ कि तंबाकू की पैदावार करनेवाला , यीशु की इस आज्ञा को तोड़ता है कि अपने पड़ोसियों से प्रेम रखो । 
 जब वह इस नतीजे पर पहुँचा कि “ तंबाकू का अव्वल दर्जे का किसान ” दरअसल ‘ अव्वल दर्जे का कातिल ’ है , तो उसने अपने खेत में ज़हर छिड़क दिया और तंबाकू की सारी फसल नाश कर दी । 
 इसके बाद , उसने सच्चाई में तरक्की की और अपनी ज़िंदगी यहोवा को समर्पित करके बपतिस्मा ले लिया । 
 आज , वह एक पायनियर और सहायक सेवक है । 
 इसमें कोई शक नहीं कि यहोवा दुनिया - भर में गवाही के काम के ज़रिए सारी जातियों को कंपकंपा रहा है और मनभावनी वस्तुएँ यानी लोग उसके संगठन में आ रहे हैं । 
 इसकी एक मिसाल है , पुर्तगाल का रहनेवाला पेद्रू । 
 वह 13 बरस का था जब उसने पादरी बनने के लिए एक सेमिनरी में दाखिला लिया । 
 उसका अरमान था , एक मिशनरी बनकर लोगों को बाइबल सिखाना । 
 मगर क्लास में बाइबल पर ज़्यादा चर्चा नहीं की जाती थी , इसलिए कुछ ही समय बाद पेद्रू ने सेमिनरी छोड़ दी । 
 छः साल बाद , वह लिस्बन की एक यूनिवर्सिटी में मनोविज्ञान की पढ़ाई कर रहा था । 
 लिस्बन में वह अपनी मौसी के यहाँ रहता था जो यहोवा की एक साक्षी थी । 
 मौसी ने उसे बाइबल का अध्ययन करने का बढ़ावा दिया । 
 मगर इस मुकाम पर , पेद्रू परमेश्‍वर के वजूद पर शक करने लगा था और वह यह तय नहीं कर पा रहा था कि उसे बाइबल अध्ययन के लिए हाँ कहना चाहिए या नहीं । 
 उसने अपने मनोविज्ञान के प्रोफेसर से फैसला न कर पाने के बारे में बात की । 
 प्रोफेसर ने उसे बताया कि मनोविज्ञान में एक उसूल है कि जो इंसान फैसला नहीं कर पाता , वह खुद को तबाह कर लेता है । 
 फिर क्या था , पेद्रू ने बाइबल अध्ययन करने की ठान ली । 
 उसने हाल ही में बपतिस्मा लिया है और अब खुद दूसरों के साथ बाइबल अध्ययन चला रहा है । 
 हम इस बात से क्यों खुश हो सकते हैं कि सब जातियों के लोगों को इतने बड़े पैमाने पर गवाही दी जा रही है ? 
 हम अब भी यह नहीं जानते कि किस हद तक सब जातियों के लोगों को गवाही दी जाएगी और किस दिन या घड़ी इस संसार का अंत आएगा । 
 हमें बस इतना पता है कि अंत बहुत ही करीब है । 
 हमें इस बात की बड़ी खुशी है कि बड़े पैमाने पर खुशखबरी प्रचार करने का काम उन निशानियों में से एक है जो दिखाती हैं कि वह दिन दूर नहीं जब परमेश्‍वर का राज्य , इंसानी सरकारों की जगह ले लेगा । 
 हर साल , प्रचार के ज़रिए करोड़ों लोगों को मौका दिया जा रहा है कि वे सुसमाचार को कबूल करें , और इससे हमारे परमेश्‍वर , यहोवा की महिमा होती है । 
 इसलिए आइए हम यह ठान लें कि यहोवा के वफादार बने रहें और दुनिया - भर के अपने भाइयों के साथ मिलकर सब जातियों के लोगों को गवाही देने में लगे रहें । 
 ऐसा करने से हम न सिर्फ अपनी , बल्कि अपने सुननेवालों की भी जान बचा पाएँगे । — 1 तीमुथियुस 4 : 16 . 
 क्या आपको याद है ? 
 • मत्ती 24 : 14 क्यों एक गज़ब की भविष्यवाणी है ? 
 • शुरू के मसीहियों ने प्रचार करने में कैसे मेहनत की , और इसका क्या नतीजा निकला ? 
 • बाइबल विद्यार्थियों ने कैसे सब जातियों के लोगों को गवाही देने के बारे में सही समझ हासिल की ? 
 • पिछले सेवा साल के दौरान यहोवा के लोगों ने जो काम किए , उसके बारे में कौन - सी बात आपको सबसे ज़्यादा अच्छी लगी ? 
 [ पेज 27 - 30 पर चार्ट ] 
 संसार - भर में यहोवा के साक्षियों की 2005 सेवा साल रिपोर्ट 
 ( पत्रिका देखिए ) 
 [ पेज 25 पर नक्शा / तसवीरें ] 
 पौलुस ने खुशखबरी सुनाने के लिए समुद्र और ज़मीन पर हज़ारों किलोमीटर का सफर तय किया 
 [ पेज 24 पर तसवीर ] 
 यहोवा ने पतरस को भेजा था कि कुरनेलियुस और उसके परिवार को जाकर गवाही दे 
 परमेश्‍वर का मकसद पूरा करने का एक प्रबंध 
 “ [ परमेश्‍वर ] अपनी इच्छा के मत के अनुसार सब कुछ करता है । ” — इफिसियों 1 : 11 . 
 अप्रैल 12 , 2006 को यहोवा के साक्षियों की सारी कलीसियाएँ किस लिए इकट्ठा होंगी ? 
 अप्रैल 12 , 2006 की बुधवार की शाम , करीब 1 करोड़ 60 लाख लोग , अलग - अलग जगहों में प्रभु का संध्या भोज मनाने के लिए इकट्ठे होंगे । 
 वे जहाँ - जहाँ इकट्ठे होंगे , उन जगहों में पहले से एक मेज़ पर अखमीरी रोटी और लाल दाखमधु का इंतज़ाम किया गया होगा । 
 रोटी , मसीह की देह की निशानी है और दाखमधु उसके बहाए लहू की । 
 भाषण के आखिर में , जब यह समझाया जाएगा कि यीशु की मौत के स्मारक का मतलब क्या है तो पहले रोटी , फिर दाखमधु हाज़िर लोगों में फिरायी जाएगी । 
 यहोवा के साक्षियों की सिर्फ चंद कलीसियाओं में , हाज़िर लोगों में से एक या दो जन यह रोटी खाएँगे और दाखमधु पीएँगे । 
 लेकिन ज़्यादातर कलीसियाओं में कोई भी इन्हें खाएगा - पीएगा नहीं । 
 ऐसा क्यों है कि सिर्फ चंद मसीही जो स्वर्ग जाने की आशा रखते हैं , रोटी और दाखमधु लेते हैं , जबकि धरती पर हमेशा की ज़िंदगी जीने की आशा रखनेवाले ज़्यादातर मसीही इन्हें नहीं लेते ? 
 2 , 3 . 
 ( क ) यहोवा ने अपने मकसद के मुताबिक क्या - क्या सिरजा ? 
 ( ख ) यहोवा ने किस मकसद से धरती और इंसानों को रचा था ? 
 यहोवा ऐसा परमेश्‍वर है जो अपना हर काम एक मकसद से करता है । 
 और अपना मकसद पूरा करने के लिए वह “ अपनी इच्छा के मत के अनुसार सब कुछ करता है । ” 
 उसने सबसे पहले अपने एकलौते बेटे की सृष्टि की । 
 फिर , उस बेटे के ज़रिए उसने आत्मिक बेटों का एक परिवार सिरजा । 
 और आखिर में विश्‍व की सृष्टि की , जिसमें धरती और उस पर रहने के लिए इंसान भी थे । — अय्यूब 38 : 4 , 7 ; भजन 103 : 19 - 21 ; यूहन्‍ना 1 : 2 , 3 ; कुलुस्सियों 1 : 15 , 16 . 
 ईसाईजगत के कई गिरजों में सिखाया जाता है कि धरती तो सिर्फ वह जगह है , जहाँ इंसानों को परखा जाता है कि वे स्वर्ग में परमेश्‍वर के परिवार में शामिल होने लायक हैं या नहीं । 
 लेकिन यहोवा ने धरती को इसलिए नहीं बनाया था । 
 इसे बनाने के पीछे यहोवा का एक खास मकसद था । 
 उसने धरती को “ बसने के लिये ” रचा था । 
 परमेश्‍वर ने धरती को इंसानों के लिए और इंसानों को धरती पर रहने के लिए रचा था । 
 वह चाहता था कि पूरी पृथ्वी , धर्मी इंसानों से आबाद हो जाए जो इसे एक फिरदौस बनाएँ और इसकी देखभाल करें । 
 दरअसल , पहले इंसानी जोड़े को स्वर्ग जाने की आशा कभी नहीं दी गयी थी । — उत्पत्ति 1 : 26 - 28 ; 2 : 7 , 8 , 15 . 
 यहोवा के मकसद को चुनौती दी गयी 
 पहले इंसान की सृष्टि से ही यहोवा के हुकूमत करने के तरीके पर कैसे सवाल उठाया गया ? 
 यहोवा के एक आत्मिक बेटे ने उसके खिलाफ बगावत की और यह ठान लिया कि वह उसके मकसद को नाकाम करके रहेगा । 
 इस तरह उसने परमेश्‍वर के दिए तोहफे यानी अपनी आज़ाद मरज़ी का गलत इस्तेमाल किया । 
 उसने यहोवा से प्यार करनेवालों और उसकी हुकूमत के अधीन रहनेवालों की शांति में खलल पैदा कर दिया । 
 शैतान ने पहले इंसानी जोड़े को परमेश्‍वर से आज़ाद होकर अपनी मन - मरज़ी करने के लिए वरगलाया । 
 शैतान ने इस बात से इनकार नहीं किया कि यहोवा के पास अपार शक्‍ति है , मगर उसने यह सवाल उठाया कि क्या यहोवा के हुकूमत करने का तरीका सही है । 
 ऐसा करके उसने परमेश्‍वर के हुकूमत करने के हक पर उँगली उठायी । 
 इस तरह , धरती पर पहले इंसान की सृष्टि से ही यहोवा की हुकूमत पर अहम मसला खड़ा किया गया । 
 कौन - सा दूसरा मसला खड़ा किया गया था और इस वजह से किन - किन की वफादारी पर उँगली उठायी गयी थी ? 
 अय्यूब के दिनों में शैतान ने एक दूसरा मसला खड़ा किया जिसका विश्‍व की हुकूमत के मसले से गहरा ताल्लुक है । 
 उसने यहोवा के सेवकों की नीयत पर सवाल उठाया । 
 शैतान का दावा था कि यहोवा के सेवक बस अपने मतलब के लिए उसके अधीन रहते और उसकी सेवा करते हैं । 
 और अगर उन पर आज़माइशें लायी जाएँ तो वे परमेश्‍वर के खिलाफ हो जाएँगे । 
 हालाँकि यह मसला यहोवा के एक इंसानी सेवक की वफादारी को लेकर खड़ा किया गया था , मगर इससे परमेश्‍वर के आत्मिक बेटों और खुद उसके एकलौते बेटे की वफादारी पर भी उँगली उठायी गयी । 
 यहोवा ने कैसे साबित किया कि वह अपने मकसद और अपने नाम का सच्चा है ? 
 लेकिन यहोवा ने अपना मकसद नहीं छोड़ा और अपने नाम के मतलब पर खरा उतरते हुए वह एक भविष्यवक्‍ता और उद्धारकर्त्ता बना । 
 * उसने शैतान से कहा : “ मैं तेरे और इस स्त्री के बीच में और तेरे वंश और इसके वंश के बीच में बैर उत्पन्‍न करूंगा , वह तेरे सिर को कुचल डालेगा , और तू उसकी एड़ी को डसेगा । ” 
 यहोवा अपनी “ स्त्री ” यानी अपने संगठन के स्वर्गीय हिस्से के वंश के ज़रिए शैतान की चुनौती का मुँहतोड़ जवाब देता । 
 और आदम की संतानों को पाप और मौत से छुटकारा पाने और हमेशा की ज़िंदगी पाने की आशा देता । — रोमियों 5 : 21 ; गलतियों 4 : 26 , 31 . 
 ‘ उसकी इच्छा का पवित्र भेद ’ 
 यहोवा ने प्रेरित पौलुस के ज़रिए क्या मकसद ज़ाहिर किया ? 
 इफिसुस के मसीहियों को लिखी अपनी पत्री में प्रेरित पौलुस ने बढ़िया ढंग से समझाया कि यहोवा अपने मकसद को पूरा करने के लिए कैसा प्रबंध करता है । 
 पौलुस ने लिखा : “ उस ने अपनी इच्छा का [ पवित्र ] भेद उस सुमति के अनुसार हमें बताया जिसे उस ने अपने आप में ठान लिया था । 
 कि समयों के पूरे होने का ऐसा प्रबन्ध हो कि जो कुछ स्वर्ग में है , और जो कुछ पृथ्वी पर है , सब कुछ वह मसीह में एकत्र करे । ” 
 यहोवा का शानदार मकसद यही है कि विश्‍व के सभी प्राणी एक हो जाएँ और खुशी - खुशी उसकी हुकूमत के अधीन रहें । 
 तब , यहोवा का नाम पवित्र किया जाएगा , शैतान झूठा साबित होगा और परमेश्‍वर की इच्छा “ जैसी स्वर्ग में पूरी होती है , वैसे पृथ्वी पर भी ” होगी । — मत्ती 6 : 10 . 
 जिस शब्द के लिए “ प्रबन्ध ” अनुवाद किया गया है , उसका मतलब क्या है ? 
 यहोवा की “ सुमति ” या उसका मकसद एक “ प्रबन्ध ” के ज़रिए पूरा होगा । 
 पौलुस ने यहाँ ऐसा शब्द इस्तेमाल किया जिसका शाब्दिक अर्थ है , “ घरबार के काम का बंदोबस्त । ” 
 यह प्रबंध , मसीहाई राज्य की तरह एक सरकार नहीं है बल्कि मामलों को सँभालने का एक तरीका है । 
 * यहोवा जिस बेहतरीन तरीके से अपने मकसद को पूरा करने का प्रबंध करेगा वह एक “ पवित्र भेद ” है और जैसे - जैसे सदियाँ बीतेंगी , यह भेद प्रकट होगा । — इफिसियों 1 : 10 ; 3 : 9 , NW , फुटनोट । 
 यहोवा ने धीरे - धीरे अपनी इच्छा का पवित्र भेद कैसे ज़ाहिर किया ? 
 एक - के - बाद - एक वाचाओं के ज़रिए यहोवा ने धीरे - धीरे ज़ाहिर किया कि अदन में जिस वंश के आने का वादा किया गया था , वह मकसद कैसे पूरा होगा । 
 इब्राहीम से बाँधी गयी वाचा ने दिखाया कि यह वंश , उसके खानदान से आएगा और इस वंश के ज़रिए ही “ पृथ्वी की सारी जातियां ” खुद को आशीष दिलाएँगी । 
 इस वाचा से यह भी पता चला कि वंश के मुख्य भाग के साथ और भी कई लोग शामिल होंगे । 
 यहोवा ने जब पैदाइशी इस्राएलियों के साथ व्यवस्था - वाचा बाँधी , तो उनको “ याजकों का राज्य ” ठहराने का अपना मकसद ज़ाहिर किया । 
 दाऊद के साथ बाँधी गयी वाचा में यहोवा ने बताया कि वह वंश एक ऐसे राज्य का राजा होगा जो हमेशा कायम रहेगा । 
 जब व्यवस्था - वाचा की मदद से यहूदियों ने मसीहा को पहचाना , तो उसके बाद से यहोवा ने अपने मकसद के और भी कई पहलू बताए । 
 जैसे , वंश के मुख्य भाग के साथ जो इंसान शामिल होंगे , भविष्यवाणी के मुताबिक उनसे “ याजकों का राज्य ” बनेगा और नए “ इस्राएल ” यानी आध्यात्मिक जाति के नाते उनके साथ “ नई वाचा ” बाँधी जाएगी । — यिर्मयाह 31 : 31 - 34 ; इब्रानियों 8 : 7 - 9 . 
 * 
 10 , 11 . 
 ( क ) यहोवा ने कैसे ज़ाहिर किया कि भविष्यवाणियों में बताया वंश कौन है ? 
 ( ख ) परमेश्‍वर का एकलौता बेटा धरती पर क्यों आया ? 
 परमेश्‍वर के मकसद को पूरा करने के लिए जो प्रबंध किया गया था , उसके मुताबिक , वह समय आया जब भविष्यवाणी में बताए वंश को धरती पर आना था । 
 यहोवा ने अपने दूत जिब्राइल को मरियम के पास यह पैगाम देने भेजा कि वह एक बेटे को जन्म देगी और उसका नाम यीशु होगा । 
 स्वर्गदूत ने उससे कहा : “ वह महान होगा ; और परमप्रधान का पुत्र कहलाएगा ; और प्रभु परमेश्‍वर उसके पिता दाऊद का सिंहासन उस को देगा । 
 और वह याकूब के घराने पर सदा राज्य करेगा ; और उसके राज्य का अन्त न होगा । ” 
 इससे साफ पता चला कि यीशु ही वह वंश है जिसके आने का वादा किया गया था । — गलतियों 3 : 16 ; 4 : 4 . 
 यहोवा के इस एकलौते बेटे को धरती पर पूरी तरह से परखा जाना था । 
 शैतान की चुनौती का हमेशा - हमेशा के लिए मुँहतोड़ जवाब देना यीशु के हाथों में था । 
 क्या वह अपने पिता का वफादार रहता ? 
 इसका जवाब एक पवित्र भेद था । 
 प्रेरित पौलुस ने बाद में यीशु की भूमिका के बारे में समझाते हुए कहा : “ इस में सन्देह नहीं , कि भक्‍ति का भेद गम्भीर है ; अर्थात्‌ वह जो शरीर में प्रगट हुआ , आत्मा में धर्मी ठहरा , स्वर्गदूतों को दिखाई दिया , अन्यजातियों में उसका प्रचार हुआ , जगत में उस पर विश्‍वास किया गया , और महिमा में ऊपर उठाया गया । ” 
 जी हाँ , यीशु मरते दम तक अपनी खराई पर बना रहा और उसने शैतान की चुनौती का एकदम बढ़िया जवाब दिया । 
 लेकिन पवित्र भेद की बाकी बातों पर से परदा उठना अब भी बाकी था । 
 ‘ परमेश्‍वर के राज्य का पवित्र भेद ’ 
 12 , 13 . 
 ( क ) ‘ परमेश्‍वर के राज्य के पवित्र भेद ’ का एक पहलू क्या है ? 
 ( ख ) जब यहोवा ने फैसला किया कि कुछ लोग स्वर्ग जाएँगे , तो इसका क्या मतलब था ? 
 यीशु जब एक मौके पर गलील में प्रचार कर रहा था , तो उसकी बातों से पता चला कि पवित्र भेद और मसीहाई राज्य की सरकार का एक - दूसरे से गहरा नाता है । 
 उसने अपने चेलों से कहा : “ तुम को स्वर्ग के राज्य [ “ परमेश्‍वर के राज्य , ” मरकुस 4 : 11 ] के [ “ पवित्र , ” NW ] भेदों की समझ दी गई है । ” 
 उस भेद का एक पहलू यह है कि यहोवा , 1,44,000 इंसानों के एक “ छोटे झुण्ड ” को चुनेगा जो उसके बेटे के साथ , वंश का हिस्सा बनकर स्वर्ग में राज्य करेंगे । — लूका 12 : 32 ; प्रकाशितवाक्य 14 : 1 , 4 . 
 यहोवा ने इंसानों को धरती पर जीने के लिए बनाया था , इसलिए जब उसने फैसला किया कि कुछ इंसान स्वर्ग जाएँगे , तो यह उसकी तरफ से एक “ नई सृष्टि ” थी । 
 स्वर्ग में जीने की अनोखी आशा रखनेवाले प्रेरित पतरस ने लिखा : “ हमारे प्रभु यीशु मसीह के परमेश्‍वर और पिता का धन्यवाद दो , जिस ने यीशु मसीह के मरे हुओं में से जी उठने के द्वारा , अपनी बड़ी दया से हमें जीवित आशा के लिये नया जन्म दिया । 
 अर्थात्‌ एक अविनाशी और निर्मल , और अजर मीरास के लिये । 
 जो तुम्हारे लिये स्वर्ग में रखी है । ” — 1 पतरस 1 : 3 - 5क . 
 ( क ) ‘ परमेश्‍वर के राज्य के पवित्र भेद ’ में गैर - यहूदी कैसे शामिल हुए ? 
 ( ख ) हम क्यों ‘ परमेश्‍वर की इन गूढ़ बातों ’ को समझ पाए हैं ? 
 आनेवाले राज्य से जुड़े पवित्र भेद का एक और पहलू है । 
 परमेश्‍वर की इच्छा है कि स्वर्ग में मसीह के साथ राज करने के लिए जिन चंद लोगों को बुलाया जाएगा , उनमें गैर - यहूदी भी शामिल हों । 
 पौलुस ने यहोवा के “ प्रबंध ” के इस पहलू को या अपने मकसद को पूरा करने के तरीके को यूँ समझाया : “ जो और और समयों में मनुष्यों की सन्तानों को ऐसा नहीं बताया गया था , जैसा कि आत्मा के द्वारा अब उसके पवित्र प्रेरितों और भविष्यद्वक्‍ताओं पर प्रगट किया गया है । 
 अर्थात्‌ यह , कि मसीह यीशु में सुसमाचार के द्वारा अन्यजातीय लोग मीरास में साझी , और एक ही देह के और प्रतिज्ञा के भागी हैं । ” 
 पवित्र भेद के इस पहलू की समझ “ पवित्र प्रेरितों ” को दी गयी थी । 
 आज भी , अगर पवित्र आत्मा की मदद न होती , तो शायद ही हम ‘ परमेश्‍वर की इन गूढ़ बातों ’ को समझ पाते । — 1 कुरिन्थियों 2 : 10 ; 4 : 1 ; कुलुस्सियों 1 : 26 , 27 . 
 15 , 16 . 
 यहोवा ने मसीह के साथ राज करनेवालों को इंसानों में से क्यों चुना ? 
 कहा जाता है कि स्वर्गीय सिय्योन पहाड़ पर ‘ मेम्ने ’ यानी मसीह यीशु के साथ खड़े “ एक लाख चौआलीस हजार जन , ” “ पृथ्वी पर से मोल लिए गए ” हैं और ‘ परमेश्‍वर और मेम्ने के निमित्त पहिले फल होने के लिये मनुष्यों में से मोल लिए गए हैं । ’ 
 यहोवा ने वंश का मुख्य भाग बनने के लिए अपने पहिलौठे बेटे , मसीह को स्वर्ग में से चुना , मगर उसके साथ राज करनेवालों को इंसानों में से क्यों चुना ? 
 प्रेरित पौलुस समझाता है कि उन गिने - चुने लोगों को ‘ यहोवा की इच्छा के अनुसार बुलाया ’ गया था और यह उसकी “ इच्छा की सुमति के अनुसार ” था । — रोमियों 8 : 17 , 28 - 30 ; इफिसियों 1 : 5 , 11 ; 2 तीमुथियुस 1 : 9 . 
 यहोवा का मकसद है , अपने महान और पवित्र नाम पर लगे कलंक को मिटाना और पूरे विश्‍व में अपनी हुकूमत बुलंद करना । 
 अपने बुद्धि - भरे और बेमिसाल “ प्रबंध ” या मामलों को सँभालने के तरीके से उसने अपने पहिलौठे बेटे को धरती पर भेजा जहाँ उसे मौत तक परखा गया । 
 इसके अलावा , यहोवा ने तय किया कि उसके बेटे के साथ मसीहाई राज्य में वे लोग राज करेंगे जो यीशु की तरह अपनी आखिरी साँस तक यहोवा की हुकूमत को बुलंद करते हैं । — इफिसियों 1 : 8 - 12 ; प्रकाशितवाक्य 2 : 10 , 11 . 
 हम क्यों खुश हो सकते हैं कि मसीह और उसके संगी राजा एक वक्‍त इंसान बनकर जीए थे ? 
 यहोवा ने अपने बेटे को धरती पर भेजकर और इंसानों में से कुछ लोगों को उसके साथ राज्य का संगी वारिस चुनकर आदम के वंशजों के लिए अपने महान प्यार का सबूत दिया है । 
 मगर इससे उन लोगों को क्या फायदा होगा जो हाबिल के ज़माने से यहोवा के वफादार रहे हैं ? 
 असिद्ध होने की वजह से इंसान पैदाइश से पाप और मौत के गुलाम हैं , इसलिए उन्हें आध्यात्मिक और शारीरिक रूप से चंगा होने और सिद्ध किए जाने की ज़रूरत है , जिससे यहोवा का वह मकसद पूरा हो जो उसने शुरू में इंसानों के लिए चाहा था । 
 धरती पर हमेशा की ज़िंदगी जीने की आस लगानेवालों को यह जानकर क्या ही सुकून मिलता है कि उनका राजा , यीशु उनके साथ प्यार और समझ से पेश आएगा ठीक जैसे वह धरती पर सेवा के दौरान अपने चेलों के साथ पेश आया था ! 
 और यह जानकर उनका कितना ढाढ़स बँधता है कि मसीह के साथ स्वर्ग में ऐसे विश्‍वासी स्त्री - पुरुष , राजा और याजक बनकर राज करेंगे जो एक वक्‍त धरती पर हमारी तरह ही अपनी कमज़ोरियों से लड़े हैं और ज़िंदगी की मुश्‍किलों का सामना किया है ! — रोमियों 7 : 21 - 25 . 
 यहोवा का अटल मकसद 
 18 , 19 . 
 हम क्यों इफिसियों 1 : 8 - 11 में दिए पौलुस के शब्दों को अच्छी तरह समझ पाते हैं और अगले लेख में क्या चर्चा की जाएगी ? 
 अब हम इफिसियों 1 : 8 - 11 में पौलुस के शब्दों का मतलब बेहतर तरीके से समझ पाते हैं जो उसने अभिषिक्‍त मसीहियों से कहे थे । 
 उसने कहा कि यहोवा ने उन पर “ अपनी इच्छा का [ पवित्र ] भेद ” ज़ाहिर किया है कि उन्हें मसीह के साथ “ उत्तराधिकार प्राप्त हुआ है ” और वे उस ‘ परमेश्‍वर के उद्देश्‍य के अनुसार पहले से निर्धारित हो चुके हैं , जो सब कुछ अपनी सुनिश्‍चित इच्छा से करता है । ’ 
 ( नयी हिन्दी बाइबिल ) हमने समझा है कि यहोवा के मकसद को अंजाम देने के अद्‌भुत “ प्रबन्ध ” का यह एक हिस्सा है । 
 हमने यह भी समझा है कि क्यों प्रभु के संध्या भोज में हाज़िर होनेवालों में से सिर्फ कुछ मसीही ही रोटी खाते और दाखमधु पीते हैं । 
 अगले लेख में हम देखेंगे कि मसीह की मौत का स्मारक , स्वर्ग की आशा रखनेवाले मसीहियों के लिए क्या मायने रखता है । 
 हम यह भी सीखेंगे कि स्मारक किस बात की निशानी है , यह जानने में उन लाखों लोगों को क्यों दिलचस्पी लेनी चाहिए जो धरती पर हमेशा के लिए जीने की आशा रखते हैं । 
 [ फुटनोट ] 
 परमेश्‍वर के नाम का शब्द - ब - शब्द मतलब है , “ वह बनने का कारण होता है । ” 
 इसका मतलब है कि अपने मकसद को पूरा करने के लिए , यहोवा जो ज़रूरी है वह बन सकता है । — निर्गमन 3 : 14 . 
 पौलुस के शब्दों से पता चलता है कि उसके दिनों में यह “ प्रबन्ध ” काम कर रहा था , जबकि जैसा शास्त्र से पता चलता है , मसीहाई राज्य बाद में जाकर सन्‌ 1914 में स्थापित हुआ था । 
 परमेश्‍वर के उद्देश्‍य के पूरा होने में इन वाचाओं की क्या भूमिका है , इस बारे में ज़्यादा जानने के लिए फरवरी 1 , 1990 की प्रहरीदुर्ग के पेज 10 - 15 देखिए । 
 दोहराने के लिए 
 • यहोवा ने किस मकसद से पृथ्वी को बनाया और उस पर इंसानों को रखा ? 
 • यह क्यों ज़रूरी था कि यहोवा के एकलौते बेटे को धरती पर परखा जाए ? 
 • यहोवा ने मसीह के साथ राज करनेवालों को इंसानों में से क्यों चुना ? 
 दिनोंदिन बढ़ते उजियाले के मार्ग पर चलना 
 “ धर्मियों का पथ भोर के प्रकाश के समान होता है , जो दिन की पूर्णता तक अधिकाधिक बढ़ता जाता है । ” — नीतिवचन 4 : 18 , NHT . 
 1 , 2 . 
 यहोवा से लगातार आध्यात्मिक उजियाला पाने का क्या नतीजा हुआ है ? 
 रात के अंधकार को चीरते हुए जब सूरज निकलता है तो क्या असर होता है , यह भला रोशनी के बनानेवाले यहोवा परमेश्‍वर से बेहतर कौन बता सकता है ? 
 परमेश्‍वर कहता है : ‘ जब भोर की रोशनी पृथ्वी की छोरों को वश में करती है , तो पृथ्वी ऐसे बदलती है जैसे मोहर के नीचे चिकनी मिट्टी बदलती है , और सब वस्तुएं मानो वस्त्र पहिने हुए दिखाई देती हैं । ’ 
 ठीक जैसे चिकनी , गीली मिट्टी पर मोहर लगाने से उसका रूप बदल जाता है , उसी तरह जब सूरज की रोशनी धीरे - धीरे पृथ्वी ग्रह पर पड़ती है , तो मानो पृथ्वी का रूप बदल जाता और हर चीज़ साफ नज़र आने लगती है । 
 सचमुच की रोशनी के अलावा , आध्यात्मिक उजियाले का देनेवाला भी यहोवा है । 
 एक तरफ जहाँ संसार घोर अंधकार में है , वहीं दूसरी तरफ सच्चा परमेश्‍वर , यहोवा अपने लोगों को लगातार उजियाला दे रहा है । 
 इसका नतीजा क्या हुआ है ? 
 बाइबल जवाब देती है : “ धर्मियों का पथ भोर के प्रकाश के समान होता है , जो दिन की पूर्णता तक अधिकाधिक बढ़ता जाता है । ” 
 दिनोंदिन बढ़ता यह उजियाला यहोवा के लोगों का मार्ग रोशन कर रहा है । 
 इससे संगठन के काम करने के तरीकों में , बाइबल की शिक्षाओं को साफ - साफ समझने और नैतिकता के मामलों में सुधार आए हैं । 
 बढ़ते उजियाले से संगठन के कामकाज के तरीके में सुधार 
 यशायाह 60 : 17 में क्या वादा किया गया है ? 
 यहोवा ने यशायाह नबी के ज़रिए भविष्यवाणी की थी : “ मैं पीतल की सन्ती सोना , लोहे की सन्ती चान्दी , लकड़ी की सन्ती पीतल और पत्थर की सन्ती लोहा लाऊंगा । ” 
 किसी सस्ती धातु के बदले कीमती धातु का इस्तेमाल करना उन्‍नति की निशानी है । 
 उसी तरह , “ जगत के अन्त ” या इन “ अन्तिम दिनों ” के दौरान , यहोवा के साक्षियों ने अपने संगठन के काम करने के तरीके में उन्‍नति होते देखी है । — मत्ती 24 : 3 ; 2 तीमुथियुस 3 : 1 . 
 सन्‌ 1919 में कौन - सा इंतज़ाम शुरू किया गया था , और इससे कैसा फायदा हुआ ? 
 अंतिम दिनों की शुरूआत में बाइबल विद्यार्थी , जिन्हें आज यहोवा के साक्षी कहा जाता है , कलीसियाओं में वोट डालकर प्राचीनों और डीकनों का चुनाव करते थे । 
 मगर कुछ प्राचीनों में प्रचार करने की सच्ची भावना नहीं थी । 
 कुछ प्राचीन ऐसे थे जो खुद तो प्रचार में हिस्सा नहीं लेना चाहते थे , ऊपर से दूसरों को भी जाने से रोकते थे । 
 इसलिए सन्‌ 1919 में हर कलीसिया में सर्विस डाइरेक्टर या सेवा निर्देशक का इंतज़ाम शुरू किया गया था । 
 सेवा निर्देशक को कलीसिया वोट डालकर नहीं चुनती थी , बल्कि शाखा दफ्तर उसे परमेश्‍वर के निर्देशन में नियुक्‍त करता था । 
 इस भाई की ज़िम्मेदारी थी , प्रचार काम की व्यवस्था करना , उसके लिए इलाके देना और प्रचार में हिस्सा लेने का बढ़ावा देना । 
 इससे आनेवाले सालों में राज्य के प्रचार काम में कमाल की तेज़ी आयी । 
 सन्‌ 1920 के दशक में क्या सुधार किया गया था ? 
 फिर जब सन्‌ 1922 आया , तो अमरीका के सीडर पॉइंट ओहायो में हुए बाइबल विद्यार्थियों के एक अधिवेशन से कलीसिया के सभी लोगों में प्रचार के लिए नया जोश भर आया । 
 उस अधिवेशन में उन सबसे गुज़ारिश की गयी : “ राजा और उसके राज्य की घोषणा करो , घोषणा करो , घोषणा करो । ” 
 सन्‌ 1927 के आते - आते यह तय किया गया कि घर - घर के प्रचार के लिए रविवार का दिन सबसे बढ़िया रहेगा । 
 क्यों ? 
 क्योंकि ज़्यादातर लोग रविवार के दिन ही घर पर होते थे । 
 आज भी यहोवा के साक्षी वैसा ही जोश दिखाते हैं । 
 वे ऐसे समयों पर लोगों से मिलने जाते हैं जब वे आम तौर पर घर पर रहते हैं , जैसे शाम के वक्‍त या शनिवार - रविवार के दिन । 
 सन्‌ 1931 में कौन - सा प्रस्ताव पारित किया गया था , और इसका राज्य के प्रचार काम पर कैसा असर पड़ा ? 
 सन्‌ 1931 में अमरीका के ओहायो के कॉलंबस शहर में एक अधिवेशन हुआ । 
 जुलाई 26 के रविवार की दोपहर को एक प्रस्ताव पारित किया गया था जिससे राज्य के प्रचार काम के लिए गज़ब का जोश पैदा हुआ । 
 बाद में यह प्रस्ताव दुनिया - भर में पारित किया गया । 
 प्रस्ताव का एक हिस्सा यह कहता है : “ हम , यहोवा के सेवकों को उसके नाम से एक काम करने की ज़िम्मेदारी दी गयी है , और उसकी आज्ञा मानते हुए हम वह संदेश सुनाते हैं जिसके बारे में खुद यीशु मसीह ने प्रचार किया था । 
 हम लोगों को बताते हैं कि यहोवा ही सच्चा और सर्वशक्‍तिमान परमेश्‍वर है ; इसलिए हम खुशी - खुशी वह नाम स्वीकार करते हैं जो हमारे प्रभु परमेश्‍वर ने हमें दिया है , और हम चाहते हैं कि अब से हम इस नए नाम , यानी यहोवा के साक्षी के तौर पर जाने जाएँ और इसी नाम से पुकारे जाएँ । ” 
 इस नए नाम से साफ - साफ पता चलता है कि इसे धारण करनेवालों का सबसे पहला और ज़रूरी काम क्या है ! 
 जी हाँ , यहोवा ने अपने सभी सेवकों को एक काम दिया है , उसके बारे में साक्षी देना । 
 अधिवेशन में यह नाम पाकर लोगों में जोश की लहर दौड़ गयी ! 
 सन्‌ 1932 में क्या बदलाव आया , और क्यों ? 
 कई प्राचीन नम्रता दिखाते हुए , प्रचार के काम में जी - जान से जुट गए । 
 मगर कुछ जगहों में वोट से चुने गए प्राचीनों ने इस बात का विरोध किया कि कलीसिया के सभी लोगों को प्रचार में हिस्सा लेना चाहिए । 
 लेकिन बहुत जल्द और भी सुधार होनेवाले थे । 
 सन्‌ 1932 में द वॉचटावर पत्रिका के ज़रिए कलीसियाओं को हिदायत मिली कि वे वोट डालकर प्राचीनों और डीकनों को चुनना बंद कर दें । 
 इसके बजाय , उन्हें एक सेवा समिति का चुनाव करना था । 
 यह समिति ऐसे आध्यात्मिक लोगों से बननी थी जो प्रचार काम में हिस्सा लेते । 
 इस तरह कलीसिया की निगरानी करने का ज़िम्मा ऐसे लोगों को सौंपा गया जो ज़ोर - शोर से प्रचार में हिस्सा लेते थे । 
 इससे प्रचार का काम भी आगे बढ़ता गया । 
 बढ़ते उजियाले से और भी सुधार हुए 
 सन्‌ 1938 में क्या सुधार आया ? 
 यह उजियाला “ अधिकाधिक बढ़ता ” जा रहा था । 
 सन्‌ 1938 में चुनावों का इस्तेमाल पूरी तरह बंद कर दिया गया । 
 इसके बजाय , ज़िम्मेदारी के सभी पदों के लिए , भाइयों को बाइबल की माँगों के मुताबिक और “ विश्‍वासयोग्य और बुद्धिमान दास ” के निर्देशन के तहत परमेश्‍वर के मार्गदर्शन में चुना जाने लगा । 
 इस बदलाव को यहोवा के साक्षियों की तकरीबन सभी कलीसियाओं ने फौरन कबूल कर लिया और गवाही देने का काम फल लाता रहा । 
 सन्‌ 1972 में कौन - सा इंतज़ाम शुरू किया गया था , और इसे उन्‍नति क्यों कहा जा सकता है ? 
 अक्टूबर 1 , 1972 से कलीसियाओं की निगरानी के मामले में एक और फेरबदल किया गया । 
 पहले सिर्फ एक कॉन्ग्रिगेशन सर्वेन्ट या अध्यक्ष , कलीसिया की देखरेख करता था । 
 मगर फिर , इसके बदले यहोवा के साक्षियों की हर कलीसिया में प्राचीनों का एक निकाय ठहराया गया । 
 इस नए इंतज़ाम से प्रौढ़ मसीही भाइयों को बढ़ावा मिला है कि वे कलीसिया की अगुवाई करने के लिए खुद को काबिल बनाएँ । 
 नतीजा , बड़ी तादाद में भाइयों को कलीसिया की ज़िम्मेदारियाँ सँभालने का तजुरबा हासिल हुआ है । 
 इन भाइयों ने उन नए लोगों को कितनी अनमोल मदद दी है , जो बाइबल की सच्चाई अपनाकर संगठन में आए हैं ! 
 सन्‌ 1976 में कौन - सा इंतज़ाम शुरू किया गया था ? 
 जनवरी 1 , 1976 से शासी निकाय के सदस्यों को छः समितियों में संगठित किया गया और इन समितियों ने संगठन के और दुनिया - भर की कलीसियाओं के सारे कामकाज की बागडोर सँभाल ली । 
 “ अनेक सलाहकारों की सलाहों ” से राज्य काम के सभी पहलुओं की देखरेख करना वाकई एक आशीष साबित हुई है ! — नीतिवचन 15 : 22 , NHT ; 24 : 6 . 
 सन्‌ 1992 में क्या उन्‍नति हुई , और क्यों ? 
 सन्‌ 1992 में संगठन में एक और उन्‍नति हुई जो काफी हद तक उस घटना से मिलती - जुलती है , जब इस्राएली और बाकी लोग बाबुल की बंधुआई से लौटे थे । 
 उस वक्‍त , मंदिर में सेवा करने के लिए बहुत कम लेवी थे । 
 इसलिए गैर - इस्राएली नतीनों को लेवियों की मदद करने के लिए और भी ज़िम्मेदारी का काम सौंपा गया । 
 उसी तरह , आज धरती पर विश्‍वासयोग्य और बुद्धिमान दास वर्ग की ज़िम्मेदारियाँ बढ़ रही हैं और इसलिए उनकी मदद करने के लिए सन्‌ 1992 में ‘ अन्य भेड़ ’ के कुछ लोगों को सेवा की और भी ज़िम्मेदारियाँ दी गयीं । 
 उन्हें शासी निकाय की समितियों की मदद करने के लिए सहायकों के नाते नियुक्‍त किया गया । — यूहन्‍ना 10 : 16 , NW . 
 यहोवा ने किस मायने में शांति को हमारा शासक ठहराया है ? 
 इन सारे बदलावों का क्या नतीजा निकला है ? 
 यहोवा कहता है : “ मैं शान्ति को तेरा शासक और धार्मिकता को तेरा प्रशासक ठहराऊंगा । ” 
 आज यहोवा के सेवकों के बीच “ शान्ति ” पायी जाती है और धार्मिकता के लिए प्यार उनका “ प्रशासक ” ठहरा है , यानी यह प्यार उन्हें परमेश्‍वर की सेवा करने को उकसाता है । 
 वे राज्य का प्रचार करने और चेला बनाने के लिए अच्छी तरह संगठित हैं । — मत्ती 24 : 14 ; 28 : 19 , 20 . 
 यहोवा , बाइबल शिक्षाओं की समझ बढ़ाने के लिए भी उजियाला देता है 
 सन्‌ 1920 के दशक में यहोवा ने बाइबल शिक्षाओं की समझ बढ़ाने के लिए अपने लोगों पर उजियाला कैसे चमकाया ? 
 यहोवा , बाइबल शिक्षाओं की समझ बढ़ाने के लिए भी अपने लोगों पर उजियाला चमकाता है । 
 प्रकाशितवाक्य 12 : 1 - 9 इसकी एक मिसाल है । 
 इसमें दिए वृत्तांत में तीन लाक्षणिक किरदारों का ज़िक्र मिलता है : एक गर्भवती “ स्त्री ” जो जन्म देती है , एक “ अजगर ” और एक “ बेटा । ” 
 क्या आप जानते हैं कि इनमें से हर किरदार किसे दर्शाता है ? 
 इसका जवाब मार्च 1 , 1925 की द वॉचटावर पत्रिका के एक लेख में दिया गया था जिसका शीर्षक था , “ राष्ट्र का जन्म । ” 
 उस लेख ने परमेश्‍वर के लोगों को राज्य के जन्म से जुड़ी भविष्यवाणियों की बेहतर समझ दी । 
 इससे यह बात खुलकर सामने आयी कि विश्‍व में दो संगठन हैं जो एक - दूसरे के एकदम खिलाफ हैं । 
 एक है यहोवा का संगठन और दूसरा शैतान का । 
 फिर सन्‌ 1927 / 28 में परमेश्‍वर के लोगों ने जाना कि क्रिसमस और जन्मदिन , बाइबल की शिक्षाओं के खिलाफ हैं और इन्हें मनाना छोड़ दिया । 
 सन्‌ 1930 के दशक में बाइबल की किन सच्चाइयों पर सही समझ दी गयी थी ? 
 फिर सन्‌ 1930 के दशक में बाइबल की तीन सच्चाइयों पर ज़्यादा रोशनी डाली गयी । 
 बाइबल विद्यार्थी सालों से जानते थे कि प्रकाशितवाक्य 7 : 9 - 17 में बतायी “ बड़ी भीड़ , ” उन 1,44,000 जनों से अलग है जो राजा और याजक बनकर मसीह के साथ राज करेंगे । 
 मगर वह बड़ी भीड़ कौन है , यह तब तक साफ - साफ समझ नहीं आया था । 
 जिस तरह भोर के उजियाले में हमें धुँधली चीज़ों का आकार और रंग साफ नज़र आने लगता है , ठीक उसी तरह सन्‌ 1935 में बड़ी भीड़ की पहचान साफ हो गयी । 
 यह समझ हासिल हुई कि इस समूह के लोग “ बड़े क्लेश ” से बच निकलेंगे और उन्हें धरती पर हमेशा जीने की आशा है । 
 उसी साल एक और सच्चाई पर सही समझ हासिल हुई , जिसका असर कई देशों में साक्षी माता - पिताओं के उन बच्चों पर पड़ा जो स्कूल जाते थे । 
 एक तरफ जहाँ दुनिया में हर कहीं देशभक्‍ति की भावना ज़ोरों पर थी , वहीं दूसरी तरफ यहोवा के साक्षियों ने झंडे की सलामी के बारे में समझा कि यह देश का आदर करने की महज़ कोई रस्म नहीं बल्कि उपासना से जुड़ा है । 
 उसके अगले साल , बाइबल की एक और सच्चाई पर सही समझ दी गयी कि मसीह क्रूस पर नहीं बल्कि काठ पर मरा था । — प्रेरितों 10 : 39 . 
 लहू की पवित्रता पर कब और कैसे ज़ोर दिया गया ? 
 दूसरे विश्‍वयुद्ध के दौरान , घायल सैनिकों को खून चढ़वाना इलाज का आम तरीका बन चुका था । 
 युद्ध का दौर खत्म होते ही परमेश्‍वर के लोगों को खून की पवित्रता पर ज़्यादा जानकारी दी गयी । 
 जुलाई 1 , 1945 की द वॉचटावर पत्रिका के अंक में “ यहोवा के सभी उपासकों को , जो उसकी धार्मिकता की नयी दुनिया में हमेशा के लिए जीना चाहते हैं , ” यह बढ़ावा दिया गया था “ कि वे लहू की पवित्रता का आदर करें और इस अहम मामले में परमेश्‍वर के धर्मी नियम का पालन करें । ” 
 न्यू वर्ल्ड ट्रांस्लेशन ऑफ द होली स्क्रिप्चर्स्‌ कब रिलीज़ की गयी , और इसकी दो खासियतें क्या हैं ? 
 सन्‌ 1946 में बाइबल के एक नए अनुवाद की ज़रूरत महसूस हुई जो बाइबल हस्तलिपियों से मिली नयी जानकारी के आधार पर तैयार किया जाता और जिसमें ईसाईजगत की परंपराओं और शिक्षाओं की छाप न होती । 
 दिसंबर 1947 से ऐसा अनुवाद तैयार करने का काम शुरू हो गया । 
 सन्‌ 1950 में न्यू वर्ल्ड ट्रांस्लेशन ऑफ द क्रिस्चन ग्रीक स्क्रिप्चर्स्‌ अँग्रेज़ी में रिलीज़ की गयी । 
 अँग्रेज़ी में इब्रानी शास्त्र को पाँच भागों में तैयार किया गया था और सन्‌ 1953 से एक - के - बाद - एक भाग रिलीज़ होते गए । 
 आखिरी भाग सन्‌ 1960 में रिलीज़ हुआ यानी बाइबल का अनुवाद शुरू करने के कुछ 12 साल बाद । 
 न्यू वर्ल्ड ट्रांस्लेशन ऑफ द होली स्क्रिप्चर्स्‌ की पूरी बाइबल एक ही भाग में सन्‌ 1961 को रिलीज़ की गयी । 
 यह बाइबल अब बहुत - सी भाषाओं में उपलब्ध है और इसकी कई खासियतें हैं । 
 एक तो यह कि जहाँ - जहाँ परमेश्‍वर का नाम यहोवा आना चाहिए , वहाँ - वहाँ इस बाइबल में उसे वापस डाला गया है । 
 इसके अलावा , इसमें मूल भाषाओं का शाब्दिक अनुवाद किया गया है । 
 इससे परमेश्‍वर के वचन के बारे में लगातार बेहतर समझ हासिल करते रहना मुमकिन हुआ है । 
 सन्‌ 1962 में कौन सी नयी समझ दी गयी थी ? 
 फिर जब सन्‌ 1962 आया , तो रोमियों 13 : 1 में बताए “ प्रधान अधिकारियों ” के बारे में और एक मसीही को किस हद तक अधीनता दिखाना है , इस बारे में नयी समझ दी गयी । 
 रोमियों अध्याय 13 का गहरा अध्ययन करने और तीतुस 3 : 1 , 2 और 1 पतरस 2 : 13 , 17 जैसे वचनों की जाँच करने से यह पता चला कि ‘ प्रधान अधिकारी ’ यहोवा परमेश्‍वर और यीशु मसीह नहीं बल्कि इंसानी सरकार हैं । 
 सन्‌ 1980 के दशक में किन सच्चाइयों के बारे में साफ समझ दी गयी ? 
 इसके बाद के सालों में , धर्मियों के मार्ग का प्रकाश बढ़ता ही गया । 
 सन्‌ 1985 में इस बात पर साफ समझ दी गयी कि “ जीवन के निमित्त ” धर्मी ठहराए जाने और परमेश्‍वर के मित्र के नाते धर्मी ठहराए जाने का मतलब क्या है । 
 और सन्‌ 1987 में , मसीही जुबली का मतलब अच्छी तरह समझाया गया । 
 हाल के सालों में यहोवा ने कैसे अपने लोगों पर आध्यात्मिक उजियाला चमकाया है ? 
 सन्‌ 1995 में “ भेड़ों ” को “ बकरियों ” से अलग किए जाने के बारे में और अच्छी तरह समझाया गया था । 
 सन्‌ 1998 में यहेजकेल के मंदिर के दर्शन को बारीकी से समझाया गया था और हमारे समय में इस दर्शन की पूर्ति होना शुरू हो चुका है । 
 सन्‌ 1999 में इस बारे में नयी समझ दी गयी थी कि “ घृणित वस्तु ” कब और कैसे “ पवित्र स्थान में खड़ी ” होती है । 
 और जब सन्‌ 2002 आया , तो परमेश्‍वर की उपासना “ आत्मा और सच्चाई से ” करने के मतलब पर ज़्यादा रोशनी डाली गयी । — यूहन्‍ना 4 : 24 . 
 परमेश्‍वर के लोगों ने और किस मामले में सुधार होते देखा है ? 
 संगठन के काम करने के तरीके और बाइबल की शिक्षाओं की समझ में आए सुधार के अलावा , इस बात में भी सुधार आए हैं कि मसीहियों का व्यवहार कैसा होना चाहिए । 
 मिसाल के लिए , सन्‌ 1973 में यह समझाया गया कि तंबाकू ‘ शरीर को मलिन ’ करता है और इसके इस्तेमाल को गंभीर पाप मानना चाहिए । 
 दस साल बाद , जुलाई 15 , 1983 की द वॉचटावर पत्रिका ने साफ बताया कि बंदूक , पिस्तौल जैसे हथियारों के इस्तेमाल के बारे में हमारा नज़रिया क्या होना चाहिए । 
 ये तो बस कुछ मिसालें हैं जो दिखाती हैं कि हमारे समय में कैसे उजियाला बढ़ता ही जा रहा है । 
 दिनोंदिन बढ़ते उजियाले के मार्ग पर चलते रहिए 
 क्या नज़रिया होने से हम दिनोंदिन बढ़ते उजियाले के मार्ग पर चलते रहेंगे ? 
 लंबे समय से प्राचीन रह चुके एक भाई का कहना है : “ किसी बदलाव को कबूल करना और उसके मुताबिक खुद को ढालना बहुत मुश्‍किल हो सकता है । ” 
 यह प्राचीन पिछले 48 सालों से राज्य का एक प्रचारक है । 
 उन सालों के दौरान उसने जो सुधार होते देखे हैं , उन्हें कबूल करने में किस बात ने उसकी मदद की है ? 
 वह कहता है : “ सही नज़रिया रखना बहुत ज़रूरी है । 
 अगर हम किसी बदलाव को अपनाने से इनकार करते हैं , तो परमेश्‍वर का संगठन हमें छोड़कर आगे निकल जाएगा । 
 जब कभी मुझे कुछ बदलाव को कबूल करना मुश्‍किल लगता है , मैं पतरस के उन शब्दों को याद करता हूँ जो उसने यीशु से कहे थे : ‘ हे प्रभु हम किस के पास जाएं ? 
 अनन्त जीवन की बातें तो तेरे ही पास हैं । ’ 
 फिर मैं खुद से पूछता हूँ : ‘ यहोवा के संगठन को छोड़कर मैं कहाँ जाऊँगा — क्या वापस उस दुनिया में जहाँ अंधकार के सिवा और कुछ नहीं है ? ’ 
 इससे मुझे मदद मिलती है कि मैं परमेश्‍वर के संगठन से मज़बूती से जुड़ा रहूँ । ” — यूहन्‍ना 6 : 68 . 
 उजियाले में चलते रहने से हमें क्या फायदा होता है ? 
 इसमें कोई शक नहीं कि हमारे चारों तरफ की दुनिया घोर अंधकार में है । 
 यहोवा अपने लोगों को लगातार उजियाला दे रहा है , जिससे उनके और इस दुनिया के बीच फासला बढ़ता जा रहा है । 
 इस उजियाले से हमें क्या फायदा होता है ? 
 अंधेरी राह में अगर कोई गड्ढा हो , तो टॉर्च जलाने से वह गड्ढा बंद नहीं होता बल्कि साफ नज़र आता है । 
 उसी तरह परमेश्‍वर के वचन से मिलनेवाली ज्योति , खतरों को दूर नहीं करती मगर उन्हें पहचानने और उनसे बचकर रहने में हमारी मदद करती है , ताकि हम बढ़ते प्रकाश के मार्ग पर चलते रहें । 
 इसलिए , आइए हम यहोवा के भविष्यवाणी के वचनों पर ध्यान देते रहें , जो ‘ अंधेरे में चमकते हुए एक दीपक ’ की तरह हैं । — 2 पतरस 1 : 19 , NHT . 
 क्या आपको याद है ? 
 • यहोवा ने धरती पर अपने संगठन के कामकाज के तरीके में क्या - क्या सुधार किए हैं ? 
 • बढ़ते उजियाले से बाइबल की शिक्षाओं की क्या साफ समझ मिली है ? 
 • आपने खुद अपनी आँखों से किन बदलावों को होते देखा है , और उन्हें कबूल करने में किस बात ने आपकी मदद की है ? 
 • आप क्यों दिनोंदिन बढ़ते उजियाले के मार्ग पर चलते रहना चाहते हैं ? 
 [ पेज 27 पर तसवीरें ] 
 सन्‌ 1922 के सीडर पॉइंट , ओहायो के अधिवेशन ने बाइबल विद्यार्थियों में परमेश्‍वर का काम करने का नया जोश पैदा किया 
 [ पेज 29 पर तसवीर ] 
 सन्‌ 1950 में भाई एन . 
 एच . 
 नॉर के हाथों रिलीज़ हुआ “ न्यू वर्ल्ड ट्रांस्लेशन ऑफ द क्रिस्चन ग्रीक स्क्रिप्चर्स्‌ ” 
 [ पेज 26 पर चित्र का श्रेय ] 
 © 2003 BiblePlaces.com 
 बढ़िया मनोरंजन जो तरो - ताज़ा करे 
 “ तुम चाहे खाओ , चाहे पीओ , चाहे जो कुछ करो , सब कुछ परमेश्‍वर की महिमा के लिये करो । ” — 1 कुरिन्थियों 10 : 31 . 
 1 , 2 . 
 मन बहलानेवाले कामों को “ परमेश्‍वर का दान ” क्यों कहा जा सकता है , फिर भी बाइबल साफ - साफ क्या चेतावनी देती है ? 
 हर कोई अपना मन बहलाने के लिए ऐसा काम करना चाहता है , जो उसे अच्छा लगता है और उसे खुशी देता है । 
 हमारा आनंदित परमेश्‍वर यहोवा भी यही चाहता है कि हम ज़िंदगी का लुत्फ उठाएँ और इसके लिए उसने हमें बहुत कुछ दिया है । 
 बुद्धिमान राजा , सुलैमान ने लिखा : “ मैं ने जान लिया है कि . . . 
 आनन्द करने . . . 
 के सिवाय , और कुछ भी अच्छा नहीं ; और यह भी परमेश्‍वर का दान है कि मनुष्य खाए - पीए और अपने सब परिश्रम में सुखी रहे । ” — सभोपदेशक 3 : 12 , 13 . 
 अपनी मेहनत के अच्छे फल के लिए खुशियाँ मनाने से वाकई हम तरो - ताज़ा महसूस करते हैं । 
 और खासकर जब हम यह खुशी अपने परिवार या दोस्तों के साथ बाँटते हैं , तो हमारी खुशी दुगुनी हो जाती है । 
 इस तरह खुशियाँ मनाने को “ परमेश्‍वर का दान ” कहना बिलकुल सही होगा । 
 सिरजनहार ने हमारी खुशी के लिए बहुत कुछ दिया है , लेकिन इसका यह मतलब नहीं कि हम रंग - रलियों में पूरी तरह डूब जाएँ । 
 बाइबल पियक्कड़पन , पेटूपन और लुचपन की निंदा करती है , साथ ही यह चेतावनी देती है कि जो इन कामों में लगे रहते हैं , वे “ परमेश्‍वर के राज्य के वारिस न होंगे । ” — 1 कुरिन्थियों 6 : 9 , 10 ; नीतिवचन 23 : 20 , 21 ; 1 पतरस 4 : 1 - 4 . 
 आध्यात्मिक मायने में जागते रहने और यहोवा के महान दिन को हमेशा ध्यान में रखने में क्या बात हमारी मदद करेगी ? 
 इन अंतिम दिनों के कठिन समय के दौरान , मसीहियों के लिए इस दुनिया में जीना पहले से कहीं ज़्यादा मुश्‍किल हो गया है । 
 क्योंकि उन्हें न सिर्फ इस भ्रष्ट संसार में सूझ - बूझ से जीना है , बल्कि इसकी बुराइयों से भी दूर रहना है । 
 बाइबल की भविष्यवाणी के मुताबिक , आज के ज़माने के लोग “ परमेश्‍वर के नहीं ” बल्कि इस हद तक “ सुखविलास ही के चाहनेवाले ” हो गए हैं कि वे जल्द आनेवाले “ भारी क्लेश ” के सबूतों पर “ कोई ध्यान नहीं ” ( NW ) देते । 
 यीशु ने अपने चेलों को पहले से खबरदार किया था : “ सावधान रहो , ऐसा न हो कि तुम्हारे मन खुमार और मतवालेपन , और इस जीवन की चिन्ताओं से सुस्त हो जाएं , और वह दिन तुम पर फन्दे की नाईं अचानक आ पड़े । ” 
 परमेश्‍वर के सेवक होने के नाते , हमने यीशु की इस चेतावनी को मानने की ठान ली है । 
 हम इस अधर्मी संसार जैसे नहीं हैं , क्योंकि हम आध्यात्मिक मायने में जागते रहने और यहोवा के महान दिन को हमेशा ध्यान में रखने की पूरी कोशिश करते हैं । — सपन्याह 3 : 8 ; लूका 21 : 36 . 
 ( क ) सही किस्म का मनोरंजन ढूँढ़ना मुश्‍किल क्यों हो गया है ? 
 ( ख ) इफिसियों 5 : 15,16 में दी कौन - सी सलाह को हम अमल में लाना चाहते हैं ? 
 दुनिया की बुराइयों से दूर रहना आसान नहीं , क्योंकि इब्‌लीस ने इन्हें बड़ा लुभावना रूप दिया है और ये हर कहीं मौजूद हैं । 
 यह मुश्‍किल खासकर मनोरंजन के मामले में आती है । 
 मनोरंजन के नाम पर दुनिया हमारे आगे जो रखती है , वह ज़्यादातर “ सांसारिक अभिलाषाओं ” को पूरा करने के लिए होता है । 
 मनोरंजन जिससे हमें नुकसान पहुँच सकता है , सार्वजनिक जगहों पर मौजूद तो है ही , मगर किताब - पत्रिकाओं , टी . 
 वी . , इंटरनेट और वीडियो के ज़रिए हमारे घर में भी घुस सकता है । 
 इसलिए परमेश्‍वर का वचन , मसीहियों को यह बुद्धि - भरी सलाह देता है : “ ध्यान से देखो , कि कैसी चाल चलते हो ; निर्बुद्धियों की नाईं नहीं पर बुद्धिमानों की नाईं चलो । 
 और अवसर को बहुमोल समझो , क्योंकि दिन बुरे हैं । ” 
 अगर हम इस सलाह पर सख्ती से चलें , तो हम इस बात का ध्यान रख पाएँगे कि नुकसान पहुँचानेवाले मनोरंजन के फंदे में न फँसें , इसमें अपना वक्‍त ज़ाया न करें और इसे यहोवा और हमारे बीच के रिश्‍ते को हरगिज़ तोड़ने न दें । 
 क्योंकि अगर हमने ऐसा होने दिया तो इसका आखिरी अंजाम होगा , हमारा विनाश ! — याकूब 1 : 14 , 15 . 
 हमें सबसे ज़्यादा ताज़गी किस बात से मिलती है ? 
 मसीहियों को ज़िंदगी में काफी दौड़ - धूप करनी पड़ती है , इसलिए लाज़िमी है कि कभी - कभी मन बहलाने के लिए वे मौज - मस्ती करें । 
 दरअसल , सभोपदेशक 3 : 4 कहता है कि “ हंसने का भी समय ” है और “ नाचने का भी । ” 
 इससे ज़ाहिर है कि बाइबल , मनोरंजन और मन बहलाने को वक्‍त की बरबादी नहीं कहती । 
 मगर मनोरंजन से हमें ताज़गी मिलनी चाहिए , ना कि इसकी वजह से हमारी आध्यात्मिकता खतरे में पड़ जाए या आध्यात्मिक कामों में बाधा आए । 
 प्रौढ़ मसीहियों का यही तजुरबा रहा है कि देने से ज़्यादा खुशी मिलती है । 
 वे अपनी ज़िंदगी में सबसे पहले यहोवा की मरज़ी पूरी करने पर ज़ोर देते हैं और यीशु का सहज जूआ उठाते हैं । 
 नतीजा , वे “ अपने मन में विश्राम ” यानी सच्ची ताज़गी पाते हैं । — मत्ती 11 : 29 , 30 ; प्रेरितों 20 : 35 . 
 सही किस्म के मनोरंजन का चुनाव करना 
 6 , 7 . 
 कौन - से किस्म का मनोरंजन सही है और कौन - सा गलत , इस मामले में सही चुनाव करने में क्या बात हमारी मदद कर सकती है ? 
 हम कैसे पता लगा सकते हैं कि फलाँ किस्म का मनोरंजन मसीहियों के लिए सही है या नहीं ? 
 इस मामले में , माता - पिता अपने बच्चों को सही राह दिखाएँगे और ज़रूरत पड़ने पर , प्राचीन भी मदद करेंगे । 
 लेकिन हकीकत में देखा जाए , तो यह नौबत ही नहीं आनी चाहिए कि दूसरे हमें बताएँ कि फलाँ किताब , फिल्म , खेल या नाच - गाना , मसीहियों के लिए ठीक नहीं है । 
 पौलुस ने कहा था कि “ सयानों . . . 
 के ज्ञानेन्द्रिय अभ्यास करते करते , भले बुरे में भेद करने के लिये पक्के हो गए हैं । ” 
 परमेश्‍वर के वचन , बाइबल में बहुत - से सिद्धांत दिए गए हैं जो हमें सही राह दिखा सकते हैं । 
 इसलिए अगर आप बाइबल से तालीम पाए अपने विवेक की सुनेंगे , तो यह आपको सही चुनाव करने में मदद दे सकता है । — 1 तीमुथियुस 1 : 19 . 
 यीशु ने कहा था कि “ पेड़ फल ही से पहचाना जाता है । ” 
 अगर किसी किस्म के मनोरंजन से सड़ा हुआ फल निकलता है , यानी जिसका हम पर ऐसा असर होता है कि हम हिंसा , अनैतिकता या प्रेतात्मवाद को पसंद करने लगें , तो हमें ऐसे मनोरंजन को ठुकरा देना चाहिए । 
 ऐसा मनोरंजन भी ठीक नहीं है जिसमें एक इंसान की जान या सेहत जोखिम में पड़ सकती है , या जिससे उसका दिवाला पिट सकता है , वह निराश हो सकता है या फिर दूसरे ठोकर खा सकते हैं । 
 प्रेरित पौलुस ने चिताया था कि कलीसिया के किसी भाई के विवेक को चोट पहुँचाना पाप है । 
 पौलुस ने लिखा : “ इस प्रकार भाइयों के विरुद्ध अपराध करने और उनके निर्बल विवेक को ठेस पहुंचाने के कारण , तुम मसीह के विरुद्ध पाप करते हो । 
 इसलिए यदि भोजन मेरे भाई को ठोकर खिलाता है तो मैं फिर कभी मांस नहीं खाऊंगा , जिस से मैं अपने भाई के लिए ठोकर का कारण न बनूं । ” — 1 कुरिन्थियों 8 : 12 , 13 , NHT . 
 कंप्यूटर या वीडियो गेम खेलने और फिल्मी वीडियो देखने के क्या खतरे हैं ? 
 आजकल बाज़ार में कंप्यूटर और वीडियो गेमों , साथ ही वीडियो पर फिल्मों की भरमार है । 
 माना कि कुछ गेमों और फिल्मों से कोई नुकसान नहीं पहुँचता बल्कि ये मन बहलाने और मज़े के लिए ठीक हैं , फिर भी ज़्यादातर गेमों और फिल्मों में दिनोंदिन ऐसी बातें दिखायी जा रही हैं जिनकी बाइबल निंदा करती है । 
 जैसे , अगर एक वीडियो या कंप्यूटर गेम ऐसा है जिसमें खिलाड़ी किसी के हाथ - पैर काटकर उसे मार डालते हैं या फिर लुचपन के घिनौने काम करते हैं , तो इसे महज़ एक मज़ेदार खेल नहीं कहा जा सकता ! 
 यहोवा , “ उपद्रव से प्रीति ” रखनेवालों से सख्त नफरत करता है । 
 इसके अलावा , अगर कोई गेम आपको लालची या झगड़ालू बनाता है , आपके दिलो - दिमाग को थका देता है या आपका कीमती वक्‍त बरबाद कर देता है , तो यह समझिए कि आध्यात्मिक मायने में आपका कितना नुकसान हो रहा है और आपको जल्द - से - जल्द बदलाव करने की ज़रूरत है । — मत्ती 18 : 8 , 9 . 
 बढ़िया मनोरंजन से मन बहलाने की ज़रूरत पूरी कीजिए 
 9 , 10 . 
 समझदार लोग , मन बहलाने की ज़रूरतें पूरी करने के लिए क्या कर सकते हैं ? 
 कभी - कभी मसीही पूछते हैं : “ मनोरंजन का सही तरीका क्या है ? 
 आज दुनिया में मनोरंजन के ज़्यादातर तरीके बाइबल के स्तरों के खिलाफ जाते हैं । ” 
 लेकिन यकीन मानिए , आपकी ज़रूरत पूरी करनेवाला मनोरंजन पाया जा सकता है , बशर्ते आप इसे ढूँढ़ने की कोशिश करें । 
 आपको और खासकर माता - पिताओं को पहले से सोचकर योजना बनाने की ज़रूरत है । 
 बहुत - से मसीही अपने परिवार और कलीसिया के दूसरे भाई - बहनों के साथ मिलकर फुरसत के कुछ पल बिताते हैं और यह काफी फायदेमंद साबित हुआ है । 
 जैसे , इत्मीनान से बैठकर खाना खाते वक्‍त दिन - भर में क्या - क्या हुआ यह बताना , या बाइबल के किसी विषय पर चर्चा करना काफी मज़ेदार हो सकता है और इससे सबका भला भी होता है । 
 पिकनिक जाने , सही तरह के खेल खेलने , सैर पर जाने या कैंपिंग जाने का इंतज़ाम किया जा सकता है । 
 इस तरह का बढ़िया मनोरंजन बहुत ही मस्ती भरा और ताज़गी देनेवाले हो सकता है । 
 एक प्राचीन और उसकी पत्नी ने तीन बच्चों को पाल - पोसकर बड़ा किया है । 
 वे कहते हैं : “ छुट्टी के लिए कहाँ जाना है , यह तय करने में हम शुरू से बच्चों की भी राय लेते थे । 
 कभी - कभी , हम अपने हर बच्चे को अपने संग एक अच्छे दोस्त को साथ ले चलने की इजाज़त देते थे और इससे छुट्टियाँ काफी मज़ेदार हो जाती थीं । 
 इसके अलावा , हम अपने बच्चों की ज़िंदगी में हुई खास घटनाओं की खुशी मनाने के लिए कोई कार्यक्रम रखते थे । 
 कभी - कभी , हम अपने परिवारवालों और कलीसिया के दोस्तों को अपने घर पर बुलाते थे । 
 या हम कहीं बाहर जाकर खाना बनाते और खाते थे और खेल खेलते थे । 
 यही नहीं , हम कभी गाड़ी से तो कभी पैदल पहाड़ों की सैर करते और ऐसे मौकों पर यहोवा की रचनाओं के बारे में सीखते थे । ” 
 11 , 12 . 
 ( क ) कभी - कभी अपने मनोरंजन के कार्यक्रम में दूसरों को शामिल करने के लिए आप क्या कर सकते हैं ? 
 ( ख ) किस तरह के मौके बहुतों के लिए यादगार बन गए हैं ? 
 जब आप या आपका परिवार मनोरंजन का कार्यक्रम बनाता है , तब क्या आप दिल खोलकर दूसरों को भी इसमें शामिल कर सकते हैं ? 
 जैसे एक विधवा बहन , ऐसे अकेले भाई - बहन जिनका परिवार नहीं है या फिर ऐसा परिवार जिसमें सिर्फ माँ है या सिर्फ पिता । 
 शायद इनका हौसला बढ़ाए जाने की ज़रूरत हो । 
 आप ऐसे लोगों को भी बुला सकते हैं जिन्होंने हाल ही में कलीसिया के साथ संगति करना शुरू किया है , मगर ध्यान रहे कि इनकी वजह से दूसरों पर कोई बुरा असर न पड़े । 
 अगर कोई भाई या बहन बीमार या अपाहिज होने की वजह से घर के बाहर नहीं जा सकते , तो आप उसके घर पर एक वक्‍त का खाना ले जाने और उसके साथ मिलकर इसका मज़ा लेने का बंदोबस्त कर सकते हैं । — इब्रानियों 13 : 1 , 2 . 
 कुछ भाई - बहन एक - साथ इकट्ठे होकर , सादे भोजन का मज़ा लेते हैं , एक - दूसरे की आपबीती सुनते हैं कि वे मसीही कैसे बने , और यह भी सीखते हैं कि परमेश्‍वर के वफादार बने रहने में किन बातों ने उनकी मदद की है । 
 इस तरह के मौके बहुतों के लिए यादगार रहे हैं । 
 इन मौकों पर बाइबल के विषयों के बारे में चर्चा शुरू की जा सकती है और सभी को , यहाँ तक कि बच्चों को भी इसमें हिस्सा लेने के लिए कहा जा सकता है । 
 इस तरह की चर्चा से सभी को फायदा होगा , हम एक - दूसरे का हौसला बढ़ा पाएँगे और कोई झिझकेगा नहीं , ना ही उसे यह लगेगा कि वह कम जानता है । 
 यीशु और पौलुस ने मेहमाननवाज़ी दिखाने और कबूल करने में एक अच्छी मिसाल कैसे कायम की ? 
 मेहमाननवाज़ी दिखाने और कबूल करने में यीशु एक अच्छी मिसाल था । 
 वह हमेशा ऐसे मौकों पर लोगों को आध्यात्मिक बातें सिखाता था । 
 यीशु के शुरूआती चेले , उसकी मिसाल पर चले । 
 प्रेरित पौलुस ने लिखा : “ मैं तुम से मिलने की लालसा करता हूं , कि मैं तुम्हें कोई आत्मिक बरदान दूं जिस से तुम स्थिर हो जाओ । 
 अर्थात्‌ यह , कि मैं तुम्हारे बीच में होकर तुम्हारे साथ उस विश्‍वास के द्वारा जो मुझ में , और तुम में है , शान्ति पाऊं । ” 
 उसी तरह , जब हम किसी पार्टी में भाई - बहनों को बुलाते हैं , तब उसमें ऐसा माहौल होना चाहिए जिसमें सब एक - दूसरे की हिम्मत बढ़ाएँ । — रोमियों 12 : 13 ; 15 : 1 , 2 . 
 इन बातों का ध्यान रखिए और सावधानी बरतिए 
 बड़ी - बड़ी पार्टियाँ रखना क्यों ठीक नहीं है ? 
 बड़ी - बड़ी पार्टियाँ न ही रखी जाएँ तो अच्छा है , क्योंकि इनमें हर चीज़ पर निगरानी रखना मुश्‍किल होता है । 
 इसके बजाय , कुछ परिवार मिलकर पिकनिक जाने या ऐसा खेल खेलने का इंतज़ाम कर सकते हैं जिसमें हर कीमत पर जीतने की भावना को बढ़ावा न मिले । 
 लेकिन ध्यान रहे कि यह कार्यक्रम ऐसे दिन और समय पर रखा जाए जिससे आध्यात्मिक कामों में कोई बाधा पैदा न हो । 
 अगर ऐसे मौकों पर कुछ प्राचीन , सहायक सेवक या दूसरे प्रौढ़ मसीही हाज़िर हों , तो उनकी मौजूदगी का दूसरों पर अच्छा असर होगा और इन मौकों से ज़्यादा ताज़गी मिलेगी । 
 मेज़बान को पार्टी का इंतज़ाम करते वक्‍त , हर चीज़ पर अच्छी निगरानी रखने का भी इंतज़ाम क्यों करना चाहिए ? 
 पार्टी का इंतज़ाम करते वक्‍त , मेज़बान को हर चीज़ पर अच्छी निगरानी रखने की ज़रूरत का भी ध्यान रखना चाहिए । 
 माना कि मेहमाननवाज़ी दिखाना शायद आपको अच्छा लगता है , लेकिन अगर आपको पता चले कि आपकी लापरवाही की वजह से आपके घर में जो हुआ उससे एक मेहमान के मसीही विश्‍वास को ठेस पहुँची , तब क्या आपको बुरा नहीं लगेगा ? 
 व्यवस्थाविवरण 22 : 8 में दिए सिद्धांत पर गौर कीजिए । 
 अगर एक इस्राएली नया घर बनाता था , तो उनसे माँग की जाती थी कि वह अपने घर की छत पर मुंडेर बनाए , जहाँ अकसर मेहमानों के मनोरंजन और खातिरदारी का इंतज़ाम किया जाता था । 
 भला ऐसा नियम क्यों दिया गया था ? 
 ताकि “ ऐसा न हो कि कोई छत पर से गिर पड़े , और तू अपने घराने पर खून का दोष लगाए । ” 
 उसी तरह , हद - से - ज़्यादा पाबंदियाँ लगाए बिना आपको पार्टी में आए मेहमानों का ध्यान रखने के लिए ऐसा इंतज़ाम करना चाहिए जिससे आध्यात्मिक तौर पर उनका भला हो । 
 अगर पार्टी में शराब दी जाती है , तो कैसी एहतियात बरतनी चाहिए ? 
 अगर पार्टी में शराब दी जाती है , तो इसमें खास एहतियात बरतने की ज़रूरत है । 
 बहुत - से मसीही मेज़बान सिर्फ तभी मेहमानों को शराब देने का फैसला करते हैं , जब वे खुद इस बात पर निगरानी रख सकते हैं कि मेहमानों को कितनी शराब दी जा रही है या वे कितनी पी रहे हैं । 
 ऐसा कोई काम करने की इजाज़त नहीं दी जानी चाहिए जिससे दूसरों को ठेस पहुँचे या कोई पीकर धुत्त हो जाए । 
 हो सकता है कुछ मेहमान अलग - अलग वजहों से शराब पीने से इनकार करें । 
 कई देशों में कानून एक उम्र के बाद ही लोगों को शराब पीने की इजाज़त देता है । 
 ऐसे में मसीहियों को कैसर यानी सरकार के कानून का पालन करना चाहिए , फिर चाहे ये कानून कितना ही सख्त क्यों न लगें । — रोमियों 13 : 5 . 
 ( क ) अगर पार्टी में संगीत बजाया जा रहा है , तो इसमें मेज़बान को क्यों बड़ी सावधानी के साथ चुनाव करना चाहिए ? 
 ( ख ) अगर पार्टी में नाच होगा , तो इसमें मर्यादा कैसे रखी जा सकती है ? 
 मेज़बान को ध्यान रखना चाहिए कि पार्टी में नाच - गाने या मनोरंजन के जो दूसरे कार्यक्रम होते हैं , वे मसीही सिद्धांतों के मुताबिक हों । 
 संगीत की बात लें , तो अलग - अलग लोगों की अलग - अलग पसंद होती है और आज तरह - तरह का संगीत भी मौजूद है । 
 मगर ज़्यादातर संगीत और गाने , बगावत करने , बदचलन बनने और हिंसा करने का बढ़ावा देते हैं । 
 इसलिए इस मामले में बहुत ही सोच - समझकर चुनाव करने की ज़रूरत है । 
 यह ज़रूरी नहीं कि अच्छा संगीत सिर्फ धीमी धुनों का संगीत होता है , मगर यह बेहूदा या ओछा भी नहीं होना चाहिए जिसमें कान खानेवाली तेज़ धुन के साथ बहुत ज़्यादा शोर - शराबा होता है । 
 ध्यान रहे कि आप एक ऐसे इंसान को पार्टी में संगीत चुनने को न कहें जो अभी तक पूरी तरह यह बात नहीं समझ पाया है कि संगीत ज़्यादा ज़ोर से नहीं बजाया जाना चाहिए । 
 ऐसा नाच जिसमें ओछे किस्म के हाव - भाव किए जाते हैं , खास तौर पर कामुकता जगानेवाली लय में कूल्हे और छाती को हिलाया जाता है , बेशक मसीहियों के लिए नहीं है । — 1 तीमुथियुस 2 : 8 - 10 . 
 माँ - बाप अपने बच्चों की हिफाज़त करने के लिए , कैसे उनके मनोरंजन और लोगों से मिलने - जुलने पर निगरानी रख सकते हैं ? 
 मसीही माता - पिता को चाहिए कि वे किसी भी पार्टी में अपने बच्चों को भेजने से पहले पता लगाएँ कि पार्टी में क्या - क्या कार्यक्रम होंगे । 
 और ज़्यादातर पार्टियों के लिए अगर आप अपने बच्चों के संग जा सकें तो यह अच्छा होगा । 
 अफसोस की बात है कि कुछ माता - पिता ने अपने बच्चों को ऐसी पार्टियों में जाने दिया है जहाँ निगरानी रखनेवाला कोई न था और अंजाम , पार्टी में हाज़िर ज़्यादातर लोग या तो अनैतिकता के फंदे में जा गिरे या फिर कोई और बेहूदा हरकत कर बैठे हैं । 
 जवान चाहे 18 - 19 साल के क्यों न हों , और उन्होंने खुद को भरोसे लायक भी साबित किया हो , फिर भी “ जवानी की अभिलाषाओं से भाग [ ने ] ” के लिए उन्हें अब भी मदद की ज़रूरत है । — 2 तीमुथियुस 2 : 22 . 
 ज़िंदगी की कौन - सी हकीकत हमें उन बातों पर ध्यान देने में मदद करेगी जिनकी हमें ‘ पहले खोज ’ करनी चाहिए ? 
 कभी - कभार बढ़िया किस्म के मनोरंजन से ताज़गी मिलती है और हम ज़िंदगी का मज़ा उठा पाते हैं । 
 यहोवा हमें मन बहलाने और सुख पाने से मना तो नहीं करता , फिर भी हकीकत यह है कि इन कामों से हमें स्वर्ग में आध्यात्मिक खज़ाना जमा करने में कोई मदद नहीं मिलती । 
 यीशु ने अपने चेलों को यह समझने में मदद दी कि ज़िंदगी में जो बात सबसे ज़्यादा अहमियत रखती है , वह है “ पहले परमेश्‍वर के राज्य और उसकी धार्मिकता की खोज ” ( NHT ) करना , ना कि यह चिंता करना कि हम क्या खाएँगे , क्या पीएँगे या क्या पहनेंगे । 
 क्योंकि “ अन्यजाति इन सब वस्तुओं की खोज में रहते हैं । ” — मत्ती 6 : 31 - 34 . 
 यहोवा के वफादार सेवक आगे चलकर अपने महान अन्‍नदाता से कौन - सी अच्छी चीज़ें पाने की उम्मीद कर सकते हैं ? 
 जी हाँ , हम ‘ चाहे खाएं , चाहे पीएं , चाहे जो कुछ करें , सब कुछ परमेश्‍वर की महिमा के लिये ’ कर सकते हैं । 
 साथ ही , हमें जो कुछ मिलता है उसके लिए अपने महान अन्‍नदाता का शुक्रिया अदा कर सकते हैं । 
 परमेश्‍वर की नयी दुनिया यानी बहुत जल्द आनेवाले फिरदौस में , यहोवा की दरियादिली का पूरा मज़ा उठाने के हमें ढेरों मौके मिलेंगे और वह भी ऐसे बढ़िया साथियों के संग जो उसके धर्मी नियमों को पूरा करते हैं । — भजन 145 : 16 ; यशायाह 25 : 6 ; 2 कुरिन्थियों 7 : 1 . 
 क्या आपको याद है ? 
 • आज सही किस्म का मनोरंजन ढूँढ़ना मसीहियों के लिए क्यों मुश्‍किल हो गया है ? 
 • किस तरह के मनोरंजन से मसीही परिवारों को संतोष मिलता है ? 
 • अच्छे किस्म के मनोरंजन का मज़ा लेते वक्‍त , हमें किन बातों का ध्यान रखने और सावधानी बरतने की ज़रूरत है ? 
 [ पेज 18 पर तसवीर ] 
 ऐसा मनोरंजन चुनिए जिसके अच्छे नतीजे निकलें 
 [ पेज 19 पर तसवीरें ] 
 मसीही किस तरह के मनोरंजन से दूर रहते हैं ? 
 पूरी तरह ‘ सचेत रहो ’ 
 “ भोला तो हर एक बात को सच मानता है , परन्तु चतुर मनुष्य समझ बूझकर चलता है । ” — नीतिवचन 14 : 15 . 
 1 , 2 . 
 ( क ) सदोम में लूत के साथ जो हुआ , उससे हम क्या सबक सीखते हैं ? 
 ( ख ) ‘ सचेत रहो ’ शब्दों का क्या मतलब है ? 
 जब इब्राहीम ने इलाका चुनने का मौका पहले लूत को दिया , तो लूत का ध्यान एक ऐसे हरे - भरे इलाके पर गया जो ‘ यहोवा की बाटिका समान ’ दिख रहा था । 
 इसे देखते ही लूत ने सोचा होगा कि अपने परिवार को बसाने के लिए यह एकदम बढ़िया जगह है । 
 तभी उसने “ अपने लिये यरदन की सारी तराई को चुन ” लिया और सदोम के पास डेरा डाला । 
 लेकिन यह जगह देखने में जितनी खूबसूरत थी असल में उससे कहीं ज़्यादा बुरी थी , क्योंकि पास रहनेवाले “ सदोम के लोग यहोवा के लेखे में बड़े दुष्ट और पापी थे । ” 
 वक्‍त के गुज़रते , लूत और उसके परिवार को भारी नुकसान उठाना पड़ा । 
 नौबत यहाँ तक आयी कि उसे अपनी बेटियों के संग गुफा में रहना पड़ा । 
 जो जगह शुरू - शुरू में लूत को इतनी बढ़िया लगी , वही जगह उसकी उम्मीद से बिलकुल उलट निकली । 
 लूत के साथ जो हुआ , उससे आज परमेश्‍वर के सेवक एक सबक सीख सकते हैं । 
 ज़िंदगी में कोई भी फैसला लेते वक्‍त , हमें चौकस रहना चाहिए कि इससे क्या - क्या खतरे आ सकते हैं और पहली दफा हमें जो सही लगता है , उसी को सच मानकर धोखा खाने से बचना चाहिए । 
 इसलिए परमेश्‍वर के वचन की यह सलाह बिलकुल सही है कि हम पूरी तरह ‘ सचेत रहें । ’ 
 जिस यूनानी शब्द का अनुवाद ‘ सचेत रहो ’ किया गया है , उसका शाब्दिक अर्थ है , “ गंभीर होना । ” 
 बाइबल विद्वान आर . 
 सी . 
 एच . 
 लेनस्की के मुताबिक , गंभीरता का मतलब है “ दिमाग से शांत और स्थिर रहना ताकि हर मामले की सही तरह से जाँच - परख कर सकें और इस तरह सही फैसला करने के काबिल बन सकें । ” 
 आइए कुछ हालात देखें जिनमें हमें गंभीरता से सोचने की ज़रूरत है । 
 कारोबार शुरू करने के मौकों की जाँच - परख 
 अगर कोई हमारे सामने नया कारोबार शुरू करने की पेशकश रखता है , तो हमें क्यों सावधान रहने की ज़रूरत है ? 
 मान लीजिए कि कोई इज़्ज़तदार शख्स , आपके सामने नया कारोबार शुरू करने की पेशकश रखता है और शायद वह यहोवा का एक उपासक भी है । 
 वह बड़े जोश से आपको बताता है कि इस बिज़नेस में आपकी चाँदी - ही - चाँदी होगी और आपको बढ़ावा देता है कि ऐसे मौके को हाथ से निकलने मत दो । 
 यह सुनकर हो सकता है , आप अपने और अपने परिवार के लिए सुख - चैन की ज़िंदगी पाने का सपना देखने लगें , यहाँ तक कि खुद को शायद यह समझाने लगें कि इससे आप आध्यात्मिक कामों के लिए और भी वक्‍त दे पाएँगे । 
 लेकिन नीतिवचन 14 : 15 खबरदार करता है : “ भोला तो हर एक बात को सच मानता है , परन्तु चतुर मनुष्य समझ बूझकर चलता है । ” 
 नया कारोबार शुरू करने की खुशी में अकसर एक इंसान यह नहीं देख पाता कि इसमें लगाए पैसे के डूबने का खतरा कितना है , इसमें कौन - सी मुश्‍किलें आ सकती हैं , या यह कारोबार चलेगा भी या नहीं । 
 ऐसे में पूरी तरह सचेत रहना कितना ज़रूरी हो जाता है ! 
 कारोबार की किसी पेशकश की जाँच करते वक्‍त हम कैसे ‘ समझ बूझकर चल ’ सकते हैं ? 
 एक समझदार इंसान कारोबार की पेशकश कबूल करने से पहले इसकी जाँच करता है । 
 कई बार इस तरह जाँच करने से छिपे हुए खतरे खुलकर सामने आते हैं । 
 कल्पना कीजिए कि आपके साथ ऐसा हो : एक इंसान अपने बिज़नेस के लिए आपसे उधार माँगता है और बदले में आपको मुनाफे का एक बड़ा हिस्सा देने की पेशकश रखता है । 
 यह सुनकर आपका मन ललचा सकता है और आप शायद फौरन पैसा देने के लिए राज़ी हो जाएँ , लेकिन ज़रा रुककर सोचिए कि इसमें क्या - क्या खतरे हो सकते हैं । 
 उधार लेनेवाला क्या इस बात के लिए राज़ी होता है कि चाहे उसका कारोबार चले या न चले , वह फिर भी आपके पैसे लौटाएगा , या क्या वह सिर्फ कामयाब होने पर ही आपका पैसा लौटाएगा ? 
 दूसरे शब्दों में कहें , अगर आपका पैसा डूब जाए तो क्या आप इसके लिए तैयार हैं ? 
 आप यह भी पूछ सकते हैं : “ वह अलग - अलग लोगों से कर्ज़ क्यों ले रहा है , बैंक से क्यों नहीं लेता ? 
 कहीं बैंकवालों ने इस वजह से इनकार तो नहीं कर दिया है कि वह जो कारोबार शुरू करने की सोच रहा है , वह जोखिम - भरा है ? ” 
 वक्‍त निकालकर खतरों की जाँच करने से आप कारोबार की पेशकश की सही - सही तसवीर हासिल कर पाएँगे । — नीतिवचन 13 : 16 ; 22 : 3 . 
 ( क ) जब यिर्मयाह ने एक खेत खरीदा तो उसने समझदारी दिखाते हुए क्या किया ? 
 ( ख ) बिज़नेस के सिलसिले में जो भी बातें तय की जाती हैं , उसका लिखित इकरारनामा बनवाना क्यों फायदेमंद है ? 
 जब भविष्यवक्‍ता यिर्मयाह ने अपने चचेरे भाई से एक खेत खरीदा तो उसने गवाहों के सामने इस लेन - देन का एक लिखित दस्तावेज़ बनाया , हालाँकि उसका भाई भी यहोवा का एक उपासक था । 
 उसी तरह , आज एक समझदार इंसान इस बात का पूरा ध्यान रखेगा कि किसी के भी साथ , चाहे वह रिश्‍तेदार हो या कलीसिया का भाई - बहन , कोई भी कारोबार करते वक्‍त एक लिखित इकरारनामा या एग्रीमेंट बनाए । 
 * अगर अच्छी तरह से तैयार किया गया इकरारनामा हो जिसमें सारी शर्तें साफ - साफ लिखी हों , तो गलतफहमियों से बचा जा सकता है , साथ ही रिश्‍तों में दरार भी नहीं पड़ेगी । 
 दूसरी तरफ , अगर कोई लिखित इकरारनामा न हो तो अकसर इस वजह से यहोवा के सेवकों के बीच कारोबार को लेकर समस्याएँ खड़ी होती हैं । 
 और अफसोस , ऐसी समस्याओं का अंजाम होता है कि कई लोगों का दिल टूट जाता है , रिश्‍तों में कड़वाहट आ जाती है , यहाँ तक कि एक इंसान आध्यात्मिक मायने में कमज़ोर हो जाता है । 
 हमें लालच से क्यों दूर रहना चाहिए ? 
 हमें लालच से भी दूर रहना चाहिए । 
 बहुत बड़ा मुनाफा कमाने की बात सुनकर हम शायद उस कारोबार से जुड़े खतरों को न देख पाएँ जिसके कामयाब होने का कोई ठोस आधार नहीं है । 
 कुछ लोग जिन्हें यहोवा की सेवा में बढ़िया ज़िम्मेदारियाँ मिली हैं , वे भी इस फंदे में जा फँसे हैं । 
 परमेश्‍वर का वचन हमें चेतावनी देता है : “ तुम्हारा स्वभाव लोभरहित हो , और जो तुम्हारे पास है , उसी पर सन्तोष करो । ” 
 बिज़नेस करने के बारे में सोचते वक्‍त , एक मसीही को खुद से पूछना चाहिए , ‘ क्या मेरे लिए यह कारोबार करना वाकई ज़रूरी है ? ’ 
 अगर हम एक सादी ज़िंदगी जीएँ और यहोवा की उपासना को सबसे ज़्यादा अहमियत दें , तो हम “ सब प्रकार की बुराइयों ” से बचे रहेंगे । — 1 तीमुथियुस 6 : 6 - 10 . 
 कुँवारे मसीहियों की चुनौतियाँ 
 ( क ) बहुत - से कुँवारे मसीही किन चुनौतियों का सामना करते हैं ? 
 ( ख ) जीवन - साथी चुनने का , यहोवा के वफादार रहने से क्या ताल्लुक है ? 
 यहोवा के बहुत - से सेवक शादी करने के लिए तरसते हैं , मगर अब तक उन्हें एक सही जीवन - साथी नहीं मिला है । 
 कई देशों में समाज या बिरादरी के लोग शादी करने का दबाव डालते हैं । 
 मगर संगी मसीहियों में से साथी मिलने की गुंजाइश शायद बहुत कम हो । 
 इन हालात में भी मसीही जानते हैं कि बाइबल की यह आज्ञा मानने से कि “ केवल प्रभु में ” शादी करो , हम यहोवा के वफादार बने रहते हैं । 
 ऐसे में कुँवारे मसीहियों पर जो दबाव या परीक्षाएँ आती हैं , उनका डटकर सामना करने के लिए उन्हें पूरी तरह सचेत रहने की सख्त ज़रूरत है । 
 शूलेम्मिन लड़की ने किस दबाव का सामना किया , और आज मसीही स्त्रियाँ ऐसी चुनौती का सामना किस तरह कर सकती हैं ? 
 श्रेष्ठगीत की किताब में , गाँव की एक आम लड़की के बारे में बताया गया है जिसे शूलेम्मिन कहा गया है । 
 इस लड़की पर राजा सुलैमान फिदा हो गया था । 
 मगर शूलेम्मिन किसी और नौजवान से मुहब्बत करती थी । 
 यह जानते हुए भी , राजा ने उसका दिल जीतने के लिए अपनी दौलत , शोहरत और अपना बाँकापन दिखाया । 
 अगर आप एक मसीही स्त्री हैं , तो हो सकता है कि आपके न चाहते हुए भी कोई आप पर कुछ ज़्यादा ही ध्यान दे रहा है । 
 मसलन , नौकरी की जगह पर कोई शख्स , जैसे ऊँचे ओहदे पर काम करनेवाला शायद कोई आपकी तारीफ करे , आप पर मेहरबान हो और आपके साथ वक्‍त बिताने के मौके तलाशे । 
 ऐसी झूठी तारीफ और मेहरबानी से सावधान ! 
 हमेशा न सही , मगर ज़्यादातर ऐसे इंसान का इरादा रोमांस करने या नाजायज़ संबंध रखने का होता है । 
 इसलिए शूलेम्मिन लड़की की तरह “ दीवार ” ( NHT ) बनकर अटल रहिए । 
 अगर कोई आपके नज़दीक आने की कोशिश करता है , तो शक की गुंजाइश छोड़े बिना साफ - साफ उसे मना कीजिए । 
 शुरू से ही अपने साथ काम करनेवालों को बताइए कि आप यहोवा की एक साक्षी हैं , और फिर हर मौके का फायदा उठाकर उन्हें गवाही दीजिए । 
 इससे आप ही की हिफाज़त होगी । 
 इंटरनेट के ज़रिए किसी अजनबी के साथ रिश्‍ता जोड़ने में कुछ खतरे क्या हैं ? 
 ( पेज 25 पर दिया बक्स भी देखिए । ) 
 आजकल इंटरनेट पर ऐसे वेब साइट बहुत ही मशहूर होते जा रहे हैं जो खासकर कुँवारे लड़के - लड़कियों के लिए बनाए गए हैं ताकि वे अपना जीवन - साथी ढूँढ़ सकें । 
 कुछ को लगता है कि इंटरनेट के ये वेब साइट , उन लोगों को जानने का एक बेहतरीन तरीका है जिनके साथ शायद ही उनकी कभी मुलाकात हो । 
 लेकिन आँख मूँदकर किसी अजनबी के साथ रिश्‍ता जोड़ना , मुसीबतों को दावत देना है । 
 इंटरनेट पर यह पता लगाना बेहद मुश्‍किल हो जाता है कि सच क्या है और झूठ क्या । 
 ज़रूरी नहीं कि यहोवा का सेवक होने का दावा करनेवाला हर शख्स सच कह रहा हो । 
 इसके अलावा , इंटरनेट के ज़रिए किसी के साथ डेटिंग करने से गहरा लगाव पैदा हो सकता है और जब ऐसा होता है तो एक इंसान सोच - समझकर सही फैसला नहीं कर पाता । 
 चाहे इंटरनेट हो या कोई और ज़रिया , एक ऐसे इंसान के करीब आना बेवकूफी होगी जिसके बारे में हमें कुछ खास मालूम नहीं । — 1 कुरिन्थियों 15 : 33 . 
 कलीसिया के भाई - बहन , कुँवारे मसीहियों का हौसला कैसे बढ़ा सकते हैं ? 
 यहोवा अपने सेवकों को “ अत्यन्त करुणा ” दिखाता है । 
 वह जानता है कि जो मसीही अपनी मरज़ी से नहीं बल्कि हालात की वजह से अब तक कुँवारे हैं , वे चुनौतियों का सामना करते - करते कितने मायूस हो जाते होंगे । 
 यहोवा ऐसे मसीहियों की वफादारी को अनमोल समझता है । 
 कलीसिया के दूसरे भाई - बहन उनका हौसला कैसे बढ़ा सकते हैं ? 
 हमें इस बात के लिए लगातार उनकी तारीफ करनी चाहिए कि वे परमेश्‍वर की आज्ञा मान रहे हैं और त्याग की भावना दिखा रहे हैं । 
 जब हम मनोरंजन के ज़रिए एक - दूसरे का हौसला बढ़ाने के लिए इकट्ठा होते हैं , तब हम ऐसे भाई - बहनों को भी बुला सकते हैं । 
 क्या आपने हाल में ऐसा किया है ? 
 इसके अलावा , हम उनकी खातिर प्रार्थना भी कर सकते हैं और यहोवा से गुज़ारिश कर सकते हैं कि वह उन्हें अपनी सेवा में बने रहने और इससे खुशी पाने में मदद दे । 
 इस तरह उनमें सच्ची दिलचस्पी लेकर , आइए हम दिखाएँ कि यहोवा की तरह हम भी इन वफादार जनों की कदर करते हैं । — भजन 37 : 28 . 
 सेहत से जुड़ी समस्याओं से निपटना 
 गंभीर बीमारियों की वजह से कौन - सी चुनौतियाँ सामने आती हैं ? 
 जब हमें या हमारे किसी अज़ीज़ को कोई गंभीर बीमारी हो जाती है , तब ज़िंदगी में कैसी मायूसी छा जाती है ! 
 जब हम सही इलाज ढूँढ़ने की कोशिश करते हैं , तब इस मामले में बाइबल के सिद्धांतों पर चलना बेहद ज़रूरी है । 
 मिसाल के लिए मसीही , बाइबल की इस आज्ञा को मानने का पूरा ध्यान रखते हैं कि वे लहू से परे रहें । 
 साथ ही , वे बीमारी का पता लगाने और इलाज कराने के ऐसे तरीकों से भी दूर रहते हैं जिनमें भूतविद्या शामिल हो । 
 लेकिन जिन्हें चिकित्सा के बारे में कोई खास तालीम नहीं मिली , उनके लिए इलाज के अलग - अलग तरीकों की जाँच - परख करके सही चुनाव करना , काफी मुश्‍किल और उलझानेवाला काम हो सकता है । 
 ऐसे में पूरी तरह सचेत रहने के लिए हम क्या कर सकते हैं ? 
 इलाज का चुनाव करते वक्‍त , एक मसीही कैसे समझ से काम ले सकता है ? 
 “ चतुर मनुष्य ” बाइबल और मसीही साहित्य में खोजबीन करने के ज़रिए “ समझ बूझकर चलता है । ” 
 दुनिया के कुछ हिस्सों में जहाँ डॉक्टर और अस्पताल बहुत कम हैं , वहाँ शायद इलाज का सिर्फ एक ही तरीका मौजूद हो , यानी पीढ़ी - दर - पीढ़ी चलनेवाले इलाज के तरीके जिनमें जड़ी - बूटियों का इस्तेमाल किया जाता है । 
 अगर हम भी ऐसा इलाज कराने की सोच रहे हैं , तो अप्रैल 15 , 1987 की प्रहरीदुर्ग ( अँग्रेज़ी ) , पेज 26 - 9 पर दी जानकारी से हमें मदद मिल सकती है । 
 यह लेख हमें खबरदार करता है कि इस तरह के इलाज के कुछ खतरे क्या हैं । 
 मिसाल के लिए , हमें शायद इन बातों का पता लगाने की ज़रूरत पड़े : क्या यह हकीम प्रेतात्मवाद के लिए भी जाना जाता है ? 
 क्या इस इलाज का आधार यह विश्‍वास है कि देवताओं ( या बाप - दादों की आत्माओं ) के नाराज़ होने पर या फिर किसी दुश्‍मन के मंत्र फूँकने पर , एक इंसान बीमार पड़ता है या मर जाता है ? 
 क्या दवाओं को तैयार या इस्तेमाल करते वक्‍त बलियाँ चढ़ायी जाती हैं , मंत्र पढ़े जाते हैं , या फिर प्रेतात्मवाद से जुड़े दूसरे रिवाज़ पूरे किए जाते हैं ? 
 इस तरह जाँच - पड़ताल करने से हमें परमेश्‍वर की प्रेरणा से लिखी यह सलाह मानने में मदद मिलेगी : “ सब बातों को परखो : जो अच्छी है उसे पकड़े रहो । ” 
 * इससे हम किसी भी किस्म के इलाज की न तो बुराई करेंगे , ना ही उसकी पैरवी करेंगे । 
 13 , 14 . 
 ( क ) अपनी सेहत की देखभाल करने में हम कैसे समझ दिखा सकते हैं ? 
 ( ख ) स्वास्थ्य और इलाज के बारे में दूसरों के साथ चर्चा करते वक्‍त , हमें क्यों समझ से काम लेना चाहिए ? 
 ज़िंदगी के हर दायरे में , यहाँ तक कि अपनी सेहत के मामले में भी हमें समझ से काम लेना चाहिए और कभी हद पार नहीं करनी चाहिए । 
 अपनी सेहत का मुनासिब हद तक खयाल रखने से हम जीवन के अनमोल वरदान के लिए कदरदानी दिखाएँगे । 
 इसलिए जब हमारी तबियत खराब होती है , तो बेशक इस पर ध्यान देना सही होगा । 
 लेकिन साथ ही याद रखिए कि “ जाति जाति की चंगाई ” करने का परमेश्‍वर का समय आने पर ही , हम एकदम चुस्त - दुरुस्त और सेहतमंद होने की उम्मीद कर सकते हैं , उससे पहले नहीं । 
 इसलिए हमें एहतियात बरतनी चाहिए कि अपनी सेहत का खयाल रखने में हम इतने न खो जाएँ कि हमें अपनी आध्यात्मिक ज़रूरत को पूरा करने का वक्‍त ही न मिले , जो हमारी ज़िंदगी के लिए ज़्यादा ज़रूरी है । — मत्ती 5 : 3 , NW ; फिलिप्पियों 1 : 10 . 
 स्वास्थ्य और इलाज के बारे में दूसरों के साथ चर्चा करते वक्‍त भी , हमें ध्यान रखना है कि हम हद - से - ज़्यादा इन बातों पर ज़ोर न दें और समझ से काम लें । 
 मसीही सभाओं और सम्मेलनों में दूसरे भाई - बहनों से मिलते वक्‍त , हमें सिर्फ इन्हीं विषयों पर बात नहीं करनी चाहिए । 
 इसके अलावा , इलाज के मामले में कोई भी फैसला करते वक्‍त यह देखना ज़रूरी होता है कि यह बाइबल के सिद्धांतों के मुताबिक हो , और इससे मरीज़ के विवेक और यहोवा के साथ उसके रिश्‍ते पर बुरा असर न पड़े । 
 इसलिए किसी मसीही भाई - बहन पर अपनी राय थोपना या उस पर दबाव डालना कि वे अपने विवेक की आवाज़ न सुनें , ठीक नहीं होगा । 
 हालाँकि कलीसिया के प्रौढ़ जनों से सलाह - मशविरा किया जा सकता है , फिर भी याद रखिए कि हर मसीही को “ अपना ही बोझ उठा [ ना ] ” है यानी अपने फैसले खुद करने हैं और इन फैसलों के लिए “ हम में से हर एक परमेश्‍वर को अपना अपना लेखा देगा । ” — गलतियों 6 : 5 ; रोमियों 14 : 12 , 22 , 23 . 
 जब हम तनाव से गुज़रते हैं 
 तनाव भरे हालात का यहोवा के सेवकों पर क्या असर हो सकता है ? 
 यहोवा के वफादार सेवक जब तनाव से गुज़रते हैं , तो वे भी नासमझी की बातें या काम कर बैठते हैं । 
 अय्यूब को ही लीजिए । 
 जब वह बड़ी आज़माइशों से गुज़रा , तो कुछ हद तक अपनी समझ - बूझ खो बैठा , और उसकी सोच को सुधारने की ज़रूरत आ पड़ी । 
 “ मूसा तो पृथ्वी भर के रहने वाले सब मनुष्यों से बहुत अधिक नम्र स्वभाव का था , ” फिर भी एक मौके पर वह इस कदर भड़क उठा कि उसने बिना सोचे - समझे गलत बात कही । 
 दाऊद ने मौका मिलने पर भी राजा शाऊल का कत्ल नहीं किया और इस तरह अपना संयम दिखाया , और यह वाकई बहुत बढ़िया बात थी । 
 लेकिन जब नाबाल ने उसकी बेइज़्ज़ती की और उसके आदमियों को गाली दी , तो दाऊद आग - बबूला हो उठा और अपनी सूझ - बूझ खो बैठा । 
 जब अबीगैल ने उसे रोका , तब दाऊद सचेत हुआ और एक बड़ी भूल करने से बाल - बाल बचा । — 1 शमूएल 24 : 2 - 7 ; 25 : 9 - 13 , 32 , 33 . 
 क्या बात हमें बिना सोचे - समझे कोई भी कदम उठाने से रोक सकती है ? 
 हम भी तनाव भरे हालात से गुज़र सकते हैं जिसमें शायद हम अपनी सूझ - बूझ खो बैठें । 
 ऐसे में अगर हम दाऊद की तरह , दूसरों की राय सुनें और समझें , तो बिना सोचे - समझे कोई भी काम करने और इस तरह पाप में पड़ने से बचेंगे । 
 और - तो - और , परमेश्‍वर का वचन हमें सलाह देता है : “ क्रोध तो करो , पर पाप मत करो । 
 अपने बिछौनों पर पड़े हुए मनन करो और शान्त रहो । ” 
 अक्लमंदी इसी में है कि जहाँ तक हो सके , हम पहले शांत हो जाएँ और उसके बाद ही कोई कदम उठाएँ या फैसला करें । 
 हम यहोवा से दिल से बिनती कर सकते हैं और “ तब परमेश्‍वर की शान्ति , जो समझ से बिलकुल परे है , [ हमारे ] हृदय और [ हमारे ] विचारों को मसीह यीशु में सुरक्षित रखेगी । ” 
 परमेश्‍वर से मिली शांति हमें मज़बूत और स्थिर करेगी और पूरी तरह सचेत रहने में मदद देगी । 
 पूरी तरह सचेत रहने के लिए हमें यहोवा पर भरोसा क्यों रखना चाहिए ? 
 खतरों से बचने और बुद्धिमानी से काम करने की लाख कोशिशों के बावजूद , हम सबसे गलती हो ही जाती है । 
 ऐसा हो सकता है कि हम कोई गलत काम करने जा रहे हैं और हमें इस बात का एहसास तक नहीं है । 
 यही नहीं , हम अदना इंसान , यहोवा से अलग होकर न तो अपने कदमों को सही राह पर ले जाने के काबिल हैं , ना ही इसका हमें अधिकार है । 
 इसलिए हम कितने एहसानमंद हैं कि यहोवा हमें यकीन दिलाता है : “ मैं तुझे बुद्धि दूंगा , और जिस मार्ग में तुझे चलना होगा उस में तेरी अगुवाई करूंगा ; मैं तुझ पर कृपादृष्टि रखूंगा और सम्मति दिया करूंगा । ” 
 जी हाँ , यहोवा की मदद से हम पूरी तरह सचेत रह सकते हैं । 
 [ फुटनोट ] 
 लिखित बिज़नेस इकरारनामों के बारे में ज़्यादा जानने के लिए प्रहरीदुर्ग के ये अंक देखिए : अगस्त 1 , 1997 , पेज 30 - 1 ; नवंबर 15 , 1986 ( अँग्रेज़ी ) , पेज 16 - 17 . 
 सजग होइए ! 
 ( अँग्रेज़ी ) , फरवरी 8 , 1983 , पेज 13 - 15 भी देखिए । 
 इन्हें यहोवा के साक्षियों ने प्रकाशित किया है । 
 जो लोग किसी बीमारी का इलाज कराने के ऐसे तरीके अपनाने की सोच रहे हैं जिनके बारे में पक्के तौर पर नहीं कहा जा सकता कि ये सही हैं , उनके लिए भी इस तरह की जाँच - पड़ताल फायदेमंद होगी । 
 आप क्या जवाब देंगे ? 
 हम इन मामलों में पूरी तरह सचेत कैसे रह सकते हैं : 
 • जब कारोबार की पेशकश हमारे सामने रखी जाती है ? 
 • जब हम एक जीवन - साथी की तलाश करते हैं ? 
 • जब हम बीमार होते हैं ? 
 • जब हम तनाव से गुज़रते हैं ? 
 [ पेज 25 पर बक्स ] 
 क्या आप इस पर भरोसा कर सकते हैं ? 
 कुँवारे लड़के - लड़कियों के लिए बने वेब साइटों में यह पैगाम बार - बार लिखा होता है : 
 “ हर एहतियात बरतने के बावजूद , इस बात की कोई गारंटी नहीं कि हर शख्स के बारे में जो लिखा है , वही उसकी सच्ची पहचान है । ” 
 “ हम पूरे यकीन के साथ नहीं कह सकते कि यहाँ जो जानकारी दी गयी है , वह सही है , पूरी है या फायदेमंद है । ” 
 “ इस सेवा के ज़रिए दी गयी राय , सलाह , बयान , पेशकश या दूसरी जानकारी अलग - अलग लेखकों की है . . . 
 और ज़रूरी नहीं कि ये बातें सौ - फीसदी भरोसे के लायक हैं । ” 
 [ पेज 23 पर तसवीर ] 
 “ चतुर मनुष्य समझ बूझकर चलता है ” 
 [ पेज 24 , 25 पर तसवीरें ] 
 मसीही स्त्रियाँ , शूलेम्मिन लड़की की मिसाल पर कैसे चल सकती हैं ? 
 [ पेज 26 पर तसवीर ] 
 “ सब बातों को परखो : जो अच्छी है उसे पकड़े रहो ” 
 “ हर एक व्यक्‍ति अपना ही बोझ उठाएगा ” 
 “ हम में से हर एक परमेश्‍वर को अपना अपना लेखा देगा । ” — रोमियों 14 : 12 . 
 तीन इब्री जवानों ने कौन - सी ज़िम्मेदारी को बखूबी निभाया ? 
 बाबुल में रहनेवाले तीन इब्री जवानों को एक बहुत बड़ा फैसला करना था । 
 यह फैसला उनकी ज़िंदगी और मौत का फैसला होता । 
 क्या वे देश के कानून को मानकर बड़ी मूर्ति के आगे सिजदा करते ? 
 या फिर सिजदा करने से इनकार करके आग के भट्ठे में फेंक दिया जाना उन्हें मंजूर होता ? 
 शद्रक , मेशक और अबेदनगो के पास किसी से सलाह - मशविरा करने का वक्‍त नहीं था । 
 न ही उन्हें इसकी ज़रूरत महसूस हुई । 
 उन्होंने बेझिझक यह ऐलान किया : “ हे राजा तुझे मालूम हो , कि हम लोग तेरे देवता की उपासना नहीं करेंगे , और न तेरी खड़ी कराई हुई सोने की मूरत को दण्डवत्‌ करेंगे । ” 
 इस तरह इन तीन इब्री जवानों ने अपने फैसले खुद करने की ज़िम्मेदारी बखूबी निभायी । 
 रोमी हाकिम पीलातुस ने यीशु मसीह के बारे में जो फैसला सुनाया था , वह असल में किसका फैसला था , और क्या इससे वह अपनी जवाबदारी से छूट जाता ? 
 इस घटना के करीब छः सौ साल बाद , एक हाकिम मुलज़िम पर लगाए गए इलज़ामों को सुनता है । 
 जाँच - पड़ताल करने पर उसे यकीन हो जाता है कि मुलज़िम बेकसूर है । 
 मगर बाहर खड़ी भीड़ उसे मौत की सज़ा देने की ज़िद्द करती है । 
 कुछ देर के लिए हाकिम उनकी बात नहीं मानता , मगर बाद में उनकी ज़िद्द के आगे झुक जाता है और फैसला करने की अपनी ज़िम्मेदारी का बोझ दूसरों पर डाल देता है । 
 इस फैसले के लिए वह जवाबदेह नहीं है , यह दिखाने के लिए वह अपने हाथ धोता है और कहता है : “ मैं इस धर्मी के लोहू से निर्दोष हूं । ” 
 फिर वह उस आदमी को सूली पर चढ़ाने की सज़ा सुनाता है । 
 सज़ा सुनानेवाला वह हाकिम , पुन्तियुस पीलातुस था और बेकसूर होने पर भी मौत की सज़ा पानेवाला यीशु मसीह था । 
 चाहे पीलातुस कितनी ही बार हाथ धो लेता मगर यीशु के साथ नाइंसाफी करने के लिए उसे एक - न - एक - दिन जवाब देना पड़ता । — मत्ती 27 : 11 - 26 ; लूका 23 : 13 - 25 . 
 हम क्यों दूसरों को हमारे लिए फैसले नहीं करने देंगे ? 
 आपके बारे में क्या ? 
 जब आपको कोई फैसला करना होता है तो क्या आप उन तीन इब्रियों की तरह खुद अपनी ज़िम्मेदारी का बोझ उठाते हैं या क्या दूसरे आपके लिए फैसला करते हैं ? 
 सही फैसले करना इतना आसान नहीं होता । 
 इनमें सूझ - बूझ और तजुरबे की ज़रूरत होती है । 
 मिसाल के लिए , माँ - बाप को अपने नाबालिग बच्चों के लिए फैसले करने होते हैं । 
 बेशक , जब मामला बहुत पेचीदा होता है और कई पहलुओं को ध्यान में रखना होता है , तो ऐसे में फैसला करना मुश्‍किल हो सकता है । 
 मगर अपने फैसले खुद करने की ज़िम्मेदारी हमें खुद उठानी चाहिए । 
 इसे उस “ भार ” या परेशानी में शामिल नहीं किया जा सकता जिसे काबिलीयत रखनेवाले हमारे “ आत्मिक ” भाई हमारे लिए कभी - कभी उठाते हैं । 
 इसके बजाय , अपनी ज़िम्मेदारी का यह बोझ हमें खुद उठाना है जिसके लिए “ हम में से हर एक परमेश्‍वर को अपना अपना लेखा देगा । ” 
 बाइबल कहती है : “ हर एक व्यक्‍ति अपना ही बोझ उठाएगा । ” 
 अब सवाल यह उठता है कि हम अपनी ज़िंदगी में बुद्धिमानी - भरे फैसले कैसे कर सकते हैं ? 
 सबसे पहले , हमें अपनी खामियों को समझना होगा और यह सीखना होगा कि इन्हें कैसे पूरा किया जा सकता है । 
 बेहद ज़रूरी माँग 
 पहले इंसानी जोड़े के आज्ञा न मानने से हमें फैसला करने के बारे में कौन - सा ज़रूरी सबक सीखना चाहिए ? 
 इंसान के इतिहास की शुरूआत में , पहले जोड़े ने एक ऐसा फैसला लिया जिसका अंजाम बहुत बुरा निकला । 
 उन्होंने अपनी मरज़ी से भले या बुरे के ज्ञान के वृक्ष का फल खाया । 
 मगर उन्होंने यह फैसला किस वजह से किया ? 
 बाइबल बताती है : “ जब स्त्री ने देखा कि उस वृक्ष का फल खाने में अच्छा , और देखने में मनभाऊ , और बुद्धि देने के लिये चाहने योग्य भी है , तब उस ने उस में से तोड़कर खाया ; और अपने पति को भी दिया , और उस ने भी खाया । ” 
 हव्वा ने यह फैसला अपना स्वार्थ पूरा करने के लिए किया और आदम ने भी उसका साथ दिया । 
 नतीजा यह हुआ कि पाप और मौत “ सब मनुष्यों में फैल ” गए । 
 आदम और हव्वा के आज्ञा न मानने से इंसान की खामी के बारे में हमें एक ज़रूरी सबक सीखना चाहिए : जब इंसान परमेश्‍वर की बतायी राह पर नहीं चलता , तो उसके ज़्यादातर फैसले गलत ही होते हैं । 
 यहोवा ने हमें सही राह दिखाने के लिए क्या इंतज़ाम किया है , और उससे फायदा पाने के लिए हमें क्या करना चाहिए ? 
 हमारे लिए यह कितनी खुशी की बात है कि यहोवा आज भी हमें सही राह दिखा रहा है ! 
 बाइबल कहती है : “ जब कभी तुम दहिनी वा बाई ओर मुड़ने लगो , तब तुम्हारे पीछे से यह वचन तुम्हारे कानों में पड़ेगा , मार्ग यही है , इसी पर चलो । ” 
 यहोवा अपने ईश्‍वर - प्रेरित वचन बाइबल के ज़रिए हमें सही राह दिखाता है । 
 इसलिए यह बेहद ज़रूरी है कि हम बाइबल का अध्ययन करें और इसका सही ज्ञान हासिल करें । 
 सही फैसले करने के लिए हमें “ ठोस [ आध्यात्मिक ] भोजन ” खाना होगा जो “ बड़ों के लिए ” होता है । 
 साथ ही , हमें “ अभ्यास ” के ज़रिए अपनी ‘ ज्ञानेन्द्रियों को भले - बुरे की पहिचान करने में निपुण ’ बनाना होगा । 
 परमेश्‍वर के वचन से सीखी बातों पर अमल करके हम अपनी ज्ञानेन्द्रियों को निपुण बना सकते हैं । 
 हमारा विवेक ठीक तरह काम करे इसके लिए क्या ज़रूरी है ? 
 फैसले करने में परमेश्‍वर की एक और देन हमारे लिए बेहद ज़रूरी है , वह है हमारा विवेक । 
 यह हममें पैदाइशी होता है और सही - गलत के बीच फर्क करने के काबिल होता है । 
 इसलिए यह हमारे कामों के लिए हमें ‘ दोषी ’ या “ निर्दोष ” ठहराता है । 
 लेकिन अगर हम चाहते हैं कि हमारा विवेक ठीक तरह से काम करे , तो यह ज़रूरी है कि हम परमेश्‍वर के वचन के सही ज्ञान से इसे रोशन करें और इस वचन पर अमल करके इसे कोमल बनाएँ । 
 जो विवेक परमेश्‍वर के वचन से रोशन नहीं होता उस पर आस - पास के लोगों के रिवाज़ों और तौर - तरीकों का बहुत जल्द असर होता है । 
 इसके अलावा , हमारा माहौल और दूसरों की राय भी हमें गुमराह कर सकती है । 
 जब हम बार - बार अपने विवेक की आवाज़ को अनसुना करते हैं और परमेश्‍वर के नियमों को तोड़ते हैं , तो इसका हमारे विवेक पर क्या असर होता है ? 
 कुछ वक्‍त बाद , हमारा विवेक ऐसा हो जाता है ‘ मानो जलते हुए लोहे से दागा गया हो । ’ 
 और जैसे दागी हुई त्वचा कुछ महसूस नहीं कर पाती वैसे ही हमारा विवेक सख्त हो जाता है और कुछ महसूस नहीं कर पाता । 
 दूसरी तरफ , परमेश्‍वर के वचन से तालीम पाया हुआ विवेक भरोसेमंद गाइड की तरह हमें सही राह दिखता है । 
 सही फैसले करने के लिए क्या बात बेहद ज़रूरी है ? 
 तो फिर सही फैसले करने की अपनी ज़िम्मेदारी निभाने के लिए यह बेहद ज़रूरी है कि हमारे पास बाइबल का सही ज्ञान हो और हम उस पर अमल भी करें । 
 कोई भी फैसला जल्दबाज़ी में या बिना सोचे - समझे करने के बजाय , हमें समय निकालकर खोजबीन करनी चाहिए कि हमारे हालात पर बाइबल के कौन - से सिद्धांत लागू होते हैं और फिर सोच - समझकर उन पर अमल करना चाहिए । 
 अगर हमारे पास परमेश्‍वर के वचन का सही ज्ञान है और हमने उस पर अमल करके अपने विवेक को तालीम दी है , तो शद्रक , मेशक और अबेदनगो की तरह अचानक कोई फैसला करने की नौबत भी आए , तो हम इसके लिए तैयार होंगे और सही फैसला करेंगे । 
 यह समझने के लिए कि आध्यात्मिक प्रौढ़ता की तरफ बढ़ने से किस तरह फैसले करने की हमारी काबिलीयत में सुधार आ सकता है , आइए ज़िंदगी के दो पहलुओं पर गौर करें । 
 हमारे दोस्त कौन हैं ? 
 8 , 9 . 
 ( क ) कौन - से सिद्धांत दिखाते हैं कि हमारे लिए बुरी सोहबत से दूर रहना ज़रूरी है ? 
 ( ख ) क्या सिर्फ बुरे काम करनेवालों से मिलने - जुलने को ही बुरी संगति कहा जा सकता है ? 
 समझाइए । 
 प्रेरित पौलुस ने लिखा : “ धोखा न खाना , बुरी संगति अच्छे चरित्र को बिगाड़ देती है । ” 
 यीशु मसीह ने अपने चेलों से कहा : “ तुम संसार के नहीं । ” 
 इन सिद्धांतों को जानने पर हमें साफ समझ में आता है कि हमारे लिए व्यभिचारी , परस्त्रीगामी , चोरी करनेवाले , पियक्कड़ और ऐसे ही दूसरे लोगों की बुरी सोहबत से दूर रहना ज़रूरी है । 
 मगर जब हम बाइबल की सच्चाइयों के ज्ञान में बढ़ते जाते हैं , तो हमें समझ आता है कि ऐसे बुरे लोगों के साथ फिल्मों , टी . 
 वी , कंप्यूटर और किताबों के ज़रिए सोहबत रखना भी हमारे लिए उतना ही नुकसानदेह है । 
 यह बात उन लोगों के लिए भी कही जा सकती है जिनसे हम इंटरनेट चैट रूम के ज़रिए बातचीत करते हैं जो ज़्यादातर ‘ कपटी ’ होते हैं यानी अपनी असलियत छिपाते हैं । — भजन 26 : 4 . 
 उन लोगों से दोस्ती रखने के बारे में क्या जो साफ - सुथरी ज़िंदगी तो जीते हैं , मगर सच्चे परमेश्‍वर पर विश्‍वास नहीं रखते ? 
 बाइबल हमें बताती है : “ सारा संसार उस दुष्ट के वश में पड़ा है । ” 
 इससे हमें समझ में आता है कि सिर्फ ऐसे लोग ही बुरी सोहबत नहीं होते जो बुरे काम करते हैं और अपनी मन - मरज़ी से जीते हैं । 
 इसलिए अक्लमंदी इसी में है कि हम सिर्फ उन लोगों को अपना करीबी दोस्त बनाएँ जो यहोवा से प्यार करते हैं । 
 दुनिया के साथ नाता रखते वक्‍त , समझ - बूझ से फैसले करने में क्या बात हमारी मदद करेगी ? 
 दुनिया के साथ हम किसी भी तरह का नाता न रखें , ऐसा न तो मुमकिन है न ही ज़रूरी । 
 हम प्रचार करते वक्‍त , स्कूल में और नौकरी की जगह पर हर कहीं दुनिया के लोगों के साथ मिलते हैं । 
 मगर जिन मसीही भाई - बहनों के जीवन - साथी सच्चाई में नहीं हैं , उन्हें शायद दुनिया के लोगों से ज़्यादा मेल - जोल रखना पड़े । 
 अगर हमारी ज्ञानेन्द्रियाँ पक्की हैं तो हम ये फर्क समझ पाएँगे कि हमारा दुनियावी लोगों के साथ किस हद तक नाता रखना ज़रूरी है और कहाँ हमें खुद को रोकना है ताकि हम उनके साथ गहरी दोस्ती न गाँठ लें । 
 इस तरह हम समझ - बूझ के साथ फैसला कर पाएँगे कि हमें स्कूल के दूसरे कार्यक्रमों में हिस्सा लेना चाहिए या नहीं , जैसे खेलकूद और नाच - गाने के कार्यक्रमों में । 
 या हमें काम की जगह पर सभी कर्मचारियों के लिए रखी गयी पार्टियों और दावतों में शरीक होना चाहिए या नहीं । 
 कैसी नौकरी करें 
 नौकरी के बारे में फैसला करते वक्‍त हमें सबसे पहले किस बात पर ध्यान देना चाहिए ? 
 समझ - बूझ के साथ बाइबल सिद्धांतों पर अमल करने से हमें यह फैसला करने में भी मदद मिलती है कि अपने ‘ परिवार की देखभाल ’ करने का फर्ज़ कैसे निभाएँ । 
 सबसे पहले , हमें इस बात पर ध्यान देना होगा कि हम किस तरह का काम या नौकरी करेंगे और इसमें हमें क्या - क्या करना होगा । 
 बेशक ऐसा कोई भी काम करना गलत होगा जिसकी बाइबल साफ - साफ निंदा करती है । 
 इसलिए सच्चे मसीही ऐसी कोई नौकरी कबूल नहीं करते जिसमें उन्हें मूर्तिपूजा , चोरी , लहू का गलत इस्तेमाल या ऐसे दूसरे काम करने पड़ें जो बाइबल के हिसाब से गलत हैं । 
 नौकरी की जगह पर अगर हमारा मालिक हमें झूठ बोलने या बेईमानी करने के लिए कहता है , तब भी हम ऐसा कोई काम नहीं करेंगे । — प्रेरितों 15 : 29 ; प्रकाशितवाक्य 21 : 8 . 
 12 , 13 . 
 और कौन - कौन - से पहलू हैं जिनसे आपको यह तय करने में मदद मिलेगी कि फलाँ काम करना चाहिए या नहीं ? 
 मगर ऐसे काम के बारे में क्या जिससे हम परमेश्‍वर की किसी आज्ञा को सीधे - सीधे नहीं तोड़ते ? 
 जैसे - जैसे सच्चाई का हमारा ज्ञान बढ़ता जाएगा और हमारी ज्ञानेन्द्रियाँ पक्की होती जाएँगी , इस मामले में हम ऐसे पहलू भी देख सकेंगे जिनसे हमें यह तय करने में मदद मिलेगी कि हम फलाँ काम करें या नहीं । 
 क्या आपको कुछ ऐसा करना पड़ेगा जो आपको किसी ऐसे काम का साझेदार बना सकता है जो बाइबल के हिसाब से गलत है । 
 जैसे , किसी जुएखाने में फोन पर जवाब देने का काम करना ? 
 इस बात पर भी ध्यान दीजिए कि आपको तनख्वाह कौन दे रहा है और आपके काम की जगह कौन - सी होगी । 
 मिसाल के लिए , एक मसीही जो ठेकेदार है और खुद का कारोबार करता है , क्या वह ईसाईजगत के किसी चर्च की रंगाई करने का ठेका लेगा और इस तरह झूठे धर्म को बढ़ावा देने में हिस्सा लेगा ? — 2 कुरिन्थियों 6 : 14 - 16 . 
 ऐसे मौके पर आप क्या करेंगे जब आपके मालिक ने एक ऐसी जगह को सजाने का ठेका लिया है जहाँ झूठी उपासना की जाती है ? 
 इस मामले में , इन बातों पर ध्यान देना ज़रूरी है : जो काम किया जा रहा है उसमें आपकी ज़िम्मेदारी क्या होगी और किस हद तक आपको खुद वह काम करना पड़ेगा । 
 ऐसी सेवाएँ देने के बारे में क्या , जो बाइबल के हिसाब से गलत नहीं हैं , जैसे किसी इलाके में हर कहीं जाकर चिट्ठियाँ बाँटना यहाँ तक कि उन जगहों पर भी जहाँ गलत काम किए जाते हैं ? 
 क्या ऐसे में मत्ती 5 : 45 का सिद्धांत सही फैसला करने में हमें मदद देगा ? 
 इस बात पर भी ध्यान देना ज़रूरी है कि रोज़ - ब - रोज़ हम जो काम करते हैं उसका हमारे विवेक पर क्या असर हो सकता है । 
 इसमें कोई शक नहीं कि नौकरी के बारे में समझ - बूझ के साथ फैसला करने की अपनी ज़िम्मेदारी निभाने के लिए ज़रूरी है कि हम अपनी ज्ञानेन्द्रियों को पक्का करें और परमेश्‍वर ने हमें जो विवेक दिया है उसे अच्छी तालीम दें । 
 “ उसी को स्मरण करके सब काम करना ” 
 फैसले करते वक्‍त कौन - सी एहतियात बरतना हमेशा ज़रूरी है ? 
 ज़िंदगी के और भी कई मामले हैं जिनमें हमें फैसला करना होता है , जैसे हम कितनी शिक्षा हासिल करेंगे और फलाँ - फलाँ इलाज करवाएँगे या नहीं ? 
 फैसला चाहे किसी भी बात के बारे में हो , हमारे लिए यह एहतियात बरतना ज़रूरी है कि इस मामले में बाइबल के कौन - से सिद्धांत लागू होते हैं और फिर अपनी समझ - बूझ का इस्तेमाल करके उन पर अमल करना चाहिए । 
 प्राचीन इस्राएल के बुद्धिमान राजा सुलैमान ने भी यही बढ़ावा दिया था : “ तू अपनी समझ का सहारा न लेना , वरन सम्पूर्ण मन से यहोवा पर भरोसा रखना । 
 उसी को स्मरण करके सब काम करना , तब वह तेरे लिये सीधा मार्ग निकालेगा । ” — नीतिवचन 3 : 5 , 6 . 
 फैसले करने के बारे में हम पहली सदी के मसीहियों से क्या सबक सीखते हैं ? 
 अकसर हमारे फैसलों का असर दूसरों पर भी होता है और यह बात याद रखना हमारे लिए ज़रूरी है । 
 आइए एक मिसाल लें । 
 पहली सदी के मसीही , मूसा की कानून - व्यवस्था के अधीन नहीं थे । 
 इसलिए व्यवस्था में खाने की चीज़ों पर लगायी ज़्यादातर पाबंदियों से वे आज़ाद थे । 
 वे चाहते तो ऐसा कोई भी भोजन खाने का चुनाव कर सकते थे जिसे व्यवस्था में अशुद्ध बताया गया था , बशर्ते वह ऐसा भोजन न हो जिस पर कोई भी किसी तरह से एतराज़ उठा सके । 
 कई बार पशुओं को मंदिर की मूर्ति के आगे बलि चढ़ाया जाता था और फिर उनका माँस बाज़ार में बेचने के लिए लाया जाता था । 
 गौर कीजिए कि इस तरह का माँस खाने के बारे में प्रेरित पौलुस ने क्या लिखा : “ यदि भोजन मेरे भाई को ठोकर खिलाए , तो मैं कभी किसी रीति से मांस न खाऊंगा , न हो कि मैं अपने भाई के ठोकर का कारण बनूं । ” 
 पौलुस शुरू के मसीहियों को बढ़ावा दे रहा था कि वे दूसरों के विवेक का खयाल रखें ताकि उन्हें ठोकर न खिलाएँ । 
 उसी तरह हमारे फैसलों का दूसरों पर बुरा असर नहीं पड़ना चाहिए , ऐसा न हो कि हम ‘ ठोकर का कारण बनें । ’ — 1 कुरिन्थियों 10 : 29 , 32 . 
 परमेश्‍वर की बुद्धि ढूँढ़िए 
 फैसले करने में प्रार्थना हमें कैसे मदद देती है ? 
 सही फैसले करने के लिए सबसे बेहतरीन मदद है , प्रार्थना । 
 शिष्य याकूब कहता है : “ यदि तुम में से किसी को बुद्धि की घटी हो , तो परमेश्‍वर से मांगे , जो बिना उलाहना दिए सब को उदारता से देता है ; और उस को दी जाएगी । ” 
 हम पूरे भरोसे के साथ , प्रार्थना में यहोवा से बुद्धि माँग सकते हैं जो सही फैसले करने के लिए बहुत ज़रूरी है । 
 जब हम सच्चे परमेश्‍वर को अपनी चिंताएँ खुलकर बताते हैं और उससे सही राह दिखाने की बिनती करते हैं , तो पवित्र आत्मा हमें बाइबल की कुछ आयतों की ज़्यादा अच्छी तरह समझ देगी और जो आयतें हमारे ध्यान में न आयी हों उन्हें याद करने में मदद करेगी । 
 फैसला करने में दूसरे कैसे हमारी मदद कर सकते हैं ? 
 क्या दूसरे लोग हमें फैसला करने में मदद दे सकते हैं ? 
 जी हाँ , यहोवा ने मसीही कलीसिया में प्रौढ़ भाइयों का इंतज़ाम किया है । 
 उनके साथ आप सलाह - मशविरा कर सकते हैं , खासकर तब जब आप कोई बड़ा फैसला करने जा रहे हों । 
 ऐसे भाइयों को आध्यात्मिक मामलों की गहरी समझ होती है और ज़िंदगी का अच्छा तजुरबा भी होता है । 
 वे बाइबल से ऐसे कई सिद्धांत बता सकते हैं जो हमें सही फैसले लेने में मदद दें । 
 इस तरह ये भाई हमें “ उन बातों को जो सर्वोत्तम हैं अपना [ ने ] ” में मदद देते हैं । 
 मगर एक बात से हम आपको खबरदार करना चाहते हैं : हमें इस बात का ध्यान रखना है कि दूसरे हमारे लिए फैसले न करें । 
 यह ज़िम्मेदारी हमारी है और इसका बोझ भी हमीं को उठाना है । 
 क्या अंजाम हमेशा अच्छा ही होता है ? 
 सही फैसले के अंजाम के बारे में क्या कहा जा सकता है ? 
 जो फैसले हर तरह से बाइबल सिद्धांतों के मुताबिक हैं और पूरी एहतियात बरतने के बाद लिए गए हैं , क्या उनका अंजाम हमेशा अच्छा ही निकलता है ? 
 जी हाँ , आगे चलकर अंजाम अच्छा ही होता है । 
 मगर कभी - कभी ऐसा भी हो सकता है कि सही फैसला करने के फौरन बाद हमें मुसीबतों से गुज़रना पड़े । 
 शद्रक , मेशक और अबेदनगो को पता था कि अगर वे उस बड़ी मूर्ति की उपासना न करने का फैसला करेंगे , तो इसका अंजाम होगा उनकी मौत । 
 प्रेरितों के साथ भी यही हुआ । 
 जब उन्होंने यहूदी महासभा के सामने कहा कि मनुष्यों की आज्ञा से बढ़कर परमेश्‍वर की आज्ञा का पालन करना ही उनका फर्ज़ है , तो उन्हें कोड़े लगाए गए और फिर छोड़ दिया गया । 
 इसके अलावा , “ समय और संयोग ” की वजह से भी किसी फैसले का अंजाम बुरा हो सकता है । 
 अगर सही फैसला करने के बावजूद हम पर कोई मुसीबत आती है तो हम यहोवा पर भरोसा रख सकते हैं कि वह हमें धीरज धरने में मदद देगा और आगे चलकर हम उसकी आशीष पाएँगे । — 2 कुरिन्थियों 4 : 7 . 
 हम हिम्मत के साथ फैसले करने की ज़िम्मेदारी का बोझ खुद कैसे उठा सकते हैं ? 
 तो आइए ज़िंदगी का कोई भी फैसला करते वक्‍त , हम हमेशा बाइबल के सिद्धांतों को ढूँढ़े और समझ - बूझ के साथ उन पर अमल करें । 
 हम यहोवा के कितने एहसानमंद हो सकते हैं कि उसने अपनी पवित्र आत्मा और कलीसिया के प्रौढ़ मसीहियों के ज़रिए हमारे लिए मदद का इंतज़ाम किया है । 
 ऐसी मदद और इन इंतज़ामों के होते हुए , आइए हिम्मत रखें और सही फैसले करने की ज़िम्मेदारी का बोझ हम खुद उठाएँ । 
 आपने क्या सीखा ? 
 • अच्छे फैसले करने के लिए एक बेहद ज़रूरी माँग क्या है ? 
 • आध्यात्मिक प्रौढ़ता की तरफ बढ़ने का असर हमारे दोस्त चुनने पर कैसे होता है ? 
 • काम चुनने के बारे में फैसला करते वक्‍त , कौन - कौन - से पहलुओं पर ध्यान देना ज़रूरी है ? 
 • फैसले करने में हमारे लिए कौन - सी मदद मौजूद है ? 
 [ पेज 22 पर तसवीर ] 
 आदम और हव्वा के आज्ञा न मानने से हम एक ज़रूरी सबक सीखते हैं 
 [ पेज 24 पर तसवीर ] 
 कोई भी बड़ा फैसला करने से पहले , परमेश्‍वर के सिद्धांतों का पता लगाने के लिए खोजबीन कीजिए 
 झूठी उपासना से कोई नाता मत रखो ! 
 “ [ यहोवा ] कहता है , कि उन के बीच में से निकलो और अलग रहो ; और अशुद्ध वस्तु को मत छूओ । ” — 2 कुरिन्थियों 6 : 17 . 
 आज कई नेकदिल लोगों की आध्यात्मिक हालत कैसी है ? 
 दुनिया में ऐसे कई नेकदिल लोग हैं जो परमेश्‍वर के बारे में सच्चाई नहीं जानते , ना ही यह कि इंसानों के आगे कैसा भविष्य है । 
 ये सवाल उनकी आध्यात्मिकता से गहरा ताल्लुक रखते हैं । 
 मगर इनके जवाब जानने की गहरी ख्वाहिश रखने पर भी उन्हें इनका जवाब नहीं मिला है । 
 इसलिए वे उलझन में हैं और भविष्य को लेकर बेहद परेशान हैं । 
 इनके अलावा , दुनिया - भर में करोड़ों लोग ऐसे अंधविश्‍वास , रीति - रिवाज़ और त्योहारों के गुलाम बन चुके हैं जिनसे परमेश्‍वर को नफरत है । 
 हो सकता है , आपके आस - पड़ोस में रहनेवाले लोग या रिश्‍तेदार भी मानते हों कि मरने के बाद इंसान को नरक की आग में तड़पाया जाता है , परमेश्‍वर त्रियेक है और हमारे अंदर अमर आत्मा होती है या फिर वे ऐसी ही दूसरी झूठी शिक्षाओं पर विश्‍वास करते हों । 
 धर्म के अगुवों ने क्या किया है , और इसका नतीजा क्या हुआ है ? 
 दुनिया - भर में फैले इस आध्यात्मिक अंधकार के लिए कौन ज़िम्मेदार है ? 
 और कोई नहीं बल्कि दुनिया के धर्म । 
 खासकर इनके धार्मिक अगुवे जिन्होंने ऐसी शिक्षाओं को बढ़ावा दिया है जो परमेश्‍वर के विचारों के खिलाफ हैं । 
 दरअसल इनके भुलावे में आकर लोगों को यकीन हो जाता है कि वे सच्चे ईश्‍वर की उपासना कर रहे हैं , जबकि असल में इन शिक्षाओं और रीति - रिवाज़ों को मानकर वे सच्चे परमेश्‍वर को नाराज़ करनेवाले काम करते हैं । 
 लोगों के साथ इतने बड़े धोखे के लिए झूठा धर्म कसूरवार है । 
 झूठे धर्म को बढ़ावा देने में कौन सबसे आगे है , और उसके बारे में बाइबल क्या बताती है ? 
 झूठे धर्म के पीछे एक ऐसी हस्ती का भी हाथ है जो इंसानों को दिखायी नहीं देती । 
 उसका पर्दाफाश करते हुए प्रेरित पौलुस ने लिखा : “ उन अविश्‍वासियों के लिये , जिन की बुद्धि को इस संसार के ईश्‍वर ने अन्धी कर दी है , ताकि मसीह जो परमेश्‍वर का प्रतिरूप है , उसके तेजोमय सुसमाचार का प्रकाश उन पर न चमके । ” 
 ‘ इस संसार का ईश्‍वर ’ और कोई नहीं बल्कि शैतान इब्‌लीस है । 
 झूठे धर्म की जड़ वही है और इसे बढ़ावा देने में भी वही सबसे आगे है । 
 पौलुस लिखता है : “ यह कुछ अचम्भे की बात नहीं क्योंकि शैतान आप भी ज्योतिर्मय स्वर्गदूत का रूप धारण करता है । 
 सो यदि उसके सेवक भी धर्म के सेवकों का सा रूप धरें , तो कुछ बड़ी बात नहीं । ” 
 शैतान ही वह हस्ती है जो बुरी चीज़ों को अच्छी बनाकर पेश करता है और लोगों को झूठ पर यकीन करने के लिए भरमाता है । 
 झूठे भविष्यवक्‍ताओं के बारे में परमेश्‍वर के प्राचीन कानून में क्या कहा गया था ? 
 इसलिए ताज्जुब नहीं कि बाइबल , झूठे धर्म की कड़े शब्दों में निंदा करती है और इससे दूर रहने को कहती है ! 
 मिसाल के लिए , मूसा की व्यवस्था में खास तौर पर परमेश्‍वर ने अपने चुने हुए लोगों को झूठे भविष्यवक्‍ताओं से खबरदार किया था । 
 जो कोई झूठी धर्म - शिक्षाओं को या झूठे देवताओं की उपासना को बढ़ावा देता उसे “ यहोवा के मार्ग से बहकाने की बात ” कहने का दोषी मानकर ‘ मार डाला जाना था । ’ 
 इस्राएलियों को आज्ञा दी गयी थी कि वे ‘ अपने बीच में से ऐसी बुराई को दूर कर दें । ’ 
 जी हाँ , यहोवा की नज़र में झूठा धर्म एक बुराई या दुष्टता है । — यहेजकेल 13 : 3 . 
 आज हमें किन चेतावनियों को मानने की ज़रूरत है ? 
 यीशु मसीह और उसके प्रेरित भी झूठे धर्म के बारे में ऐसा ही महसूस करते थे जैसा यहोवा करता है । 
 यीशु ने अपने चेलों को खबरदार किया था : “ झूठे भविष्यद्वक्‍ताओं से सावधान रहो , जो भेड़ों के भेष में तुम्हारे पास आते हैं , परन्तु अन्तर में फाड़नेवाले भेड़िए हैं । ” 
 पौलुस ने लिखा कि “ परमेश्‍वर का क्रोध तो उन लोगों की सब अभक्‍ति और अधर्म पर स्वर्ग से प्रगट होता है , जो सत्य को . . . 
 दबाए रखते हैं । ” 
 इसलिए यह कितना ज़रूरी है कि सच्चे मसीही इन चेतावनियों को मानें और ऐसे किसी भी इंसान से बिलकुल दूर रहें जो परमेश्‍वर के वचन के सत्य को दबाता है या झूठी शिक्षाएँ फैलाता है ! — 1 यूहन्‍ना 4 : 1 . 
 ‘ बड़े बाबुल ’ से निकल आओ 
 बाइबल में ‘ बड़े बाबुल ’ की क्या तसवीर पेश की गयी है ? 
 आइए गौर करें कि बाइबल की प्रकाशितवाक्य की किताब में झूठे धर्म को किसके समान बताया गया है । 
 इसे एक ऐसी वेश्‍या बताया गया है जो पीकर मतवाली हो रही है और जो बहुत सारे राज्यों और लोगों पर हुकूमत कर रही है । 
 दर्शन में दिखाया गया है कि यह वेश्‍या कई राजाओं के साथ व्यभिचार करती है और परमेश्‍वर के सच्चे उपासकों का लहू पीकर मतवाली हो रही है । 
 साथ ही उसके माथे पर उसका नाम लिखा हुआ है जो उसके घृणित कामों और घिनौने आचरण के मुताबिक बिलकुल सही है । 
 वह नाम है , “ बड़ा बाबुल पृथ्वी की वेश्‍याओं और घृणित वस्तुओं की माता । ” — प्रकाशितवाक्य 17 : 5 . 
 7 , 8 . 
 कैसे झूठे धर्म ने वेश्‍यापन किया है , और इसका अंजाम क्या हुआ है ? 
 शास्त्र में दिए ब्यौरे के मुताबिक बड़े बाबुल का मतलब है , दुनिया के सभी झूठे धर्म । 
 हालाँकि आज दुनिया में पाए जानेवाले हज़ारों धर्म साथ मिलकर काम करनेवाला एक संगठन नहीं हैं , लेकिन इनका मकसद और काम एक जैसे हैं । 
 जैसा प्रकाशितवाक्य में दिखाया गया है , ये झूठे धर्म एक बदचलन औरत की तरह हैं जिनका दुनिया की सरकारों पर ज़बरदस्त जादू चलता है । 
 ये उस स्त्री की तरह हैं जो एक पति की होकर नहीं रहती बल्कि एक - के - बाद - एक अलग - अलग राजनैतिक ताकतों से याराना करती रहती है । 
 लेकिन चेले याकूब ने यह लिखा था : “ हे व्यभिचारिणियो , क्या तुम नहीं जानतीं , कि संसार से मित्रता करनी परमेश्‍वर से बैर करना है ? 
 सो जो कोई संसार का मित्र होना चाहता है , वह अपने आप को परमेश्‍वर का बैरी बनाता है । ” — याकूब 4 : 4 . 
 दुनिया की सरकारों के साथ झूठे धर्म के इस याराने से इंसानों पर ढेरों मुसीबतें आयी हैं । 
 अफ्रीका के राजनैतिक विश्‍लेषक डॉ . 
 ओनेना माँगू ने लिखा : “ दुनिया का इतिहास , धर्म और राजनीति की दोस्ती की मिसालों से भरा पड़ा है जिसकी वजह से एक ही वक्‍त में पूरी - की - पूरी जातियों का कत्लेआम किया गया है । ” 
 हाल ही में एक अखबार में कहा गया था : “ आज सबसे ज़्यादा वहशियाना और खौफनाक खून - खराबा . . . 
 धर्म के नाम पर किया जाता है । ” 
 ऐसी लड़ाइयों ने करोड़ों जानें ली हैं जिनमें धर्म ने बढ़ - चढ़कर इनका साथ दिया है । 
 यहाँ तक कि बड़े बाबुल ने परमेश्‍वर के सच्चे सेवकों पर ज़ुल्म किए हैं और उन्हें मौत के घाट उतारा है , मानो यह उनका लहू पी - पीकर मतवाली हो रही है । — प्रकाशितवाक्य 18 : 24 . 
 यहोवा को झूठे धर्म से कितनी नफरत है , यह प्रकाशितवाक्य की किताब से कैसे पता चलता है ? 
 बड़े बाबुल का जो अंजाम होनेवाला है , उससे साफ पता चलता है कि यहोवा को इस झूठे धर्म से सख्त नफरत है । 
 प्रकाशितवाक्य 17 : 16 कहता है : “ जो दस सींग तू ने देखे , वे और पशु उस वेश्‍या से बैर रखेंगे , और उसे लाचार और नङ्‌गी कर देंगे ; और उसका मांस खा जाएंगे , और उसे आग में जला देंगे । ” 
 सबसे पहले एक बड़ा जन्तु इसे चीर - फाड़ डालेगा और उसके शरीर को खा जाएगा । 
 इसके बाद इसका जो कुछ बचेगा वह आग में जला दिया जाएगा । 
 इसी तरह दुनिया की सरकारें जल्द ही झूठे धर्म के खिलाफ कार्रवाई करेंगी । 
 यह काम परमेश्‍वर उनसे करवाएगा । 
 बड़े बाबुल यानी दुनिया में साम्राज्य की तरह फैले झूठे धर्म का अंजाम विनाश है । 
 “ फिर कभी उसका पता न मिलेगा । ” — प्रकाशितवाक्य 18 : 21 . 
 झूठे धर्म के बारे में हमारा क्या नज़रिया होना चाहिए ? 
 सच्ची उपासना करनेवालों को बड़े बाबुल के बारे में कैसा नज़रिया रखना चाहिए ? 
 इस बारे में जवाब के लिए हमें अटकलें लगाने की ज़रूरत नहीं क्योंकि बाइबल कड़े शब्दों में उन्हें हुक्म देती है : “ हे मेरे लोगो , उस में से निकल आओ ; कि तुम उसके पापों में भागी न हो , और उस की विपत्तियों में से कोई तुम पर आ न पड़े । ” 
 जो लोग अपनी जान गँवाना नहीं चाहते उन्हें बिना देर किए झूठे धर्म से निकल आना चाहिए । 
 यीशु मसीह जब धरती पर था तो उसने बताया था कि अन्त के दिनों में ऐसे बहुत से लोग होंगे जो सिर्फ नाम के लिए उसका हुक्म मानने का दावा कर रहे होंगे । 
 ऐसों से वह कहता है : “ मैं ने तुम को कभी नहीं जाना , हे कुकर्म करनेवालो , मेरे पास से चले जाओ । ” 
 आज यीशु मसीह स्वर्ग में एक राजा की हैसियत से राज कर रहा है और वह झूठे धर्म को माननेवालों से कोई वास्ता नहीं रखना चाहता । 
 झूठे धर्म से दूर रहें — कैसे ? 
 झूठी उपासना से पूरी तरह दूर रहने में कौन - कौन - सी बातें हमारी मदद करेंगी ? 
 सच्चे मसीही झूठी उपासना से दूर रहते हैं । 
 वे झूठी धार्मिक शिक्षाओं से कोई भी नाता नहीं रखते । 
 इसका मतलब है कि वे रेडियो और टी . 
 वी . 
 पर आनेवाले ऐसे धार्मिक कार्यक्रमों को हरगिज़ नहीं सुनते और ऐसा साहित्य नहीं पढ़ते जो परमेश्‍वर और उसके वचन के बारे में झूठी - झूठी बातें सिखाते हैं । 
 साथ ही हम बुद्धिमानी से काम लेकर , ऐसी किसी भी पार्टी , खेल - कूद या मनोरंजन के कार्यक्रमों में हिस्सा नहीं लेते जिनका आयोजन झूठे धर्म से जुड़ी कोई भी संस्था करती है । 
 इसके अलावा , हम किसी भी तरह से झूठी उपासना को बढ़ावा नहीं देते । 
 अगर हम ये सारी एहतियात बरतेंगे , तो इससे हमारी हिफाज़त होगी और कोई हमें “ उस तत्व - ज्ञान और व्यर्थ धोखे के द्वारा अहेर ” या शिकार नहीं कर पाएगा “ जो मनुष्यों के परम्पराई मत और संसार की आदि शिक्षा के अनुसार है , पर मसीह के अनुसार नहीं । ” — कुलुस्सियों 2 : 8 . 
 एक इंसान किस तरह खुद को झूठे धार्मिक संगठनों के हर बंधन से आज़ाद कर सकता है ? 
 लेकिन तब क्या अगर कोई नया व्यक्‍ति यहोवा का साक्षी बनने की ख्वाहिश रखता है , मगर किसी झूठे धार्मिक संगठन में एक सदस्य के तौर पर उसका नाम अभी - भी दर्ज़ है ? 
 ज़्यादातर मामलों में उस व्यक्‍ति का उस संगठन को अपना त्यागपत्र देना यह साबित करेगा कि अब से वह उस झूठे धर्म का सदस्य नहीं है । 
 ऐसे इंसान के लिए फौरन कार्रवाई करना बेहद ज़रूरी है ताकि वह झूठी उपासना से किसी भी तरह से अशुद्ध न होने पाए । 
 जो नए लोग साक्षी बनना चाहते हैं उनके कामों से उनके पुराने धार्मिक संगठन और आम लोगों पर यह साफ ज़ाहिर हो जाना चाहिए कि उन्होंने उस संगठन से नाता तोड़ लिया है । 
 झूठी उपासना से कोई भी नाता न रखने की ज़रूरत के बारे में बाइबल क्या सलाह देती है ? 
 प्रेरित पौलुस ने लिखा था : “ अविश्‍वासियों के साथ असमान जूए में न जुतो , क्योंकि धार्मिकता और अधर्म का क्या मेल जोल ? 
 या ज्योति और अन्धकार की क्या संगति ? 
 और मसीह का बलियाल के साथ क्या लगाव ? 
 या विश्‍वासी के साथ अविश्‍वासी का क्या नाता ? 
 और मूरतों के साथ परमेश्‍वर के मन्दिर का क्या सम्बन्ध ? . . . 
 इसलिये प्रभु कहता है , कि उन के बीच में से निकलो और अलग रहो ; और अशुद्ध वस्तु को मत छूओ । ” 
 झूठी उपासना से पूरी तरह नाता तोड़ने पर ही हम इस आज्ञा को मान रहे होंगे । 
 लेकिन क्या पौलुस की सलाह का यह मतलब है कि हम झूठी उपासना करनेवाले इंसानों से भी दूर रहें ? 
 “ बुद्धिमानी से बर्ताव करो ” 
 क्या झूठी उपासना करनेवालों से हमें कोई भी नाता नहीं रखना चाहिए ? 
 समझाइए । 
 क्या सच्ची उपासना करनेवालों को झूठी उपासना करनेवालों से किसी भी किस्म का नाता नहीं रखना चाहिए ? 
 क्या हमें ऐसे लोगों से बिलकुल मुँह फेर लेना चाहिए जो हमारे विश्‍वासों से सहमत नहीं हैं ? 
 नहीं , हमें ऐसा बिलकुल नहीं करना चाहिए । 
 सबसे बड़ी दो आज्ञाओं में से दूसरी यह कहती है : “ तू अपने पड़ोसी से अपने समान प्रेम रख । ” 
 जब हम दूसरों को राज्य की खुशखबरी सुनाते हैं तो हम उनके लिए अपना प्यार ज़ाहिर करते हैं । 
 इसके अलावा , जब हम उनके साथ बाइबल का अध्ययन करते हैं और उन्हें चिताते हैं कि वे झूठी उपासना से खुद को शुद्ध रखें , तब भी हम उनके लिए अपना प्यार ज़ाहिर कर रहे होते हैं । 
 ‘ संसार के न होने ’ का क्या मतलब है ? 
 हम अपने पड़ोसियों को राज्य का सुसमाचार ज़रूर सुनाते हैं , लेकिन यीशु के चेले होने के नाते हम “ संसार के नहीं ” हैं । 
 यहाँ “ संसार ” शब्द का मतलब इंसानों का वह समाज है जो परमेश्‍वर से दूर है । 
 हम संसार के नहीं हैं क्योंकि हम इसके रवैए , बोलचाल , और आचरण से दूर रहते हैं जिससे यहोवा नाराज़ होता है । 
 इसके अलावा , बाइबल में दिए इस सिद्धांत को मानकर कि “ बुरी संगति अच्छे चरित्र को बिगाड़ देती है , ” हम ऐसे लोगों से गहरी दोस्ती नहीं रखते जो मसीही स्तरों के मुताबिक नहीं चलते । 
 संसार के न होने का मतलब है , “ संसार से निष्कलंक ” रहना । 
 इसलिए संसार से दूर रहने का मतलब यह नहीं है कि हम दूसरे इंसानों से कोई भी नाता न रखें । — यूहन्‍ना 17 : 15 , 16 ; 1 कुरिन्थियों 5 : 9 , 10 . 
 16 , 17 . 
 जो लोग बाइबल की सच्चाई से वाकिफ नहीं हैं , उनके साथ मसीहियों को कैसा बर्ताव करना चाहिए ? 
 तो फिर , हमें उन लोगों के साथ कैसा बर्ताव करना चाहिए जिन्हें बाइबल की सच्चाइयाँ मालूम नहीं हैं ? 
 पौलुस ने कुलुस्से की कलीसिया को लिखा था : “ अवसर को बहुमूल्य समझकर बाहरवालों के साथ बुद्धिमानी से बर्ताव करो । 
 तुम्हारा वचन सदा अनुग्रह सहित और सलोना हो , कि तुम्हें हर मनुष्य को उचित रीति से उत्तर देना आ जाए । ” 
 प्रेरित पतरस ने लिखा : “ मसीह को प्रभु जानकर अपने अपने मन में पवित्र समझो , और जो कोई तुम से तुम्हारी आशा के विषय में कुछ पूछे , तो उसे उत्तर देने के लिये सर्वदा तैयार रहो , पर नम्रता और भय [ “ आदर , ” बुल्के बाइबिल ] के साथ । ” 
 पौलुस ने मसीहियों को यह नसीहत भी दी थी : “ किसी को बदनाम न करें ; झगड़ालू न हों ; पर कोमल स्वभाव के हों , और सब मनुष्यों के साथ बड़ी नम्रता के साथ रहें । ” — तीतुस 3 : 2 . 
 हम यहोवा के साक्षी हैं , इसलिए हम दूसरों के साथ कठोर या अक्खड़ लोगों की तरह बर्ताव नहीं करेंगे । 
 दूसरे धर्म के लोगों का ज़िक्र करते वक्‍त हम ऐसे शब्दों का इस्तेमाल नहीं करेंगे जिनसे उनकी बेइज़्ज़ती हो । 
 इसके बजाय चाहे प्रचार में मिलनेवाले लोग , पड़ोसी या साथ काम करनेवाले हमारे साथ अच्छा सलूक न करें या हमें बुरा - भला कहें , हम फिर भी समझदारी और कुशलता के साथ उनसे व्यवहार करेंगे । — कुलुस्सियों 4 : 6 ; 2 तीमुथियुस 2 : 24 . 
 ‘ खरी बातों के आदर्श ’ को थामे रहिए 
 जो लोग सच्चाई में आने के बाद दोबारा झूठी उपासना में चले जाते हैं , उनकी कैसी बुरी आध्यात्मिक दशा हो जाती है ? 
 बाइबल से सच्चाई जानने के बाद अगर एक इंसान वापस झूठे धर्म में चला जाए , तो इससे बड़े दुःख की बात भला क्या होगी ! 
 ऐसे लोगों का जो हश्र होता है उसके बारे में बाइबल यह कहती है : “ जब वे प्रभु और उद्धारकर्त्ता यीशु मसीह की पहचान के द्वारा संसार की नाना प्रकार की अशुद्धता से बच निकले , और फिर उन में फंसकर हार गए , तो उन की पिछली दशा पहिली से भी बुरी हो गई है । . . . 
 उन पर यह कहावत ठीक बैठती है , कि कुत्ता अपनी छांट की ओर और धोई हुई सूअरनी कीचड़ में लोटने के लिये फिर चली जाती है । ” — 2 पतरस 2 : 20 - 22 . 
 ऐसी हर बात से खबरदार रहने की ज़रूरत क्यों है जो हमारी आध्यात्मिकता को खतरे में डाल सकती है ? 
 हमें ऐसी हर बात से खबरदार रहना चाहिए जो हमारी आध्यात्मिकता को खतरे में डाल सकती है । 
 यह खतरा हमेशा बना रहता है । 
 प्रेरित पौलुस हमें होशियार करता है : “ परन्तु आत्मा स्पष्टता से कहता है , कि आनेवाले समयों में कितने लोग भरमानेवाली आत्माओं , और दुष्टात्माओं की शिक्षाओं पर मन लगाकर विश्‍वास से बहक जाएंगे । ” 
 हम इन्हीं “ आनेवाले समयों में ” जी रहे हैं । 
 जो लोग झूठी उपासना से खुद को दूर नहीं करते वे “ मनुष्यों की ठग - विद्या और चतुराई से उन के भ्रम की युक्‍तियों की , और उपदेश की , हर एक बयार से उछाले , और इधर - उधर घुमाए ” जा सकते हैं । — इफिसियों 4 : 13,14 . 
 हम झूठे धर्म के विनाशकारी असर से खुद को कैसे बचाए रख सकते हैं ? 
 हम झूठे धर्म के विनाशकारी असर से खुद को कैसे बचाए रख सकते हैं ? 
 यहोवा ने हमारी मदद के लिए जो कुछ दिया है उस पर ध्यान कीजिए । 
 उसने हमारी हिफाज़त के लिए अपना वचन बाइबल हमें दिया है । 
 साथ ही , यहोवा ने “ विश्‍वासयोग्य और बुद्धिमान दास ” के ज़रिए हमें आध्यात्मिक भोजन का भंडार दिया है । 
 सच्चाई में तरक्की करने के साथ - साथ , क्या हमें उस “ अन्‍न ” के लिए लालसा पैदा नहीं करनी चाहिए जो “ सयानों के लिये ” होता है और क्या हमें उन सभाओं में इकट्ठा होने की इच्छा नहीं होनी चाहिए जहाँ हम आध्यात्मिक सच्चाइयाँ सीखते हैं ? 
 तो आइए हम यहोवा के इन सारे इंतज़ामों से पूरा - पूरा फायदा उठाने की ठान लें , ताकि जो “ खरी बातें ” हमने सुनी हैं उनके “ आदर्श ” को हम थामे रहें । 
 इस तरह हम झूठी उपासना से कोई भी नाता नहीं रखेंगे । 
 आपने क्या सीखा ? 
 • “ बड़ा बाबुल ” क्या है ? 
 • झूठे धर्म से दूर रहने के लिए हमें क्या करने की ज़रूरत है ? 
 • हमारी आध्यात्मिकता के लिए खतरा बननेवाली किन बातों से हमें बचकर रहना है ? 
 [ पेज 28 पर तसवीर ] 
 क्या आप जानते हैं कि ‘ बड़े बाबुल ’ को एक बदचलन स्त्री क्यों बताया गया है ? 
 [ पेज 29 पर तसवीर ] 
 ‘ बड़े बाबुल ’ का सर्वनाश तय है 
 [ पेज 31 पर तसवीर ] 
 जो हमारे विश्‍वासों को नहीं मानते , उनके साथ हम ‘ नम्रता और आदर ’ से पेश आते हैं 
 ‘ जाकर लोगों को चेला बनाओ और उन्हें बपतिस्मा दो ’ 
 “ इसलिये तुम जाकर सब जातियों के लोगों को चेला बनाओ और उन्हें . . . 
 बपतिस्मा दो । 
 और उन्हें सब बातें जो मैं ने तुम्हें आज्ञा दी है , मानना सिखाओ । ” — मत्ती 28 : 19 , 20 . 
 इस्राएल जाति ने सीनै पहाड़ के पास क्या फैसला लिया ? 
 लगभग 3,500 साल पहले , इस्राएलियों की पूरी जाति ने सीनै पहाड़ के पास इकट्ठा होकर परमेश्‍वर के सामने एक शपथ खायी । 
 उन्होंने सरेआम यह ऐलान किया : “ जो कुछ यहोवा ने कहा है वह सब हम नित करेंगे । ” 
 तब से इस्राएली लोग परमेश्‍वर की समर्पित जाति और उसकी “ निज सम्पत्ति ” ( NHT ) बन गए । 
 अब उन्होंने यहोवा पर आस लगायी कि वह हर पल उनकी हिफाज़त करेगा , और वे पीढ़ी - दर - पीढ़ी उस देश में बसे रहेंगे जहाँ “ दूध और मधु की धाराएं बहती हैं । ” — लैव्यव्यवस्था 20 : 24 . 
 आज इंसान , परमेश्‍वर के साथ कैसा रिश्‍ता कायम कर सकते हैं ? 
 लेकिन जैसे भजनहार आसाप बताता है , इस्राएलियों ने “ परमेश्‍वर की वाचा पूरी नहीं की , और उसकी व्यवस्था पर चलने से इनकार ” कर दिया । 
 उन्होंने वह शपथ पूरी नहीं की जो उनके बाप - दादों ने यहोवा परमेश्‍वर के सामने ली थी । 
 नतीजा , इस्राएल जाति ने परमेश्‍वर के साथ अपना खास रिश्‍ता गँवा दिया । 
 इसलिए यहोवा ने इस्राएल जाति को ठुकराकर , ‘ अन्यजातियों पर कृपादृष्टि की ताकि उन में से अपने नाम के लिये एक लोग बना ले । ’ 
 और आज इन अंतिम दिनों में , वह ‘ एक बड़ी भीड़ ’ को इकट्ठा कर रहा है “ जिसे कोई गिन नहीं सकता ” और जिसके लोग “ हर एक जाति , और कुल , और लोग और भाषा में से ” हैं । 
 इस भीड़ के लोग खुशी - खुशी यह कबूल करते हैं : हमारे “ उद्धार के लिये हमारे परमेश्‍वर का जो सिंहासन पर बैठा है , और मेम्ने का जय - जय - कार हो । ” — प्रकाशितवाक्य 7 : 9 , 10 . 
 अगर एक इंसान परमेश्‍वर के साथ निजी रिश्‍ता कायम करना चाहता है , तो उसे क्या कदम उठाने की ज़रूरत है ? 
 परमेश्‍वर के साथ ऐसा अनमोल रिश्‍ता कायम करने के लिए ज़रूरी है कि एक इंसान अपनी ज़िंदगी यहोवा को समर्पित करे और अपना समर्पण सबके सामने ज़ाहिर करने के लिए पानी में बपतिस्मा ले । 
 समर्पण और बपतिस्मे का कदम उठाना , यीशु की इस आज्ञा का पालन करना है जो उसने अपने चेलों को दी थी : “ इसलिये तुम जाकर सब जातियों के लोगों को चेला बनाओ और उन्हें पिता और पुत्र और पवित्रात्मा के नाम से बपतिस्मा दो । 
 और उन्हें सब बातें जो मैं ने तुम्हें आज्ञा दी है , मानना सिखाओ । ” 
 इस्राएलियों के समर्पण करने से पहले , मूसा ने उन्हें “ वाचा की पुस्तक ” पढ़कर सुनायी थी । 
 इसलिए वे अच्छी तरह जानते थे कि खुद को , यहोवा को समर्पित करने से उन पर क्या - क्या ज़िम्मेदारियाँ आएँगी । 
 उसी तरह , आज बपतिस्मा लेने से पहले एक इंसान को परमेश्‍वर की मरज़ी के बारे में बाइबल से सही जानकारी लेने की ज़रूरत है । 
 बपतिस्मे के काबिल बनने के लिए एक इंसान को क्या करने की ज़रूरत है ? 
 ( ऊपर दिया बक्स भी शामिल कीजिए । ) 
 यीशु ने अपने शिष्यों को न सिर्फ चेला बनाने की हिदायत दी , बल्कि यह भी कहा कि उनको ‘ वे सब बातें मानना सिखाएँ , जिनकी उसने आज्ञा दी है । ’ 
 इससे साफ है , यीशु चाहता था कि उसके चेले सबसे पहले विश्‍वास की एक मज़बूत बुनियाद डालें , उसके बाद बपतिस्मा लें । 
 इसलिए बपतिस्मे के काबिल बनने से पहले , ज़्यादातर लोग कई महीनों तक या फिर एक - दो साल तक बाइबल का अध्ययन करते हैं । 
 यह दिखाता है कि उन्होंने जल्दबाज़ी में या आधी - अधूरी जानकारी लेकर बपतिस्मा नहीं लिया है । 
 इसके अलावा , बपतिस्मे के वक्‍त उनसे दो बुनियादी सवाल पूछे जाते हैं जिनका वे ‘ हाँ ’ में जवाब देते हैं । 
 यीशु ने ज़ोर देकर कहा था कि ‘ हमारी बात हां की हां और न की न ’ होनी चाहिए , इसलिए हम सबके लिए यह जानना ज़रूरी है कि बपतिस्मा लेनेवालों से पूछे जानेवाले दोनों सवालों के क्या मायने हैं । 
 आइए हम इन सवालों की बारीकी से जाँच करें । — मत्ती 5 : 37 . 
 पश्‍चाताप और समर्पण 
 बपतिस्मे के लिए हाज़िर व्यक्‍ति से जो पहला सवाल किया जाता है , उसमें किन दो ज़रूरी कदमों पर ज़ोर दिया गया है ? 
 बपतिस्मे के लिए हाज़िर व्यक्‍ति से पहले यह सवाल पूछा जाता है : क्या आपने अपने पापों का पश्‍चाताप किया है और यहोवा की मरज़ी पूरी करने के लिए अपनी ज़िंदगी उसे समर्पित की है ? 
 यह सवाल दिखाता है कि बपतिस्मे से पहले एक इंसान को दो ज़रूरी कदम उठाने की ज़रूरत है । 
 वे हैं , पश्‍चाताप और समर्पण । 
 6 , 7 . 
 ( क ) बपतिस्मा लेने की ख्वाहिश रखनेवाले हर किसी को पश्‍चाताप क्यों करना चाहिए ? 
 ( ख ) पश्‍चाताप के बाद , एक इंसान को क्या - क्या बदलाव करने की ज़रूरत है ? 
 बपतिस्मा लेने से पहले एक इंसान को पश्‍चाताप क्यों करना चाहिए ? 
 प्रेरित पौलुस इसकी वजह बताता है : “ हम भी सब के सब पहिले अपने शरीर की लालसाओं में दिन बिताते थे । ” 
 जी हाँ , परमेश्‍वर की मरज़ी के बारे में सही ज्ञान पाने से पहले , हम इस दुनिया के मुताबिक जीते थे , उसके उसूलों और स्तरों को मानते थे । 
 हमारी ज़िंदगी पर इस संसार के ईश्‍वर शैतान का कब्ज़ा था । 
 मगर जब हमने जाना कि परमेश्‍वर की मरज़ी क्या है , तो हमने पक्का इरादा कर लिया कि अब से हम “ मनुष्यों की अभिलाषाओं के अनुसार नहीं बरन परमेश्‍वर की इच्छा के अनुसार ” जीएँगे । — 1 पतरस 4 : 2 . 
 अपनी ज़िंदगी में ऐसा बदलाव करने की वजह से हमने ढेरों आशीषें पायी हैं । 
 सबसे बड़ी आशीष है , यहोवा के साथ अनमोल रिश्‍ता । 
 दाऊद ने कहा कि यहोवा के साथ एक रिश्‍ता कायम करना ऐसा है मानो हमें उसके “ तम्बू ” में रहने और उसके “ पवित्र पर्वत ” पर बसने का न्यौता मिला है । 
 सोचिए तो , यह हमारे लिए कितना बड़ा सम्मान है ! 
 ज़ाहिर है कि यहोवा परमेश्‍वर यूँ ही हर किसी को यह न्यौता नहीं देता , बल्कि सिर्फ उन्हीं को यह मौका देता है ‘ जो खराई से चलते हैं , धर्म के काम करते हैं और अपने हृदय से सच बोलते हैं । ’ 
 इन माँगों को पूरा करने के लिए , हम सभी को शायद अपने अंदर कुछ बदलाव करने पड़े , अपने चालचलन में और अपनी शख्सियत में भी । 
 हमें किस हद तक बदलाव करना होगा , यह इस बात पर निर्भर करता है कि सच्चाई सीखने से पहले हम कैसी ज़िंदगी जीते थे । 
 लेकिन क्या चीज़ हमें इस तरह के बदलाव करने के लिए उकसाती है ? 
 पश्‍चाताप । 
 यानी हम अपनी बीती ज़िंदगी पर गहरा दुःख महसूस करते हैं और अटल फैसला करते हैं कि आइंदा हम वही करेंगे जो यहोवा को मंज़ूर है । 
 ऐसे पश्‍चाताप का नतीजा यह है कि हमारी ज़िंदगी की पूरी तरह कायापलट हो जाती है । 
 अब से हम पहले की तरह अपने स्वार्थ के लिए और दुनियावी तरीके से जीने के बजाय , ऐसी ज़िंदगी जीते हैं जिससे परमेश्‍वर खुश होता है । — प्रेरितों 3 : 19 . 
 हम कैसे अपनी ज़िंदगी यहोवा को समर्पित करते हैं , और इसका बपतिस्मे के साथ क्या ताल्लुक है ? 
 बपतिस्मा लेनेवालों से जो पहला सवाल किया जाता है , उसका अगला भाग कहता है : क्या आपने यहोवा की मरज़ी पूरी करने के लिए अपनी ज़िंदगी उसे समर्पित की है ? 
 समर्पण एक बेहद ज़रूरी कदम है जो बपतिस्मे से पहले उठाया जाना चाहिए । 
 समर्पण का मतलब है , प्रार्थना में यहोवा को अपने दिल की ख्वाहिश बताना कि यीशु मसीह के ज़रिए हम अपनी पूरी ज़िंदगी यहोवा के हवाले कर रहे हैं । 
 इसके बाद से यहोवा हमारी ज़िंदगी का मालिक बन जाता है , और हम यीशु की तरह खुशी - खुशी यहोवा की मरज़ी पर चलते हैं । 
 यहोवा से समर्पण का वादा करना एक गंभीर मामला है , और यह ज़िंदगी में सिर्फ एक ही बार किया जाता है । 
 हम परमेश्‍वर को यह समर्पण अकेले में करते हैं , लेकिन बपतिस्मे के दिन हम सरेआम इस बात को ज़ाहिर करते हैं कि हमने स्वर्ग में रहनेवाले हमारे पिता को अपनी ज़िंदगी समर्पित की है । — रोमियों 10 : 10 . 
 9 , 10 . 
 ( क ) परमेश्‍वर की मरज़ी पूरी करने में क्या शामिल है ? 
 ( ख ) नात्ज़ी अधिकारियों ने भी कैसे इस बात को माना कि हमने परमेश्‍वर को अपना जीवन समर्पित किया है ? 
 यीशु के नक्शेकदम पर चलते हुए परमेश्‍वर की मरज़ी पूरी करने में क्या शामिल है ? 
 यीशु ने अपने चेलों को बताया था : “ यदि कोई मेरे पीछे आना चाहे , तो अपने आप का इन्कार करे और अपना क्रूस उठाए , और मेरे पीछे हो ले । ” 
 इस आयत में यीशु ने साफ - साफ बताया है कि हमें तीन काम करने की ज़रूरत है । 
 पहला , हमें खुद से “ इन्कार ” करना होगा । 
 दूसरे शब्दों में , अपने स्वार्थ और अपनी पापी इच्छाओं को ठुकराना होगा और यहोवा की सलाह और उसके निर्देशों को मानना होगा । 
 दूसरा , हमें “ अपना क्रूस ” यानी यातना स्तंभ उठाना होगा । 
 यीशु के ज़माने में यातना स्तंभ को बेइज़्ज़ती और ज़ुल्म सहने की निशानी माना जाता था । 
 यातना स्तंभ उठाने का मतलब है , इस बात को कबूल करना कि मसीही होने के नाते खुशखबरी की खातिर हमें कभी - कभी मुश्‍किलें सहनी पड़ सकती हैं । 
 लेकिन दुनिया चाहे हमारी खिल्ली उड़ाए या हमारी निंदा करे , मगर हम मसीह की तरह ‘ लज्जा की कुछ चिन्ता नहीं करते , ’ क्योंकि हम जानते हैं कि ये सारे ज़ुल्म सहकर हम परमेश्‍वर को खुश कर रहे हैं । 
 तीसरा , हमें यीशु के ‘ पीछे हो लेना ’ है , यानी लगातार उसके नक्शेकदम पर चलना है । — भजन 73 : 26 ; 119 : 44 ; 145 : 2 . 
 गौरतलब बात है कि हमारे कुछ दुश्‍मनों ने भी इस बात को माना है कि हम यहोवा के साक्षियों ने सिर्फ परमेश्‍वर की सेवा करने के लिए खुद को समर्पित किया है । 
 इसकी एक मिसाल लीजिए । 
 जर्मनी के नात्ज़ियों के बुकनवॉल्ड यातना शिविर में कैद साक्षियों ने जब अपने विश्‍वास से मुकरने से इनकार कर दिया , तो उन्हें एक लिखित बयान पर दस्तखत करने को कहा गया । 
 बयान में लिखा था : “ मैं अब भी एक समर्पित बाइबल विद्यार्थी हूँ और मैंने यहोवा से जो शपथ खायी है , उसे किसी भी हाल में नहीं तोड़ूँगा । ” 
 बेशक , यहोवा के सभी समर्पित और वफादार सेवकों का यही अटल इरादा है ! — प्रेरितों 5 : 32 . 
 यहोवा का एक साक्षी कहलाना 
 बपतिस्मा लेने पर एक इंसान को कौन - सा बड़ा सम्मान मिलता है ? 
 बपतिस्मे के लिए हाज़िर व्यक्‍ति से पूछे जानेवाले दूसरे सवाल का एक भाग कहता है : क्या आप इस बात को समझते हैं कि बपतिस्मा लेने के बाद से आप यहोवा के साक्षी कहलाए जाएँगे ? 
 बपतिस्मे के बाद , एक इंसान यहोवा का ठहराया हुआ सेवक बन जाता है और उसका नाम धारण करता है । 
 यह एक बड़े सम्मान की बात है , साथ ही एक बड़ी ज़िम्मेदारी भी है । 
 इसके अलावा , बपतिस्मा लेनेवाले को हमेशा की ज़िंदगी पाने की आशा भी मिलती है , बशर्ते वह अंत तक यहोवा का वफादार बना रहे । — मत्ती 24 : 13 . 
 यहोवा का नाम धारण करने का सम्मान पाने के साथ - साथ हम पर क्या ज़िम्मेदारी आती है ? 
 इसमें कोई शक नहीं कि सर्वशक्‍तिमान परमेश्‍वर , यहोवा का नाम धारण करना अपने आप में एक अनोखा सम्मान है , जो बहुत कम लोगों को मिलता है । 
 भविष्यवक्‍ता मीका ने कहा था : “ सब राज्यों के लोग तो अपने अपने देवता का नाम लेकर चलते हैं , परन्तु हम लोग अपने परमेश्‍वर यहोवा का नाम लेकर सदा सर्वदा चलते रहेंगे । ” 
 मगर इस सम्मान के साथ - साथ हम पर एक ज़िम्मेदारी भी आती है । 
 हमें अपनी ज़िंदगी इस तरह से जीने की कोशिश करनी चाहिए जिससे यहोवा का नाम रोशन हो । 
 जैसे पौलुस ने रोम के मसीहियों को याद दिलाया था , एक मसीही दूसरों को जो सिखाता है , उसके मुताबिक अगर खुद काम नहीं करेगा , तो परमेश्‍वर की “ निन्दा ” हो सकती है यानी उसके नाम पर कलंक लग सकता है । — रोमियों 2 : 21 - 24 . 
 यहोवा के समर्पित सेवकों पर उसके बारे में गवाही देने की ज़िम्मेदारी क्यों है ? 
 जब कोई यहोवा का एक साक्षी बनता है , तो वह अपने परमेश्‍वर के बारे में दूसरों को गवाही देने की ज़िम्मेदारी भी कबूल करता है । 
 प्राचीन समय में यहोवा ने अपनी समर्पित जाति , इस्राएल को यह ज़िम्मेदारी दी थी । 
 उन्हें उसके साक्षी होकर इस बात की गवाही देनी थी कि अनादिकाल से अनंतकाल तक सिर्फ यहोवा ही सच्चा परमेश्‍वर है । 
 मगर उन्होंने यह ज़िम्मेदारी नहीं निभायी , जिसकी वजह से आखिरकार यहोवा ने उनको पूरी तरह ठुकरा दिया । 
 आज , यहोवा के नाम की गवाही देने का सुअवसर हम सच्चे मसीहियों को मिला है , जिसका हमें बड़ा गर्व है । 
 हम यहोवा के नाम की गवाही इसलिए देते हैं , क्योंकि हम उससे प्यार करते हैं और वह दिन देखने के लिए तरस रहे हैं कि जब उसके नाम से कलंक मिट जाएगा । 
 स्वर्ग में रहनेवाले अपने पिता और उसके मकसद के बारे में जब हम सच्चाई जानते हैं , तो भला हम दूसरों को इसकी गवाही दिए बिना चुप कैसे रह सकते हैं ? 
 हमें प्रेरित पौलुस की तरह अपनी ज़िम्मेदारी का पूरा एहसास है , जिसने कहा था : “ यह तो मेरे लिये अवश्‍य है ; और यदि मैं सुसमाचार न सुनाऊं , तो मुझ पर हाय । ” — 1 कुरिन्थियों 9 : 16 . 
 14 , 15 . 
 ( क ) आध्यात्मिक तरक्की करने में यहोवा का संगठन कैसे हमारी मदद करता है ? 
 ( ख ) आध्यात्मिक तौर पर हमारी मदद करने के लिए क्या - क्या इंतज़ाम किए गए हैं ? 
 बपतिस्मे के लिए हाज़िर लोगों से पूछा जानेवाला दूसरा सवाल , उनकी एक और ज़िम्मेदारी का उन्हें ध्यान दिलाता है । 
 वह है , यहोवा के संगठन के साथ मिलकर काम करना जो उसकी आत्मा के निर्देशों पर चलता है । 
 हम यहोवा की सेवा अकेले नहीं कर सकते । 
 हमें “ भाइयों ” की पूरी बिरादरी की मदद , उनके सहारे और उनकी हौसला - अफज़ाई की ज़रूरत है । 
 परमेश्‍वर का संगठन हमारी आध्यात्मिक उन्‍नति में एक अहम भूमिका अदा करता है । 
 यह हमें बाइबल की समझ देनेवाली ढेरों किताबें - पत्रिकाएँ देता है , जिनकी मदद से हमारा सही ज्ञान बढ़ता है , समस्याओं का बुद्धिमानी से सामना कर पाते हैं और परमेश्‍वर के साथ एक नज़दीकी रिश्‍ता बनाए रखते हैं । 
 जैसे एक माँ अपने बच्चे के खाने - पीने का पूरा खयाल रखती है और उसकी अच्छी देखभाल करती है , उसी तरह “ विश्‍वासयोग्य और बुद्धिमान दास ” भी हमारे लिए वक्‍त पर , बहुतायत में आध्यात्मिक भोजन देता है ताकि हम आध्यात्मिक मायने में तरक्की करते जाएँ । — मत्ती 24 : 45 - 47 ; 1 थिस्सलुनीकियों 2 : 7 , 8 . 
 यहोवा के लोगों को हर हफ्ते होनेवाली सभाओं में , ज़रूरी तालीम और हौसला दिया जाता है ताकि उन्हें अपनी वफादारी बनाए रखने में मदद मिले । 
 जैसे , ‘ परमेश्‍वर की सेवा स्कूल ’ हमें लोगों से बात करना सिखाता है , और ‘ सेवा सभा ’ में हमें राज्य का संदेश कुशलता से पेश करने की ट्रेनिंग दी जाती है । 
 सभाओं में हाज़िर होने और बाइबल साहित्य का निजी अध्ययन करने से हम देख पाते हैं कि यहोवा की आत्मा किस तरह उसके संगठन को चला रही है । 
 नियमित तौर पर किए जानेवाले इन इंतज़ामों के ज़रिए , परमेश्‍वर हमें खतरों से सावधान करता है , कुशल सेवक बनने की तालीम देता है और आध्यात्मिक मायने में जागते रहने में मदद देता है । — भजन 19 : 7 , 8 , 11 ; 1 थिस्सलुनीकियों 5 : 6 , 11 ; 1 तीमुथियुस 4 : 13 . 
 बपतिस्मा लेने के लिए सही प्रेरणा 
 अपनी ज़िंदगी यहोवा को समर्पित करने के लिए क्या बात हमें प्रेरित करती है ? 
 तो जैसा कि हमने देखा , बपतिस्मे के लिए हाज़िर लोगों से पूछे जानेवाले दोनों सवाल इस बात की तरफ उनका ध्यान खींचते हैं कि पानी में बपतिस्मा लेने के क्या मायने हैं और इससे उन पर क्या - क्या ज़िम्मेदारियाँ आती हैं । 
 तो फिर एक इंसान को किस बात से प्रेरित होकर बपतिस्मा लेने का फैसला करना चाहिए ? 
 हम बपतिस्मा लेकर यीशु के चेले इसलिए नहीं बनते क्योंकि कोई हमें ऐसा करने के लिए मजबूर करता है , बल्कि इसलिए कि यहोवा हमें अपनी तरफ ‘ खींचता ’ है । 
 “ परमेश्‍वर प्रेम है , ” इसलिए वह किसी पर दबाव नहीं डालता कि वे उसकी आज्ञा मानें , बल्कि चाहता है कि वे उससे प्यार होने की वजह से उसकी सेवा करें । 
 जब हम यहोवा के मनभावने गुणों के बारे में सीखते हैं और खुद अनुभव करते हैं कि वह किस तरह से हमारे साथ पेश आता है , तो हम खुद उसकी तरफ खिंचे चले आते हैं । 
 यहोवा ने हमारी खातिर अपने एकलौते बेटे को कुरबान कर दिया है और हमें भविष्य में एक खुशहाल ज़िंदगी देने का वादा किया है । 
 यह सब हमारे मन को प्रेरित करता है कि हम अपनी ज़िंदगी यहोवा के हवाले कर दें , यानी उसे समर्पित कर दें । — नीतिवचन 3 : 9 ; 2 कुरिन्थियों 5 : 14 , 15 . 
 हमने अपनी ज़िंदगी किस चीज़ के लिए समर्पित नहीं की है ? 
 हम अपनी ज़िंदगी किसी काम या मकसद को पूरा करने के लिए नहीं , बल्कि यहोवा को समर्पित करते हैं । 
 परमेश्‍वर अपने लोगों को जो काम सौंपता है , वह समय के साथ - साथ बदलता रहता है , मगर उनका समर्पण कभी नहीं बदलता । 
 मिसाल के लिए , इब्राहीम को जो काम दिया गया था , वह यिर्मयाह को दिए काम से एकदम अलग था । 
 मगर उन दोनों ने यहोवा का दिया काम पूरा किया , क्योंकि वे उससे प्यार करते थे और वफादारी से उसकी मरज़ी पूरी करना चाहते थे । 
 आज अंत के इस समय में , मसीह के सभी बपतिस्मा - शुदा चेले उसकी आज्ञा के मुताबिक राज्य की खुशखबरी सुनाते और चेला बनाने का काम करते हैं । 
 प्रचार का यह काम तन - मन से करना दिखाता है कि हम स्वर्ग में रहनेवाले अपने पिता से प्यार करते हैं और हमारी ज़िंदगी सचमुच उसे समर्पित है । — 1 यूहन्‍ना 5 : 3 . 
 18 , 19 . 
 ( क ) बपतिस्मा लेकर हम क्या ऐलान करते हैं ? 
 ( ख ) अगले लेख में किन सवालों पर चर्चा की जाएगी ? 
 इसमें दो राय नहीं कि बपतिस्मा हमारे लिए आशीषों के झरोखे खोल देता है , मगर हमें यह कदम बहुत सोच - समझकर उठाना चाहिए । 
 बपतिस्मा इतना गंभीर फैसला है कि अपनी बाकी सभी ज़िम्मेदारियों से ज़्यादा हमें उसी को अहमियत देनी चाहिए । 
 जब हम बपतिस्मा लेते हैं , तो असल में हम सबके सामने यह ऐलान करते हैं कि “ यह परमेश्‍वर सदा सर्वदा हमारा परमेश्‍वर है , वह मृत्यु तक हमारी अगुवाई करेगा । ” — भजन 48 : 14 . 
 पानी में बपतिस्मा लेने से जुड़े और भी कुछ सवाल हैं , जिन पर अगले लेख में चर्चा की जाएगी । 
 बपतिस्मा लेने से कतराने के लिए क्या एक इंसान के पास कुछ वाजिब कारण हो सकते हैं ? 
 क्या बपतिस्मा लेने की कोई उम्र होती है ? 
 बपतिस्मे के मौके पर , हम सभी किस तरह गरिमा बनाए रख सकते हैं ? 
 क्या आप समझा सकते हैं ? 
 • हर मसीही को बपतिस्मा लेने से पहले पश्‍चाताप करने की ज़रूरत क्यों है ? 
 • परमेश्‍वर को अपना समर्पण करने में क्या - क्या शामिल है ? 
 • यहोवा का नाम धारण करने के सम्मान के साथ , हम पर क्या - क्या ज़िम्मेदारियाँ आती हैं ? 
 • बपतिस्मा लेने का फैसला करने के लिए हमें किस बात से प्रेरित होना चाहिए ? 
 [ पेज 22 पर बक्स / तसवीर ] 
 बपतिस्मा लेनेवालों से पूछे जानेवाले दो सवाल 
 यीशु मसीह के बलिदान पर विश्‍वास करते हुए , क्या आपने अपने पापों का पश्‍चाताप किया है और यहोवा की मरज़ी पूरी करने के लिए अपनी ज़िंदगी उसे समर्पित की है ? 
 क्या आप इस बात को समझते हैं कि समर्पण करने और बपतिस्मा लेने से , आप यहोवा की पवित्र आत्मा के निर्देश पर चलनेवाले उसके संगठन का भाग बन जाएँगे और यहोवा के एक साक्षी कहलाए जाएँगे ? 
 [ पेज 23 पर तसवीर ] 
 समर्पण , प्रार्थना में यहोवा से किया एक गंभीर वादा है 
 [ पेज 25 पर तसवीर ] 
 प्रचार काम में हिस्सा लेकर हम दिखाते हैं कि हमने अपना जीवन परमेश्‍वर को समर्पित किया है 
 मसीही बपतिस्मा पाने की माँगें पूरी करना 
 “ अब मुझे बपतिस्मा लेने में क्या रोक है ” ? — प्रेरितों 8 : 36 . 
 1 , 2 . 
 फिलिप्पुस ने एक कूशी अधिकारी के साथ बातचीत कैसे शुरू की , और क्या दिखाता है कि वह आदमी आध्यात्मिक बातों पर मन लगानेवाला था ? 
 यीशु की मौत के करीब एक - दो साल बाद , कूश देश का एक बड़ा अधिकारी यहोवा की उपासना करने के लिए यरूशलेम आया था । 
 उसने रथ पर सवार होकर , तकरीबन 1,500 किलोमीटर का यह लंबा और थकाऊ सफर इसलिए तय किया क्योंकि यहोवा के लिए उसे गहरी श्रद्धा थी । 
 और अब उपासना के बाद वह यरूशलेम के दक्षिण में , अज्जाह जानेवाले रास्ते से अपने देश लौट रहा था । 
 क्योंकि सफर लंबा था , इसलिए वह अपने वक्‍त का सही इस्तेमाल करते हुए परमेश्‍वर का वचन पढ़ने लगा । 
 यह भी उसके विश्‍वास का एक बढ़िया सबूत था । 
 यहोवा ने इस नेकदिल इंसान पर गौर किया और अपने एक स्वर्गदूत को भेजकर शिष्य फिलिप्पुस से कहा कि वह जाकर उसे प्रचार करे । — प्रेरितों 8 : 26 - 28 . 
 फिलिप्पुस के लिए उस अधिकारी के साथ बातचीत शुरू करना बहुत आसान था , क्योंकि वह अपने ज़माने के रिवाज़ के मुताबिक ज़ोर - ज़ोर से शास्त्र पढ़ रहा था । 
 फिलिप्पुस ने सुन लिया कि वह यशायाह का चर्मपत्र पढ़ रहा है । 
 तभी उसने एक आसान - सा सवाल पूछा जिससे उस अधिकारी की दिलचस्पी जाग उठी । 
 उसने कहा : “ तू जो पढ़ रहा है क्या उसे समझता भी है ? ” 
 इससे उन दोनों के बीच यशायाह 53 : 7 , 8 को लेकर चर्चा शुरू हो गयी । 
 इन आयतों पर चर्चा होने के बाद , फिलिप्पुस ने “ उसे यीशु का सुसमाचार सुनाया । ” — प्रेरितों 8 : 29 - 35 . 
 3 , 4 . 
 ( क ) फिलिप्पुस ने कूशी अधिकारी को फौरन बपतिस्मा क्यों दिया ? 
 ( ख ) अब हम किन सवालों पर गौर करेंगे ? 
 कुछ ही समय के अंदर , वह कूशी अधिकारी समझ गया कि परमेश्‍वर के मकसद के पूरा होने में यीशु कितनी अहम भूमिका अदा करता है । 
 उसने यह भी जाना कि उसे बपतिस्मा लेकर मसीह का एक चेला बनने की ज़रूरत है । 
 इसलिए रास्ते में जब उस आदमी ने एक जगह पर काफी पानी देखा तो उसने फिलिप्पुस से पूछा : “ अब मुझे बपतिस्मा लेने में क्या रोक है ” ? 
 गौर कीजिए कि कूशी अधिकारी के हालात अलग थे । 
 उसे परमेश्‍वर पर गहरी आस्था थी और वह पहले से यहूदी धर्म अपनाकर यहोवा की उपासना कर रहा था । 
 इतना ही नहीं , अगर वह उस वक्‍त बपतिस्मा नहीं लेता तो उसे एक और मौके के लिए ज़्यादा समय तक इंतज़ार करना पड़ता । 
 और सबसे अहम बात तो यह है कि वह समझ गया था कि परमेश्‍वर उससे क्या चाहता है । 
 इसलिए वह फौरन और बिना किसी शर्त के परमेश्‍वर की मरज़ी पूरी करना चाहता था । 
 यही वजह है कि फिलिप्पुस ने खुशी - खुशी उस अधिकारी की गुज़ारिश पूरी की और उसे बपतिस्मा दिया । 
 इसके बाद , वह अधिकारी “ आनन्द करता हुआ अपने मार्ग चला गया । ” 
 अपने वतन लौटने के बाद , उसने पूरे जोश के साथ वहाँ खुशखबरी का प्रचार किया होगा । — प्रेरितों 8 : 36 - 39 . 
 यह सच है कि समर्पण और बपतिस्मे का फैसला जल्दबाज़ी में या बिना सोचे - समझे नहीं लेना चाहिए । 
 फिर भी , उस कूशी अधिकारी का किस्सा दिखाता है कि ऐसे भी कुछ लोग थे जिन्होंने परमेश्‍वर के वचन की सच्चाई सुनने के फौरन बाद बपतिस्मा लिया था । 
 * इसलिए अच्छा होगा कि हम आगे दिए इन सवालों पर गौर फरमाएँ : बपतिस्मा पाने के लिए एक इंसान को कैसी तैयारी करनी चाहिए ? 
 किन मामलों में बपतिस्मा पानेवाले की उम्र पर ध्यान देने की ज़रूरत है ? 
 बपतिस्मे से पहले उसे किस हद तक आध्यात्मिक तरक्की करनी चाहिए ? 
 और सबसे ज़रूरी सवाल , यहोवा क्यों चाहता है कि उसके सेवक बपतिस्मा लें ? 
 एक गंभीर वादा 
 5 , 6 . 
 ( क ) प्राचीन समय में , यहोवा के लोगों ने उसके प्यार के लिए कैसे कदर दिखायी ? 
 ( ख ) बपतिस्मा लेने पर हम यहोवा के साथ किस तरह के नज़दीकी रिश्‍ते का आनंद लेते हैं ? 
 यहोवा ने इस्राएलियों को मिस्र से छुड़ाने के बाद , उनसे कहा कि वह उन्हें “ निज सम्पत्ति ” ( NHT ) के तौर पर अपनाकर उनसे प्यार करेगा , उन्हें महफूज़ रखेगा , और उन्हें एक “ पवित्र जाति ” ठहराएगा । 
 मगर इन आशीषों को पाने के लिए ज़रूरी था कि इस्राएली यहोवा के प्यार की कदर करें और कुछ ठोस कदम उठाएँ । 
 इस्राएलियों ने ऐसा ही किया । 
 उन्होंने शपथ खायी कि “ जो कुछ यहोवा ने कहा है , ” वह सब हम करेंगे । 
 इस तरह उन्होंने यहोवा के साथ एक वाचा बाँधी । 
 पहली सदी में , यीशु ने अपने शिष्यों को आज्ञा दी थी कि वे सब जातियों के लोगों को चेला बनाएँ । 
 जिन्होंने मसीह की शिक्षाओं को कबूल किया , उन्हें बपतिस्मा दिया गया था । 
 यीशु मसीह पर विश्‍वास दिखाने और उसके बाद बपतिस्मा लेने से ही एक इंसान के लिए परमेश्‍वर के साथ अच्छा रिश्‍ता कायम करना मुमकिन होता । — मत्ती 28 : 19 , 20 ; प्रेरितों 2 : 38 , 41 . 
 बाइबल में दर्ज़ इन वाकयों से पता चलता है कि यहोवा उन लोगों को आशीष देता है जो उसकी सेवा करने का वादा करते हैं और इसे हर हाल में पूरा करते हैं । 
 समर्पण और बपतिस्मा , मसीहियों के लिए निहायत ज़रूरी कदम हैं जिससे उन्हें यहोवा की आशीष मिलती है । 
 ये दोनों कदम उठाकर हम यह अटल फैसला करते हैं कि हम यहोवा के ही स्तरों को मानेंगे और उसके मार्गदर्शन पर चलेंगे । 
 बदले में , यहोवा मानो हमारा हाथ पकड़कर हमें सही राह पर ले चलता है । — भजन 73 : 23 ; यशायाह 30 : 21 ; 41 : 10 , 13 . 
 समर्पण और बपतिस्मे का फैसला , हमारा अपना फैसला क्यों होना चाहिए ? 
 ये दोनों कदम उठाने के लिए एक इंसान को किस बात से प्रेरित होना चाहिए ? 
 यहोवा के लिए प्यार और उसकी सेवा करने की चाहत । 
 किसी को भी बपतिस्मा इसलिए नहीं लेना चाहिए क्योंकि दूसरे कहते हैं कि उसे बाइबल का अध्ययन किए काफी समय हो गया है । 
 ना ही इस वजह से कि उसके दोस्त बपतिस्मा ले रहे हैं । 
 एक व्यक्‍ति के माँ - बाप या दूसरे प्रौढ़ मसीही शायद उसे समर्पण और बपतिस्मा के बारे में गहराई से सोचने का बढ़ावा दें , जो कि लाज़िमी है । 
 पिन्तेकुस्त के दिन , प्रेरित पतरस ने भी अपने सुननेवालों को “ बपतिस्मा ले [ ने ] ” के लिए उकसाया था । 
 फिर भी याद रखिए कि समर्पण , परमेश्‍वर और हमारे बीच का ज़ाती मामला है , इसलिए कोई और हमारी तरफ से यह कदम नहीं उठा सकता । 
 परमेश्‍वर की मरज़ी पूरी करने का फैसला , हमारा अपना फैसला होना चाहिए । — भजन 40 : 8 . 
 बपतिस्मे के लिए काफी पहले से तैयारी 
 8 , 9 . 
 ( क ) बाइबल के मुताबिक , नन्हे - मुन्‍नों को बपतिस्मा देना क्यों गलत है ? 
 ( ख ) बपतिस्मा लेने से पहले , एक जवान को कैसी आध्यात्मिक तरक्की करने की ज़रूरत है ? 
 क्या बच्चे , अपनी ज़िंदगी परमेश्‍वर को समर्पित करने के लिए सयानों की तरह सोच - समझकर फैसला कर सकते हैं ? 
 माना कि बाइबल , बपतिस्मे के लिए कोई उम्र तय नहीं करती । 
 फिर भी एक बात पक्की है कि नन्हे - मुन्‍नों को बपतिस्मा नहीं दिया जा सकता , क्योंकि वे न तो विश्‍वास की बिना पर सही फैसले कर सकते हैं और ना ही परमेश्‍वर को अपना जीवन समर्पित करने के काबिल होते हैं । 
 इतिहासकार , ऑगॉस्टॉस नेआनडर ने अपनी किताब , मसीही धर्म और चर्च का आम इतिहास ( अँग्रेज़ी ) में पहली सदी के मसीहियों के बारे में यह लिख : “ शुरू में बपतिस्मा सिर्फ बालिग लोगों को दिया जाता था , क्योंकि सिर्फ वे ही इस बात को समझ सकते थे कि बपतिस्मा लेने और विश्‍वास ज़ाहिर करने के बीच गहरा ताल्लुक है । ” 
 लेकिन जवान बच्चों के बारे में क्या ? 
 कुछ तो छोटी उम्र में ही परमेश्‍वर और उसके मकसद से जुड़ी बातें समझ लेते हैं और परमेश्‍वर जो चाहता है , उसे करने की इच्छा उनमें पैदा होती है । 
 जबकि कुछ बच्चों को इसमें वक्‍त लगता है । 
 मगर एक जवान को भी बपतिस्मे के काबिल बनने के लिए , उन्हीं माँगों को पूरा करने की ज़रूरत है जो बालिगों पर लागू होती हैं । 
 यानी उसे चाहिए कि वह यहोवा के साथ एक निजी रिश्‍ता कायम करे , बाइबल की बुनियादी शिक्षाओं की सही समझ हासिल करे और ठीक - ठीक जाने कि परमेश्‍वर को अपना जीवन समर्पित करने से उस पर कौन - सी ज़िम्मेदारियाँ आएँगी । 
 समर्पण और बपतिस्मे से पहले , एक इंसान को क्या - क्या कदम उठाने चाहिए ? 
 यीशु ने अपने चेलों को बताया था कि वे नए लोगों को वे सारी बातें सिखाएँ जिनकी उसने आज्ञा दी थी । 
 तो नए लोगों को सबसे पहले बाइबल की सच्चाई का सही ज्ञान लेने की ज़रूरत है । 
 तब उस ज्ञान की बिना पर वे यहोवा और उसके वचन , बाइबल पर विश्‍वास पैदा कर सकेंगे । 
 फिर जब बाइबल की सच्चाई उनके दिल पर असर करेगी , तो उनका दिल उन्हें पश्‍चाताप करने और अपने पुराने तौर - तरीकों को छोड़ने के लिए उभारेगा । 
 आखिरकार , वे आध्यात्मिक तरक्की के उस मुकाम पर पहुँचेंगे जब वे अपना जीवन यहोवा को समर्पित करने और यीशु का हुक्म मानते हुए बपतिस्मा लेने के लिए आगे बढ़ेंगे । 
 बपतिस्मे से पहले ही प्रचार काम में लगातार हिस्सा लेने की आदत डालना क्यों ज़रूरी है ? 
 बपतिस्मे के काबिल बनने के लिए आध्यात्मिक तरक्की करने में एक और अहम कदम है , राज्य का सुसमाचार प्रचार करने में हिस्सा लेना । 
 प्रचार का काम इन अंतिम दिनों में सबसे ज़रूरी काम है , जो यहोवा ने अपने लोगों को सौंपा है । 
 इसलिए बपतिस्मे की तरफ आगे बढ़नेवाले प्रचारक खुश हो सकते हैं कि उन्हें दूसरों को अपने विश्‍वास के बारे में बताने का सुअवसर मिला है । 
 इसके अलावा , अगर वे इस काम में लगातार हिस्सा लेने की आदत डालें , तो बपतिस्मे के बाद भी वे नियमित तौर पर और पूरे जोश के साथ प्रचार कर पाएँगे । — रोमियों 10 : 9 , 10 , 14 , 15 . 
 क्या बपतिस्मा लेने से कोई बात आपको रोक रही है ? 
 कुछ लोग बपतिस्मा लेने से क्यों कतराते हैं ? 
 कुछ लोग बपतिस्मा लेने से शायद इसलिए कतराएँ , क्योंकि वे इसके साथ आनेवाली ज़िम्मेदारियों को कबूल करने से झिझकते हैं । 
 वे जानते हैं कि अगर उन्हें यहोवा के स्तरों पर चलना है तो ज़िंदगी में बड़े - बड़े बदलाव करने पड़ेंगे । 
 या उन्हें शायद डर हो कि बपतिस्मे के बाद क्या वे परमेश्‍वर की माँगों के मुताबिक चल पाएँगे या नहीं । 
 कुछ तो शायद यह भी सोचें , “ क्या पता , बपतिस्मे के बाद मैं कोई गलत काम कर बैठूँ , और मुझे कलीसिया से बहिष्कृत कर दिया जाए । ” 
 यीशु के दिनों में , कुछ लोग उसका चेला बनने से क्यों पीछे हटे ? 
 यीशु के दिनों में कुछ लोग अपने सुख - चैन को पहली जगह देने , या यीशु से ज़्यादा पारिवारिक रिश्‍तों से लगाव होने की वजह से उसके चेले नहीं बनें । 
 मिसाल के लिए , एक शास्त्री ने यीशु से कहा कि आप जहाँ - जहाँ जाएँगे , मैं भी आपके साथ आऊँगा । 
 लेकिन जब यीशु ने उसे बताया कि उसे कभी - कभी सिर छिपाने की जगह तक नहीं मिलती है , तो वह उसका चेला बनने से पीछे हट गया क्योंकि उसे मुश्‍किलों - भरी ज़िंदगी जीना मंज़ूर नहीं था । 
 जब यीशु ने उसका उपदेश सुननेवाले एक और आदमी से कहा कि वह उसके पीछे हो ले , तो उसने कहा कि उसे पहले अपने पिता को ‘ गाड़ने ’ की ज़िम्मेदारी पूरी करनी है । 
 शायद यह आदमी यीशु का चेला बनने के लिए तब तक इंतज़ार करना चाहता था जब तक कि उसके पिता की मौत न होती और वह उसे दफनाने का फर्ज़ पूरा न कर देता । 
 लेकिन अगर वह चाहता तो फौरन यीशु का चेला बन सकता था और समय आने पर अपना फर्ज़ पूरा कर सकता था । 
 आखिर में , एक तीसरे आदमी ने यीशु से कहा कि उसका चेला बनने से पहले वह अपने घरवालों से “ विदा ” लेना चाहता है । 
 यीशु ने कहा कि इस तरह टाल - मटोल करना ‘ पीछे देखने ’ के बराबर है । 
 ये तीनों मामले दिखाते हैं कि जो लोग मसीही बनने की ज़िम्मेदारी से दूर भागना चाहते हैं , उनके पास कोई - न - कोई बहाना ज़रूर रहता है । — लूका 9 : 57 - 62 . 
 ( क ) जब यीशु ने पतरस , अन्द्रियास , याकूब और यूहन्‍ना को मनुष्यों के पकड़नेवाले बनने का न्यौता दिया , तो उन्होंने क्या किया ? 
 ( ख ) यीशु का जूआ या ज़िम्मेदारी उठाने से हमें क्यों नहीं झिझकना चाहिए ? 
 मगर पतरस , अन्द्रियास , याकूब और यूहन्‍ना , उन आना - कानी करनेवालों से कितने अलग थे । 
 बाइबल बताती है कि जब यीशु ने उनसे कहा कि वे उसके पीछे हो लें और मनुष्यों के पकड़नेवाले बनें , तो “ वे तुरन्त जालों को छोड़कर उसके पीछे हो लिए । ” 
 इस तरह बेझिझक फैसला करने की वजह से उन्होंने अपनी ज़िंदगी में यीशु की इस बात की सच्चाई को अनुभव किया जो उसने बाद में उनसे कही थी : “ मेरा जूआ अपने ऊपर उठा लो ; और मुझ से सीखो ; क्योंकि मैं नम्र और मन में दीन हूं : और तुम अपने मन में विश्राम पाओगे । 
 क्योंकि मेरा जूआ सहज और मेरा बोझ हलका है । ” 
 तो यीशु हमें यकीन दिलाता है कि बपतिस्मा लेने से भले ही हम पर एक जूआ या मसीही ज़िम्मेदारी आती है , मगर इस ज़िम्मेदारी को निभाना सहज है और यह हमारे मन को विश्राम या गहरा सुकून देती है । 
 मूसा और यिर्मयाह की मिसालें कैसे दिखाती हैं कि हम यहोवा से मदद पाने का यकीन रख सकते हैं ? 
 बपतिस्मा लेने पर आनेवाली ज़िम्मेदारी को निभाने में नाकाबिल महसूस करना स्वाभाविक है । 
 मूसा और यिर्मयाह के साथ भी कुछ ऐसा ही हुआ था । 
 यहोवा ने जब उन्हें ज़िम्मेदारी सौंपी , तो शुरू में उन्हें लगा कि वे इसके काबिल नहीं हैं । 
 तब यहोवा ने कैसे उनकी हिम्मत बँधायी ? 
 उसने मूसा से कहा : ‘ मैं निश्‍चय तेरे संग रहूंगा । ’ 
 और यिर्मयाह से उसने वादा किया : “ तुझे छुड़ाने के लिये मैं तेरे साथ हूं । ” 
 उसी तरह , हम भी यहोवा से मदद पाने का भरोसा रख सकते हैं । 
 अगर हमें इस बात का डर सताता है कि हम अपने समर्पण के मुताबिक जी पाएँगे या नहीं , तो परमेश्‍वर के लिए प्यार और उस पर भरोसा हमें ऐसी भावनाओं पर काबू पाने में मदद देगा । 
 प्रेरित यूहन्‍ना ने लिखा था : “ प्रेम में भय नहीं होता , बरन सिद्ध प्रेम भय को दूर कर देता है । ” 
 अगर एक छोटे लड़के को अकेले कहीं जाना है तो शायद उसे डर लगेगा , लेकिन अगर उसका पिता उसके साथ है , तो उसका हाथ पकड़कर वह बेखौफ चल सकेगा । 
 उसी तरह , अगर हम संपूर्ण मन से यहोवा पर भरोसा रखकर उसके साथ - साथ चलें , तो ‘ वह हमारे लिये सीधा मार्ग निकालेगा , ’ ठीक जैसे उसने वादा किया है । — नीतिवचन 3 : 5 , 6 . 
 ऐसा अवसर जब गरिमा बनाए रखने की ज़रूरत है 
 बपतिस्मा देने के लिए , पानी में पूरी तरह डुबकी क्यों दी जाती है ? 
 आम तौर पर बपतिस्मे से पहले , बाइबल पर आधारित एक भाषण दिया जाता है , जिसमें समझाया जाता है कि मसीही बपतिस्मे के क्या मायने हैं । 
 फिर भाषण के आखिर में , बपतिस्मे के लिए तैयार लोगों से दो सवाल पूछे जाते हैं । 
 वे इन सवालों का जवाब हाँ में देकर अपने विश्‍वास का सरेआम ऐलान करते हैं । 
 इसके बाद , यीशु की तरह उन्हें पानी में पूरी तरह डुबकी देकर बपतिस्मा दिया जाता है । 
 बाइबल दिखाती है कि यीशु अपने बपतिस्मे के बाद , “ पानी में से ऊपर आया ” या “ पानी से निकलकर ऊपर आया ” था । 
 इससे साफ है कि यूहन्‍ना बपतिस्मा देनेवाले ने यीशु को पूरी तरह पानी में डुबकी दी थी । 
 * हमें पानी में पूरी तरह डुबोना इस बात की सही निशानी है कि हमने ज़िंदगी में बहुत बड़ा बदलाव किया है — एक तरह से हम मरकर दोबारा ज़िंदा हुए हैं , यानी अपनी बीती ज़िंदगी को खत्म करके , हमने यहोवा की सेवा में नए सिरे से ज़िंदगी शुरू की है । 
 बपतिस्मा लेनेवाले और दूसरे लोग , इस मौके की गरिमा कैसे बनाए रख सकते हैं ? 
 बपतिस्मा एक खुशी का मौका भी है और गंभीर अवसर भी । 
 बाइबल बताती है कि यरदन नदी में यूहन्‍ना से बपतिस्मा लेते वक्‍त यीशु प्रार्थना कर रहा था । 
 यीशु के इस नमूने पर चलते हुए , आज बपतिस्मा लेनेवालों को भी इस मौके पर गरिमा से पेश आना चाहिए । 
 साथ ही अपने पहनावे पर भी ध्यान देना चाहिए । 
 जब बाइबल हमें रोज़मर्रा जीवन में सलीकेदार कपड़े पहनने की सलाह देती है , तो सोचिए कि अपने बपतिस्मे के वक्‍त हमें इस बात पर और कितना ध्यान देना चाहिए ! 
 और जो लोग बपतिस्मा देखने के लिए जाते हैं , उन्हें भी आदर से पेश आने की ज़रूरत है । 
 कैसे ? 
 बपतिस्मे के भाषण को ध्यान से सुनने और बपतिस्मे के मौके पर कायदा बनाए रखने के ज़रिए । — 1 कुरिन्थियों 14 : 40 . 
 बपतिस्मा - शुदा चेलों को मिलनेवाली आशीषें 
 18 , 19 . 
 बपतिस्मा लेने पर हमें कैसी बेजोड़ आशीषें मिलती हैं ? 
 जब हम अपना जीवन परमेश्‍वर को समर्पित करते हैं और बपतिस्मा लेते हैं , तो हम एक बहुत ही खास परिवार का हिस्सा बन जाते हैं । 
 सबसे पहले तो , यहोवा परमेश्‍वर हमारा पिता और मित्र बन जाता है । 
 बपतिस्मे से पहले परमेश्‍वर के साथ हमारा कोई रिश्‍ता नहीं होता , मगर अब उसके साथ हमारा रिश्‍ता जुड़ जाता है । 
 मसीह के बलिदान की बिना पर , हम परमेश्‍वर के करीब आते हैं और वह भी हमारे करीब आता है । 
 भविष्यवक्‍ता मलाकी समझाता है कि जो लोग परमेश्‍वर का नाम इस्तेमाल करते और धारण करते हैं , उन पर यहोवा खास ध्यान देता है , उनकी प्रार्थनाएँ सुनता है , और उनके नाम अपनी यादगार की किताब में दर्ज़ करता है । 
 परमेश्‍वर ने कहा है : “ वे लोग मेरे वरन मेरे निज भाग ठहरेंगे , और मैं उन से ऐसी कोमलता करूंगा जैसी कोई अपने सेवा करनेवाले पुत्र से करे । ” — मलाकी 3 : 16 - 18 . 
 बपतिस्मा लेने पर , हम भाइयों की बिरादरी का भी हिस्सा बन जाते हैं जो सारी दुनिया में फैली है । 
 जब प्रेरित पतरस ने यीशु से पूछा कि उसके चेलों ने जो - जो त्याग किए हैं उनके बदले उन्हें क्या आशीषें मिलेंगी , तब यीशु ने वादा किया : “ जिस किसी ने घरों या भाइयों या बहिनों या पिता या माता या लड़केबालों या खेतों को मेरे नाम के लिये छोड़ दिया है , उस को सौ गुना मिलेगा : और वह अनन्त जीवन का अधिकारी होगा । ” 
 इसके कई साल बाद , उसी पतरस ने अपने खत में “ भाइयों ” की एक बिरादरी का ज़िक्र किया जो पूरे “ संसार में ” फैल गयी थी । 
 पतरस ने खुद इस बिरादरी से मिलनेवाली मदद और आशीषों का अनुभव किया था , और आज हम भी यही अनुभव कर सकते हैं । — 1 पतरस 2 : 17 ; 5 : 9 . 
 बपतिस्मा हमें कैसी शानदार आशा देता है ? 
 इसके अलावा , यीशु ने कहा था कि जो लोग उसके चेले बनेंगे , वे ‘ अनन्त जीवन के अधिकारी होंगे । ’ 
 जी हाँ , समर्पण और बपतिस्मा से हमें “ सत्य जीवन को वश में कर ” लेने की आशा मिलती है , यानी परमेश्‍वर की नयी दुनिया में हमेशा की ज़िंदगी पाने की आशा । 
 वाकई , हमारे परिवार के और खुद के भविष्य के लिए इससे बढ़िया नींव और क्या हो सकती है ? 
 जब हमारी यह शानदार आशा पूरी होगी तब हम “ अपने परमेश्‍वर यहोवा का नाम लेकर सदा सर्वदा चलते ” रहेंगे । — मीका 4 : 5 . 
 [ फुटनोट ] 
 पिन्तेकुस्त के दिन , तीन हज़ार यहूदियों और यहूदी धर्म अपनानेवाले परदेशियों ने भी पतरस का भाषण सुनने के बाद फौरन बपतिस्मा लिया था । 
 कूशी खोजे की तरह , वे भी परमेश्‍वर के वचन की बुनियादी शिक्षाओं और सिद्धांतों के बारे में पहले से जानते थे । — प्रेरितों 2 : 37 - 41 . 
 वाइन्स्‌ एक्सपॉज़िट्री डिक्शनरी ऑफ न्यू टेस्टामेंट वर्ड्‌स्‌ के मुताबिक , यूनानी शब्द बापतिस्मा का मतलब है , “ गोता लगाना , पूरी तरह पानी के अंदर जाना और फिर बाहर आना । ” 
 क्या आप समझा सकते हैं ? 
 • हमें यहोवा के प्यार की कैसे और क्यों कदर करनी चाहिए ? 
 • बपतिस्मे से पहले , एक इंसान को किस हद तक आध्यात्मिक तरक्की करने की ज़रूरत है ? 
 • हमें क्यों नाकाम होने या ज़िम्मेदारी कबूल करने के डर से बपतिस्मा लेने से पीछे नहीं हटना चाहिए ? 
 • यीशु मसीह के बपतिस्मा - शुदा चेले कैसी आशीषों का आनंद उठा सकते हैं ? 
 [ पेज 26 पर तसवीर ] 
 “ अब मुझे बपतिस्मा लेने में क्या रोक है ” ? 
 [ पेज 29 पर तसवीरें ] 
 बपतिस्मा एक खुशी का मौका भी है और एक गंभीर अवसर भी 
 “ मैं तुम्हारे संग हूं ” 
 ‘ यहोवा के दूत ने यह कहा , यहोवा की यह वाणी है , मैं तुम्हारे संग हूं । ’ — हाग्गै 1 : 13 . 
 यीशु ने भविष्यवाणी करते वक्‍त हमारे दिनों को किसके बराबर बताया था ? 
 हमारे इस वक्‍त में ऐसी - ऐसी सनसनीखेज़ घटनाएँ घट रही हैं जो दुनिया का इतिहास बदलकर रख देंगी । 
 बाइबल की भविष्यवाणियाँ इस बात का सबूत देती हैं कि सन्‌ 1914 से हम “ प्रभु के दिन ” में जी रहे हैं । 
 इस दिन से जुड़ी भविष्यवाणियों को आपने अच्छी तरह जाँचा - परखा होगा , इसलिए आप यह भी जानते होंगे कि यीशु ने राज्य अधिकार में आनेवाले “ मनुष्य के पुत्र के दिनों ” को “ नूह के दिनों ” और “ लूत के दिनों ” के बराबर बताया था । 
 इस तरह बाइबल की भविष्यवाणी बताती है कि हमारे दिन कई मायनों में नूह और लूत के दिनों जैसे हैं । 
 लेकिन आइए , बाइबल के इतिहास के एक और दौर पर ध्यान दें क्योंकि उस वक्‍त जो घटनाएँ घटीं वैसी आज हमारे ज़माने में घट रही हैं । 
 यहोवा ने हाग्गै और जकर्याह को क्या काम सौंपा था ? 
 वह दौर था , इब्री भविष्यवक्‍ताओं हाग्गै और जकर्याह का । 
 ये दो वफादार भविष्यवक्‍ता अपने ज़माने के लोगों को कौन - सा संदेश सुना रहे थे और हम क्यों कह सकते हैं कि उनका यह संदेश हमारे ज़माने में यहोवा के लोगों पर खास तौर से लागू होता है ? 
 हाग्गै और जकर्याह “ यहोवा के दूत ” थे और उन्हें उन यहूदियों के पास भेजा गया जो बाबुल की बंधुआई से छूटकर अपने वतन लौट आए थे । 
 उनका काम था , इस्राएलियों को यह यकीन दिलाना कि यहोवा मंदिर को दोबारा बनाने में उनका साथ देगा । 
 हाग्गै और जकर्याह का संदेश बाइबल में उन्हीं के नाम से लिखी किताबों में दर्ज़ है । 
 हालाँकि ये किताबें छोटी हैं , फिर भी वे उस “ सम्पूर्ण पवित्रशास्त्र ” का हिस्सा हैं जो “ परमेश्‍वर की प्रेरणा से रचा गया है और शिक्षा , ताड़ना , सुधार और धार्मिकता की शिक्षा के लिए उपयोगी है । ” — 2 तीमुथियुस 3 : 16 , NHT . 
 उन पर ध्यान देना ज़रूरी है 
 3 , 4 . 
 हाग्गै और जकर्याह के संदेश पर हमें क्यों ध्यान देना चाहिए ? 
 हाग्गै और जकर्याह के संदेश से उस वक्‍त के यहूदियों को बेशक बहुत फायदा हुआ और उस ज़माने में ये भविष्यवाणियाँ पूरी भी हुईं । 
 मगर आज हमें क्यों इन दोनों किताबों पर ध्यान देना चाहिए ? 
 क्या इनका संदेश हमारे लिए भी कुछ मायने रखता है ? 
 इब्रानियों 12 : 26 - 29 हमें जवाब पाने में मदद देता है । 
 इन आयतों में प्रेरित पौलुस ने हाग्गै 2 : 6 का हवाला दिया जिसमें कहा गया है कि परमेश्‍वर ‘ आकाश और पृथ्वी को कंपकंपाएगा ’ या हिलाएगा । 
 इस तरह हिलाए जाने का नतीजा यह होगा कि ‘ राज्य - राज्य की गद्दी उलट दी जाएगी ; और अन्यजातियों के राज्य - राज्य का बल तोड़ा जाएगा । ’ — हाग्गै 2 : 22 . 
 हाग्गै के शब्दों का हवाला देकर पौलुस बता रहा था कि ‘ अन्यजातियों के राज्यों ’ का क्या हश्र किया जाएगा । 
 इसके बाद उसने कहा कि अभिषिक्‍त मसीहियों को ऐसा राज्य मिलेगा जिसे कोई हिला नहीं सकता और जो दुनिया के तमाम राज्यों से कहीं श्रेष्ठ है । 
 पौलुस के शब्दों से आप समझ सकते हैं कि जब उसने पहली सदी में इब्रानियों की किताब में यह लिखा तब हाग्गै और जकर्याह की ये भविष्यवाणियाँ आगे पूरी होनी थीं । 
 आज हमारे ज़माने में अभिषिक्‍त मसीहियों में से कुछ लोग अभी - भी इस धरती पर मौजूद हैं जिसका मतलब है कि उन्हें अभी तक वह मसीहाई राज्य नहीं मिला जिसमें वे यीशु के साथ राज करेंगे । 
 इसलिए हम कह सकते हैं कि हाग्गै और जकर्याह की भविष्यवाणियाँ हमारे ज़माने के बारे में भी हैं और हमें इन पर ध्यान देना चाहिए । 
 5 , 6 . 
 किन हालात की वजह से हाग्गै और जकर्याह को यहूदियों के पास भेजा गया ? 
 एज्रा की किताब बताती है कि यहूदियों के बीच क्या हालात थे जिनकी वजह से हाग्गै और जकर्याह नबियों को उनके पास भेजा गया । 
 यहूदी सा . 
 यु . 
 पू . 
 537 में बाबुल की बंधुआई से लौट आए थे और सा . 
 यु . 
 पू . 
 536 में राज्यपाल जरुब्बाबेल और महायाजक यहोशू ( या येशू ) की निगरानी में उन्होंने नए मंदिर की नींव डाली थी । 
 इस मौके पर यहूदियों ने बड़ा जश्‍न मनाया मगर उनकी खुशी ज़्यादा दिन नहीं चली क्योंकि दुश्‍मनों के विरोध की वजह से उनमें डर समा गया । 
 एज्रा 4 : 4 कहता है : “ उस देश के लोग यहूदियों के हाथ ढीला करने और उन्हें डराकर मन्दिर बनाने में रुकावट डालने लगे । ” 
 इन दुश्‍मनों में से खासकर सामरियों ने यहूदियों पर झूठे इलज़ाम लगाकर फारस के राजा को उनके खिलाफ भड़का दिया । 
 इसलिए राजा ने मंदिर बनाने का काम बंद करवा दिया । — एज्रा 4 : 10 - 21 . 
 यहूदियों ने जिस जोश के साथ मंदिर का काम शुरू किया था , वह धीरे - धीरे ठंडा पड़ने लगा । 
 अब वे अपने आराम पर ज़्यादा ध्यान देने लगे । 
 लेकिन मंदिर की नींव डलने के 16 साल बाद , सा . 
 यु . 
 पू . 
 520 में यहोवा ने हाग्गै और जकर्याह को यह काम सौंपा कि यहूदियों के पास जाएँ और मंदिर का काम दोबारा शुरू करने का उनमें जोश भरें । 
 परमेश्‍वर के इन दूतों ने लोगों में नयी जान भर दी और उन्हें यकीन दिलाया कि यहोवा उनके साथ है । 
 इसलिए यहूदियों ने दोबारा मंदिर का काम शुरू किया और सा . 
 यु . 
 पू . 
 515 में मंदिर बनकर तैयार हो गया । — एज्रा 6 : 14 , 15 . 
 हाग्गै और जकर्याह के ज़माने जैसे हालात हमारे ज़माने में कब देखे जा सकते थे ? 
 क्या आप जानते हैं कि इन सारी बातों का हमारे लिए क्या मतलब है ? 
 हमने देखा कि प्राचीनकाल के यहूदियों को बाबुल की बंधुआई से आज़ाद किया गया और उन्हें अपने वतन लौटकर परमेश्‍वर के मंदिर को दोबारा बनाने का काम दिया गया था । 
 आज भी परमेश्‍वर ने अपने लोगों को बड़े बाबुल ( दुनिया - भर में फैले झूठे धर्म ) की गुलामी से छुटकारा दिलाया है और उन्हें एक काम सौंपा है । 
 यह है ‘ राज्य का सुसमाचार ’ प्रचार करने का काम । 
 पहले विश्‍वयुद्ध के बाद से इस काम पर खास ज़ोर दिया गया है । 
 परमेश्‍वर के अभिषिक्‍त जनों ने प्रचार करने , सिखाने और लोगों को सच्ची उपासना की तरफ लाने में जी - जान लगाकर मेहनत की है । 
 यह काम आज और भी बड़े पैमाने पर किया जा रहा है और शायद आप भी इसमें लगे हुए हैं । 
 आज , जी हाँ , अभी वह घड़ी है जब यह काम किया जाना है क्योंकि इस दुष्ट दुनिया के बस कुछ ही दिन बाकी रह गए हैं ! 
 यह काम हमें परमेश्‍वर से मिला है और यह तब तक चलता रहेगा जब तक “ भारी क्लेश ” में यहोवा इंसान की इस दुनिया के खिलाफ कार्रवाई नहीं करता । 
 यह कार्रवाई दुनिया की तमाम बुराइयों का अंत करेगी और फिर इस धरती पर सिर्फ सच्ची उपासना फलेगी - फूलेगी । 
 हम क्यों यह यकीन रख सकते हैं कि प्रचार के काम में परमेश्‍वर हमारे साथ है ? 
 हाग्गै और जकर्याह की भविष्यवाणियाँ साफ दिखाती हैं कि जब परमेश्‍वर के सेवक जी - जान लगाकर उसका काम करते हैं , तो वह उनके साथ होता है और उन पर आशीष देता है । 
 अगर हम पूरे जोश से प्रचार का काम करें तो यहोवा हमें भी आशीष देगा । 
 मगर आज भी ऐसे लोग हैं जो परमेश्‍वर के सेवकों को डरा - धमकाकर उनका काम रोकने की कोशिश करते हैं , फिर भी ऐसा कोई राजा या सरकार नहीं हुई जो इस प्रचार काम को रोक सके । 
 ज़रा सोचिए , पहले विश्‍वयुद्ध से लेकर आज तक यहोवा ने राज्य के इस प्रचार काम को कितना बढ़ाया है । 
 मगर अभी - भी बहुत कुछ करना बाकी है । 
 प्राचीन समय के किन हालात पर हमें ध्यान देना चाहिए , और क्यों ? 
 हाग्गै और जकर्याह के संदेश आज कैसे हमारे अंदर जोश भरते हैं ताकि हम भी परमेश्‍वर की आज्ञा के मुताबिक प्रचार करें और सिखाएँ ? 
 आइए देखें कि बाइबल की इन दो किताबों से हम क्या सबक सीख सकते हैं । 
 यहूदी जब अपने वतन लौट आए तो उन्हें मंदिर बनाना था । 
 इसी से जुड़ी कुछ बातों पर आइए गौर करें । 
 जैसा हमने पहले भी बताया था , बाबुल से यरूशलेम लौटनेवाले यहूदियों ने मंदिर का काम जारी नहीं रखा । 
 मंदिर की नींव डालने के बाद , वे इस काम में ढीले पड़ गए । 
 उन यहूदियों में कौन - सी गलत सोच पैदा हो गयी थी ? 
 और इससे हम क्या सीख सकते हैं ? 
 सही सोच रखना 
 यहूदियों में कौन - सी गलत सोच पैदा हो गयी थी और इसका नतीजा क्या हुआ ? 
 यरूशलेम लौटनेवाले यहूदी कहने लगे थे कि मंदिर बनाने का अभी “ समय नहीं आया है । ” 
 जब उन्होंने सा . 
 यु . 
 पू . 
 536 में नींव डालकर मंदिर बनाने का काम शुरू किया था , तब उन्होंने ऐसा नहीं कहा कि “ समय नहीं आया है । ” 
 लेकिन जब आस - पास की जातियाँ उनका विरोध करने लगीं और सरकार ने उनके काम पर पाबंदी लगा दी , तो कुछ ही समय में उनका जोश ठंडा पड़ गया । 
 अब यहूदी मंदिर के बजाय , अपना - अपना घर बनाने में लग गए और अपने आराम के बारे में सोचने लगे । 
 उनके घर की दीवारें उम्दा किस्म की लकड़ियों से सजायी गयी थीं , जबकि यहोवा का मंदिर अधूरा छोड़ दिया गया था । 
 यह हाल देखकर यहोवा ने उनसे पूछा : “ क्या यह तुम्हारे लिए तख्तों से सजाए हुए मकान में रहने का समय है जबकि यहोवा का यह भवन खण्डहर पड़ा है ? ” — हाग्गै 1 : 4 , NHT , फुटनोट । 
 यहोवा को हाग्गै के समय में रहनेवाले यहूदियों को क्यों ताड़ना देनी पड़ी ? 
 जी हाँ , यहूदियों के लिए दूसरी बातें ज़्यादा ज़रूरी बन गयी थीं । 
 यहोवा का मकसद था कि मंदिर दोबारा बनाया जाए , मगर इस काम को सबसे ज़्यादा अहमियत देने के बजाय अब उनका ध्यान खुद पर और अपने घरों को बनाने पर लगा हुआ था । 
 परमेश्‍वर की उपासना के भवन का काम ठप्प पड़ा हुआ था । 
 हाग्गै 1 : 5 में दर्ज़ यहोवा के शब्दों ने यहूदियों को उकसाया कि वे ‘ अपने अपने चालचलन पर ध्यान करें । ’ 
 यहोवा उनसे कह रहा था कि वे एक पल के लिए रुककर सोचें कि वे क्या कर रहे हैं और मंदिर बनाने का काम दरकिनार करने का उनकी ज़िंदगी पर क्या असर पड़ रहा है । 
 12 , 13 . 
 हाग्गै 1 : 6 यहूदियों के हालात के बारे में क्या बताता है , और उस आयत का क्या मतलब है ? 
 जब यहूदी गैर - ज़रूरी कामों को ज़्यादा ज़रूरी समझने लगे , तो इसका उनकी ज़िंदगी पर गहरा असर पड़ा । 
 ध्यान दीजिए कि परमेश्‍वर हाग्गै 1 : 6 में उनके बारे में क्या कहता है : “ तुम ने बहुत बोया परन्तु थोड़ा काटा ; तुम खाते हो , परन्तु पेट नहीं भरता ; तुम पीते हो , परन्तु प्यास नहीं बुझती [ “ पर तुम्हें नशा नहीं होता , ” ईज़ी - टू - रीड वर्शन ] ; तुम कपड़े पहिनते हो , परन्तु गरमाते नहीं ; और जो मज़दूरी कमाता है , वह अपनी मज़दूरी की कमाई को छेदवाली थैली में रखता है । ” 
 यहूदी जिस देश में रहते थे , वह देश परमेश्‍वर ने उन्हें दिया था , फिर भी ज़मीन से उतनी उपज नहीं होती थी जितनी उन्हें चाहिए थी । 
 यहोवा ने उन्हें पहले से खबरदार किया था कि वह अपनी आशीषें रोक लेगा और अब यही हो रहा था । 
 परमेश्‍वर अपने लोगों के साथ नहीं था , इसलिए वे बीज तो बो रहे थे , मगर इतनी भी फसल नहीं काट रहे थे कि उन्हें भरपेट खाने को मिलता । 
 उन पर यहोवा की आशीष नहीं थी , इसलिए ठंड से बचने के लिए वे गरम कपड़े नहीं जुटा पा रहे थे । 
 यहाँ तक कि उनके कमाए पैसे मानो छेदवाली थैली में डाले जा रहे थे क्योंकि उनके हाथ कुछ भी नहीं लगता था । 
 लेकिन इन शब्दों का क्या मतलब है : “ तुम पीते हो , पर तुम्हें नशा नहीं होता ” ? 
 इसका यह मतलब नहीं हो सकता कि नशे में चूर होना यहोवा की आशीष की निशानी है । 
 क्योंकि उसे पियक्कड़पन से सख्त नफरत है । 
 इसके बजाय , इन शब्दों से एक बार फिर वही बात दोहरायी गयी कि यहूदी , परमेश्‍वर की आशीष खो बैठे थे । 
 वे जितना भी दाखमधु बनाते , वह नशा कराने के लिए काफी नहीं था । 
 इसलिए द होली बाइबल हिन्दी — ओ . 
 वी . 
 हाग्गै 1 : 6 में कहती है : “ तुम पीते हो , परन्तु प्यास नहीं बुझती । ” 
 14 , 15 . 
 हाग्गै 1 : 6 से हम कौन - सा सबक सीखते हैं ? 
 इन घटनाओं का सबक यह नहीं है कि हमारे घर कैसे दिखने चाहिए या उनकी सजावट कैसी होनी चाहिए । 
 बाबुल की बंधुआई में जाने से बहुत पहले , इस्राएल देश के रईसों को आमोस नबी ने फटकारा था जो ‘ हाथीदांत के भवनों ’ में रहते थे और “ हाथी दांत के पलंगों पर लेटते ” थे । 
 उनके ये आलीशान घर और कीमती साज़ो - सामान ज़्यादा दिन नहीं चले । 
 जब दुश्‍मनों ने उनके देश पर कब्ज़ा किया तो वे ये सामान लूटकर ले गए । 
 मगर , परमेश्‍वर के लोगों में से कइयों ने बाबुल में 70 साल काटने के बाद भी सबक नहीं सीखा था । 
 हमारे बारे में क्या ? 
 हममें से हरेक को खुद से यह पूछना चाहिए : ‘ क्या मैं अपने घर को सजाने - सँवारने पर हद - से - ज़्यादा ध्यान दे रहा हूँ ? 
 क्या मैं एक अच्छा करियर पाने के लिए आगे और पढ़ने की सोच रहा हूँ ? 
 क्या इस पढ़ाई के लिए मुझे कई सालों तक अपना ज़्यादातर वक्‍त देना होगा और इस वजह से प्रचार करने और मसीही सभाओं में हाज़िर होने जैसे ज़रूरी आध्यात्मिक कामों के लिए मेरे पास वक्‍त नहीं रहेगा ? ’ — लूका 12 : 20 , 21 ; 1 तीमुथियुस 6 : 17 - 19 . 
 हाग्गै 1 : 6 को पढ़ने से हमें यह एहसास होना चाहिए कि हमें अपनी ज़िंदगी में परमेश्‍वर की आशीषों की कितनी ज़रूरत है । 
 हाग्गै के ज़माने के यहूदियों ने परमेश्‍वर की आशीष खो दी थी और इसके बुरे अंजाम उन्हें भुगतने पड़े । 
 हमारे पास धन - दौलत और सुख - सुविधा की चीज़ें चाहे हों या न हों , अगर हम यहोवा की आशीष पाने से चूक जाएँगे , तो इससे आध्यात्मिक मायने में हमारा ही नुकसान होगा । 
 लेकिन हम उसकी आशीष कैसे पा सकते हैं ? 
 यहोवा अपनी आत्मा के ज़रिए मदद देता है 
 16 - 18 . 
 प्राचीन समय के यहूदियों के लिए , जकर्याह 4 : 6 के क्या मायने थे ? 
 भविष्यवक्‍ताओं में हाग्गै का साथी था जकर्याह और उसने साफ बताया कि यहोवा ने उस ज़माने में अपने भक्‍तों में जोश भरने और उन्हें आशीषें देने के लिए कौन - सा ज़रिया इस्तेमाल किया । 
 इसी ज़रिए से आज वह आपको भी आशीषें देगा । 
 हम पढ़ते हैं : “ न तो बल से , और न शक्‍ति से , परन्तु मेरे आत्मा के द्वारा होगा , मुझ सेनाओं के यहोवा का यही वचन है । ” 
 शायद आपने यह आयत कई बार सुनी हो , मगर हाग्गै और जकर्याह के दिनों के यहूदियों के लिए इन शब्दों के क्या मायने थे और आज ये शब्द , आपके लिए क्या मायने रखते हैं ? 
 याद कीजिए कि हाग्गै और जकर्याह के संदेश का उनके ज़माने के यहूदियों पर बहुत बढ़िया असर हुआ । 
 इन दोनों भविष्यवक्‍ताओं की बातों ने वफादार यहूदियों में नयी जान डाल दी । 
 हाग्गै ने सा . 
 यु . 
 पू . 
 520 के छठे महीने में भविष्यवाणी करनी शुरू की थी जबकि जकर्याह ने उसी साल के आठवें महीने में भविष्यवाणी करनी शुरू की थी । 
 जैसा हाग्गै 2 : 18 दिखाता है , नौंवे महीने में मंदिर की नींव डालने का काम पूरे ज़ोर - शोर से शुरू हो गया । 
 इससे पता चलता है कि भविष्यवक्‍ताओं के संदेश ने यहूदियों में सही काम करने का जोश भरा और उन्होंने इस भरोसे के साथ यहोवा की आज्ञा मानी कि वह उनके साथ है । 
 तो जकर्याह 4 : 6 के शब्दों ने लोगों को यकीन दिलाया कि परमेश्‍वर उनके साथ है । 
 जब यहूदी सा . 
 यु . 
 पू . 
 537 में बाबुल से वापस अपने वतन रवाना हुए , तब रास्ते में उनकी हिफाज़त करने के लिए सैनिकों का कोई दल उनके साथ नहीं था । 
 फिर भी यहोवा ने उन्हें हर खतरे से बचाया और सफर में उन्हें सही राह दिखायी । 
 अपने वतन पहुँचने के कुछ ही समय बाद , जब उन्होंने मंदिर का काम शुरू किया तो यहोवा की आत्मा उन्हें बताती रही कि उन्हें क्या करना चाहिए । 
 अब जब वे दोबारा पूरे जी - जान से इस काम में जुट गए , तो यहोवा ने वादा किया कि वह उनके साथ है और उन्हें अपनी पवित्र आत्मा की मदद दी । 
 परमेश्‍वर की आत्मा के सामने किसका ज़ोर नहीं चल सका ? 
 यहोवा ने जकर्याह को एक - के - बाद - एक आठ दर्शन दिखाकर यकीन दिलाया कि वह अपने लोगों के साथ है इसलिए वे हर हाल में मंदिर का काम पूरा करेंगे । 
 अध्याय 3 में दर्ज़ चौथा दर्शन दिखाता है कि यहूदियों को रोकने के लिए शैतान ने एड़ी - चोटी का ज़ोर लगाया ताकि मंदिर का काम ठप्प पड़ जाए । 
 शैतान यह हरगिज़ नहीं चाहेगा कि मंदिर बनकर तैयार हो जाए और महायाजक यहोशू , नए मंदिर में लोगों की खातिर सेवा करे । 
 चाहे शैतान ने अपना ज़ोर चलाकर कुछ वक्‍त तक मंदिर बनाने से यहूदियों को रोक दिया , फिर भी यहोवा की आत्मा , हर रुकावट को दूर कर देगी और यहूदियों में इस कदर जोश भर देगी कि मंदिर का काम पूरा होकर ही रहेगा । 
 पवित्र आत्मा ने यहूदियों को परमेश्‍वर की यह आज्ञा पूरी करने में कैसे मदद दी कि मंदिर दोबारा बनाया जाए ? 
 जब फारस साम्राज्य के कुछ सरकारी अधिकारियों ने मंदिर के काम पर पाबंदी लगवा दी , तो ऐसा लगा मानो परमेश्‍वर के लोगों के आगे एक पहाड़ जैसी रुकावट खड़ी हो गयी । 
 लेकिन यहोवा ने वादा किया कि इस “ पहाड़ ” को “ मैदान ” बना दिया जाएगा । 
 और ऐसा ही हुआ ! 
 राजा दारा प्रथम ने जब सरकारी दस्तावेज़ों की छानबीन करवायी तो उसे कुस्रू का वह फरमान मिला जिसमें यहूदियों को दोबारा मंदिर बनाने की इजाज़त दी गयी थी । 
 इसलिए , दारा ने पाबंदी हटा दी और यह भी हुक्म दिया कि इस काम के खर्च के लिए शाही खज़ाने से यहूदियों को पैसा दिया जाए । 
 दुश्‍मनों का पासा किस तरह पलट गया ! 
 क्या हालात के इस तरह बदलने में परमेश्‍वर की आत्मा का हाथ था ? 
 बिलकुल था । 
 इसलिए सा . 
 यु . 
 पू . 
 515 में , यानी दारा प्रथम की हुकूमत के छठवें साल में मंदिर बनकर तैयार हो गया । — एज्रा 6 : 1 , 15 . 
 ( क ) प्राचीन समय में परमेश्‍वर ने कैसे ‘ सारी जातियों को कंपकंपाया ’ और “ मनभावनी वस्तुएं ” किस तरह निकलकर आयी हैं ? 
 ( ख ) आज हमारे ज़माने में यह भविष्यवाणी कैसे पूरी हो रही है ? 
 हाग्गै 2 : 5 में , हाग्गै ने यहूदियों को याद दिलाया कि यहोवा ने सीनै पहाड़ के पास उनके साथ एक वाचा बाँधी थी । 
 उस वक्‍त “ समस्त पर्वत बहुत कांप रहा था । ” 
 आयत 6 और 7 की लाक्षणिक भाषा के मुताबिक हाग्गै और जकर्याह के दिनों में भी यहोवा इसी तरह जातियों को कंपकंपाने या हिलानेवाला था । 
 फारसी साम्राज्य में उथल - पुथल मच जाएगी , मगर मंदिर का काम बढ़ता जाएगा और मंदिर बनकर तैयार हो जाएगा । 
 फिर एक वक्‍त ऐसा आएगा कि “ सारी जातियों की मनभावनी वस्तुएं ” यानी गैर - यहूदी लोग यहूदियों के साथ मिलकर उस मंदिर में परमेश्‍वर की महिमा करेंगे । 
 हमारे समय में भी बहुत बड़े पैमाने पर परमेश्‍वर ने प्रचार काम के ज़रिए ‘ जातियों को कंपकंपाया ’ है और इस वजह से “ सारी जातियों की मनभावनी वस्तुएं ” निकलकर आयी हैं और बचे हुए अभिषिक्‍त जनों के साथ परमेश्‍वर की उपासना कर रही हैं । 
 सचमुच , अभिषिक्‍त जन और अन्य भेड़ें साथ मिलकर यहोवा के भवन को महिमा से भर रहे हैं । 
 ये सच्चे उपासक पूरे विश्‍वास के साथ उस दिन का इंतज़ार कर रहे हैं , जब यहोवा एक और मायने में ‘ आकाश और पृथ्वी को कंपकंपाएगा । ’ 
 इससे दुनिया के तमाम देशों का बल तोड़ा जाएगा और उनका खात्मा किया जाएगा । — हाग्गै 2 : 22 . 
 जातियों को किस तरह ‘ कंपकंपाया ’ जा रहा है , और इसका क्या नतीजा हुआ है , और आगे क्या होनेवाला है ? 
 इससे हमें याद आता है कि आज के ज़माने में भी शैतान की दुनिया के अलग - अलग हिस्सों को दर्शानेवाले “ आकाश और पृथ्वी और समुद्र और स्थल ” में कैसी उथल - पुथल मची हुई है । 
 मिसाल के लिए , आकाश में उथल - पुथल तब हुई जब शैतान इब्‌लीस और उसकी दुष्टात्माओं को स्वर्ग से खदेड़कर धरती तक सीमित कर दिया गया । 
 इसके अलावा , परमेश्‍वर के अभिषिक्‍त जनों के प्रचार काम ने वाकई पृथ्वी को यानी इंसान की व्यवस्था के हिस्सों को हिलाकर रख दिया है । 
 ऐसी उथल - पुथल के बावजूद , जातियों की मनभावनी वस्तुएँ यानी एक “ बड़ी भीड़ ” यहोवा की सेवा करने के लिए आध्यात्मिक इस्राएल के साथ मिल गयी है । 
 आज बड़ी भीड़ के लोग अभिषिक्‍त मसीहियों के साथ - साथ सबको यह खुशखबरी सुना रहे हैं कि परमेश्‍वर बहुत जल्द , हरमगिदोन की लड़ाई में सारी जातियों को जड़ से हिलाएगा और उन्हें उखाड़ फेंकेगा । 
 उसके बाद सारी धरती पर सच्ची उपासना पूरी तरह बुलंद की जाएगी । 
 क्या आपको याद है ? 
 • हाग्गै और जकर्याह ने कब और किन हालात में भविष्यवाणी का काम किया ? 
 • हाग्गै और जकर्याह के संदेश के हिसाब से आप कैसे चल सकते हैं ? 
 • जकर्याह 4 : 6 से आपको क्यों हिम्मत मिलती है ? 
 [ पेज 20 पर तसवीरें ] 
 हाग्गै और जकर्याह का संदेश हमें भरोसा दिलाता है कि परमेश्‍वर हमारे साथ है 
 [ पेज 23 पर तसवीर ] 
 “ क्या यह तुम्हारे लिए तख्तों से सजाए हुए मकान में रहने का समय है जबकि यहोवा का यह भवन खण्डहर पड़ा है ? ” 
 [ पेज 24 पर तसवीर ] 
 ‘ जातियों के मनभावने लोगों ’ को ढूँढ़ने में यहोवा के लोग हिस्सा लेते हैं 
 तुम्हारे हाथ मज़बूत हों 
 “ नबियों के माध्यम से इन दिनों मेरा सन्देश सुननेवाले लोगो ! 
 तुम्हारे हाथ मजबूत हों । ” — जकर्याह 8 : 9 , नयी हिन्दी बाइबिल । 
 1 , 2 . 
 हाग्गै और जकर्याह की किताबों पर हमें क्यों ध्यान देना चाहिए ? 
 हाग्गै और जकर्याह ने अपनी भविष्यवाणियाँ करीब 2,500 साल पहले लिखी थीं , फिर भी ये भविष्यवाणियाँ आपकी ज़िंदगी के लिए खास मायने रखती हैं । 
 बाइबल की इन किताबों में जो लिखा है , वह बीते ज़माने की महज़ कहानियाँ नहीं हैं । 
 बल्कि ये उन सारी ‘ बातों ’ में शामिल हैं जो ‘ पहले से हमारी ही शिक्षा के लिए लिखी गयी थीं । ’ 
 इन किताबों के ज़्यादातर वाकये पढ़ने पर हमें वे घटनाएँ याद आती हैं जो सन्‌ 1914 में स्वर्ग में परमेश्‍वर का राज्य स्थापित होने के बाद से घट रही हैं । 
 प्रेरित पौलुस ने बताया कि प्राचीन समय में परमेश्‍वर के लोगों के साथ क्या - क्या हुआ और उन्हें किन - किन हालात से गुज़रना पड़ा , उसके बाद उसने यह कहा : “ ये सब बातें , जो उन पर पड़ीं , दृष्टान्त की रीति पर थीं : और वे हमारी चितावनी के लिये जो जगत के अन्तिम समय में रहते हैं लिखी गईं हैं । ” 
 इसलिए आप शायद सोचें : ‘ हाग्गै और जकर्याह की किताबें हमारे दिनों के लिए क्या अहमियत रखती हैं ? ’ 
 हाग्गै और जकर्याह की भविष्यवाणियों का खास संदेश क्या था ? 
 पिछले लेख में बताया गया था कि हाग्गै और जकर्याह ने उस दौरान भविष्यवाणी की जब यहूदी , बाबुल की बंधुआई से छूटकर अपने वतन वापस आए थे जो परमेश्‍वर ने उन्हें दिया था । 
 हाग्गै और जकर्याह की भविष्यवाणियों का खास संदेश था , मंदिर को दोबारा बनाना । 
 यहूदियों ने सा . 
 यु . 
 पू . 
 536 में मंदिर की नींव डाली थी । 
 हालाँकि इस मौके पर कुछ बुज़ुर्ग यहूदी , पुराने मंदिर को याद करके दुःखी हो गए थे , मगर ज़्यादातर यहूदी “ आनन्द के मारे ऊंचे शब्द से जय जयकार कर रहे थे । ” 
 लेकिन , आज हमारे समय में इससे भी अहम घटना घटी है । 
 वह क्या है ? — एज्रा 3 : 3 - 13 . 
 पहले विश्‍वयुद्ध के फौरन बाद क्या हुआ ? 
 पहले विश्‍वयुद्ध के फौरन बाद , यहोवा के अभिषिक्‍त जनों को बड़े बाबुल की गुलामी से आज़ाद किया गया था । 
 यह एक ठोस सबूत था कि यहोवा उनके साथ है । 
 इससे पहले ऐसा लग रहा था कि ईसाईजगत के धर्म - गुरु और उनके सियासी दोस्त , बाइबल विद्यार्थियों के प्रचार और सिखाने के काम को हमेशा के लिए बंद करवाने में कामयाब हो गए थे । 
 मगर सन्‌ 1919 में प्रचार करने और चेले बनाने के इस काम के आगे जितनी भी रुकावटें थीं , उन सबको यहोवा परमेश्‍वर ने हटा दिया । 
 उसके बाद के सालों से लेकर आज तक प्रचार का काम बढ़ता ही गया है और इसे कोई भी रोक नहीं पाया है । 
 5 , 6 . 
 जकर्याह 4 : 7 किस शानदार काम के पूरा होने की तरफ इशारा करता है ? 
 यहोवा के आज्ञा माननेवाले सेवक यह यकीन रख सकते हैं कि आज भी यहोवा प्रचार और सिखाने के काम में उनके साथ है । 
 जकर्याह 4 : 7 ( ईज़ी - टू - रीड वर्शन ) में हम पढ़ते हैं : “ वह मंदिर को बनायेगा और जब अन्तिम पत्थर उस स्थान पर रखा जाएगा तब लोग चिल्ला उठेंगे – ‘ सुन्दर ! 
 अति सुन्दर । ’ ” 
 यह भविष्यवाणी हमारे समय में किस शानदार काम के पूरा होने की तरफ इशारा करती है ? 
 जकर्याह 4 : 7 उस समय की तरफ इशारा करता है जब सारे जहान के महाराजाधिराज यहोवा परमेश्‍वर के आत्मिक मंदिर के आँगन में यानी धरती पर सच्ची उपासना बुलंदी पर पहुँचेगी । 
 आत्मिक मंदिर , यहोवा का वह इंतज़ाम है जिसमें लोग , मसीह यीशु के प्रायश्‍चित बलिदान की बिनाह पर यहोवा की उपासना करते हैं । 
 यह सच है कि यह महान आत्मिक मंदिर सा . 
 यु . 
 पहली सदी से वजूद में है , मगर इसके आँगन में यानी धरती पर सच्ची उपासना का बुलंदी पर पहुँचना अभी बाकी है । 
 फिलहाल , इस मंदिर के आँगन में लाखों लोग परमेश्‍वर की सेवा कर रहे हैं । 
 यीशु मसीह के हज़ार साल के राज के दौरान इन्हें और पुनरुत्थान पानेवाले लाखों लोगों को सिद्धता तक लाया जाएगा । 
 हज़ार साल के आखिर में , साफ - सुथरी धरती पर सिर्फ परमेश्‍वर के सच्चे उपासक रह जाएँगे । 
 हमारे दिनों में सच्ची उपासना को बुलंदी तक पहुँचाने में यीशु का क्या हाथ है , और इससे हमारा हौसला क्यों बढ़ना चाहिए ? 
 सामान्य युग पूर्व 515 में राज्यपाल जरुब्बाबेल और महायाजक यहोशू की निगरानी में मंदिर बनकर तैयार हो गया था । 
 जकर्याह 6 : 12 , 13 ( NHT ) बताता है कि सच्ची उपासना को बुलंदी तक पहुँचाने के लिए यीशु भी जरुब्बाबेल और यहोशू के जैसा काम करेगा । 
 उस भविष्यवाणी में लिखा है : “ सेनाओं का यहोवा यों कहता है : उस मनुष्य को देख जिसका नाम शाख [ “ अंकुर , ” फुटनोट ] है क्योंकि वह वहां से फूट निकलेगा जहां वह है , और वही यहोवा के मन्दिर को बनाएगा । . . . 
 वह आदर भी पाएगा , तथा उसके सिंहासन पर बैठकर शासन करेगा । 
 इस प्रकार , वह अपने सिंहासन पर याजक भी होगा । ” 
 आज यीशु स्वर्ग में है और उसने दाऊद के राजवंश की शाख को बढ़ाया है । 
 जब खुद यीशु राज्य के काम को बढ़ावा दे रहा है , तो क्या किसी की मजाल है कि वह इसे आगे बढ़ने से रोक सके ? 
 बिलकुल नहीं ! 
 क्या इस बात से हमारा हौसला नहीं बढ़ना चाहिए कि हम अपनी सेवा में लगे रहें और हर दिन की चिंताओं को इसके आड़े न आने दें ? 
 सबसे पहला , सबसे ज़रूरी 
 आत्मिक मंदिर के काम को अपनी ज़िंदगी में सबसे ज़्यादा अहमियत देना क्यों ज़रूरी है ? 
 अगर हम चाहते हैं कि यहोवा हमारे साथ हो और हम पर आशीषें बरसाए , तो यह ज़रूरी है कि हम आत्मिक मंदिर के काम को अपनी ज़िंदगी में सबसे ज़्यादा अहमियत दें । 
 हमें उन यहूदियों की तरह नहीं होना चाहिए जो कहते थे कि मंदिर बनाने का अभी “ समय नहीं आया है । ” 
 इसके बजाय , हमें याद रखना चाहिए कि हम “ अन्तिम दिनों ” में जी रहे हैं । 
 यीशु ने भविष्यवाणी की थी कि उसके वफादार चेले राज्य की खुशखबरी सुनाने और चेले बनाने के काम में लगे रहेंगे । 
 हमें खबरदार रहना चाहिए कि हम अपनी इस अनमोल सेवा की तरफ कभी लापरवाही न दिखाएँ । 
 सन्‌ 1919 में , प्रचार और सिखाने का वह काम दोबारा शुरू किया गया जो संसार के विरोध की वजह से कुछ वक्‍त के लिए रुक गया था । 
 यह काम अब तक पूरा नहीं हुआ है , मगर यकीन रखिए यह हर हाल में पूरा होकर रहेगा ! 
 9 , 10 . 
 यहोवा की आशीष पाने के लिए क्या करना ज़रूरी है और हमारे लिए इसके क्या मायने हैं ? 
 हम अकेले या एक समूह के तौर पर इस काम को जितनी लगन से करते रहेंगे , हमें उतनी ही ज़्यादा आशीषें मिलेंगी । 
 गौर कीजिए , यहोवा ने यहूदियों से क्या वादा किया था जिससे हम भी हिम्मत पा सकते हैं । 
 जैसे ही यहूदी एक बार फिर तन - मन से यहोवा की उपासना करने लगे और मंदिर का काम दोबारा ज़ोर - शोर से होने लगा तो यहोवा ने कहा : “ आज के दिन से मैं तुम को आशीष देता रहूंगा । ” 
 एक बार फिर , हर तरह से परमेश्‍वर का अनुग्रह उन पर होगा । 
 गौर कीजिए कि परमेश्‍वर अपने वादे के मुताबिक उन्हें क्या - क्या आशीषें देगा : “ अब शान्ति के समय की उपज अर्थात्‌ दाखलता फला करेगी , पृथ्वी अपनी उपज उपजाया करेगी , और आकाश से ओस गिरा करेगी ; क्योंकि मैं अपनी इस प्रजा के बचे हुओं को इन सब का अधिकारी कर दूंगा । ” — जकर्याह 8 : 9 - 13 . 
 यहोवा ने उन यहूदियों को न सिर्फ आध्यात्मिक आशीषें दीं बल्कि शारीरिक सुख - सुविधाओं की भी आशीष दी । 
 उसी तरह , हमें यहोवा से जो काम मिला है अगर हम उसे खुशी - खुशी और जी - जान लगाकर करेंगे तो वह हमें भी आशीषें देगा । 
 वह कैसी आशीषें देगा ? 
 हमारे बीच शांति होगी , चैन - अमन होगा , हम खुशहाल होंगे और आध्यात्मिक मायने में तरक्की करेंगे । 
 लेकिन हम यह भी जानते हैं कि परमेश्‍वर से आशीष पाते रहने के लिए ज़रूरी है कि हम आत्मिक मंदिर में उसका काम ठीक उसी तरीके से करें जिस तरीके से यहोवा इसे करवाना चाहता है । 
 हम कैसे अपनी जाँच खुद कर सकते हैं ? 
 अभी वक्‍त है कि हम ‘ अपने अपने चालचलन पर ध्यान करें । ’ 
 हमें कुछ समय निकालकर यह जाँच करनी चाहिए कि हम ज़िंदगी में किन बातों को सबसे ज़रूरी मानते हैं । 
 आज हम जितना ज़्यादा यहोवा के नाम की महिमा करेंगे और उसके आत्मिक मंदिर के काम में बढ़ते जाएँगे , उतना ज़्यादा वह हम पर आशीष देगा । 
 आप खुद से पूछ सकते हैं : ‘ क्या मैं गैर - ज़रूरी बातों को ज़रूरी समझने लगा हूँ ? 
 मेरे बपतिस्मे के वक्‍त यहोवा , उसकी सच्चाई और उसके काम के लिए मुझमें जितना जोश था , क्या आज भी उतना ही जोश है ? 
 क्या मेरा ध्यान ऐशो - आराम की ज़िंदगी पाने पर इस कदर लगा हुआ है कि यहोवा और उसके राज्य से मेरा ध्यान हट गया है ? 
 क्या इंसान का डर , या लोग मेरे बारे में क्या सोचेंगे इसका डर मुझे यहोवा के नाम की महिमा करने और आत्मिक मंदिर का काम करने से रोक रहा है ? ’ — प्रकाशितवाक्य 2 : 2 - 4 . 
 हाग्गै 1 : 6 , 9 हमें यहूदियों के किन हालात के बारे में बताता है ? 
 हम यह हरगिज़ नहीं चाहते कि परमेश्‍वर अपनी आशीषें इसलिए रोक ले क्योंकि हम उसके नाम की महिमा करने की ज़िम्मेदारी को सही तरह से नहीं निभा रहे । 
 याद कीजिए कि बाबुल से लौटे यहूदियों ने मंदिर को दोबारा बनाने की शुरूआत तो अच्छी की , मगर बाद में जैसा हाग्गै 1 : 9 ( नयी हिन्दी बाइबिल ) कहता है , वे सब “ अपना - अपना घर बनाने में व्यस्त हो ” गए । 
 वे अपनी रोज़ - ब - रोज़ की ज़रूरतें पूरी करने और अपनी ज़िंदगी में इस कदर डूब गए थे कि उन्होंने मंदिर का काम अधूरा छोड़ दिया । 
 इसीलिए वे ‘ थोड़ा ही काटते ’ थे यानी उनके पास खाने - पीने को काफी नहीं था और ठंड से बचने के लिए पूरे गर्म कपड़े भी नहीं थे । 
 यहोवा ने अपनी आशीषें रोक ली थीं । 
 क्या हम इससे कोई सबक सीख सकते हैं ? 
 13 , 14 . 
 हाग्गै 1 : 6 , 9 से मिलनेवाले सबक को हम कैसे लागू कर सकते हैं और यह सबक क्यों हमारे लिए ज़रूरी है ? 
 यहोवा की आशीष पाते रहने के लिए ज़रूरी है कि हम अपने सुख की खोज में न लग जाएँ और इस वजह से यहोवा की उपासना में लापरवाह न हो जाएँ । 
 क्या आपको भी ऐसा ही नहीं लगता ? 
 ऐसे हर काम या शौक से हमें दूर रहना चाहिए जिसकी वजह से हमारा ध्यान बँट सकता है । 
 जैसे दौलत के पीछे भागना , रातों - रात अमीर बनने की तरकीबें आज़माना , इस संसार में एक बढ़िया करियर पाने के लिए ऊँची तालीम हासिल करने में रात - दिन लगा देना या कुछ ऐसे काम करना जिनमें आपको अपनी काबिलीयत से कुछ कर दिखाने का संतोष मिलता है । 
 इस तरह के काम अपने आप में गलत नहीं हैं । 
 लेकिन क्या आपको नहीं लगता कि हमेशा की ज़िंदगी को ध्यान में रखकर देखें तो ये सारे ‘ मरे हुए काम ’ हैं । 
 वह कैसे ? 
 ये काम आध्यात्मिक मायने में बेजान और बेकार काम हैं । 
 अगर एक इंसान ऐसे कामों में लगा रहता है , तो इनकी वजह से आध्यात्मिक मायने में उसकी मौत हो सकती है यानी यहोवा के साथ उसका रिश्‍ता खत्म हो सकता है । 
 प्रेरितों के दिनों में चंद अभिषिक्‍त मसीहियों के साथ ऐसा ही हुआ था । 
 और आज हमारे समय में भी कुछ लोगों के साथ ऐसा हुआ है । 
 आप खुद शायद ऐसे कुछ लोगों को जानते हों जिनका ध्यान धीरे - धीरे मसीही कामों से भटक गया और जो कलीसिया से भी बहक गए । 
 और अब वे यहोवा की सेवा दोबारा शुरू करने के लिए बिलकुल भी रुझान नहीं दिखा रहे । 
 हम यही दुआ करते हैं कि ऐसे लोग यहोवा के पास लौट आएँ । 
 मगर इस हकीकत को बदला नहीं जा सकता कि “ मरे हुए कामों ” के पीछे भागने से एक इंसान , यहोवा की मंज़ूरी और आशीष खो सकता है । 
 आप समझ सकते हैं कि ऐसा अगर किसी के साथ हो तो कितने दुःख की बात है । 
 वह इंसान परमेश्‍वर की आत्मा से पैदा होनेवाले फल जैसे खुशी और शांति गँवा बैठेगा । 
 और सोचिए , अगर वह प्यार करनेवाले मसीही भाईचारे की संगति छोड़ दे , तो उसे कितना नुकसान होगा ! — गलतियों 1 : 6 ; 5 : 7 , 13 , 22 - 24 . 
 हाग्गै 2 : 14 कैसे दिखाता है कि परमेश्‍वर की उपासना हम जिस तरीके से करते हैं वह कितनी गंभीर बात है ? 
 यह बात कितनी गंभीर है , इसे समझने के लिए गौर कीजिए कि यहोवा ने हाग्गै 2 : 14 में उन यहूदियों के बारे में क्या कहा जो यहोवा के उपासना के भवन को बनाने के बजाय अपने - अपने घर बनाने या उन्हें सजाने में लगे हुए थे । 
 “ यहोवा की यही वाणी है , कि मेरी दृष्टि में यह प्रजा और यह जाति वैसी ही है , और इनके सब काम भी वैसे हैं ; और जो कुछ वे वहां चढ़ाते हैं , वह भी अशुद्ध है । ” 
 यरूशलेम में वेदी पर यहूदियों ने आधे - अधूरे मन से जितने भी बलिदान चढ़ाए , यहोवा ने उन्हें ठुकरा दिया क्योंकि उन्होंने सच्ची उपासना को दरकिनार कर दिया था । — एज्रा 3 : 3 . 
 भरोसा दिलाया गया कि परमेश्‍वर हमारे साथ है 
 जकर्याह को जो दर्शन दिए गए थे , उनके मुताबिक यहूदियों को क्या भरोसा दिलाया गया था ? 
 जिन यहूदियों ने परमेश्‍वर की आज्ञा मानकर मंदिर का काम दोबारा शुरू किया था , उन्हें भरोसा दिलाया गया कि यहोवा उनके साथ है । 
 कैसे ? 
 जकर्याह को मिले आठ दर्शनों के ज़रिए । 
 पहले दर्शन में यहोवा ने गारंटी दी कि अगर यहूदी , मंदिर का काम यूँ ही जारी रखेंगे , तो मंदिर ज़रूर बनकर तैयार होगा और यरूशलेम और यहूदा में हर तरफ खुशहाली होगी । 
 दूसरे दर्शन में वादा किया गया कि सच्ची उपासना का विरोध करनेवाली सारी सरकारें मिटा दी जाएँगी । 
 बाकी दर्शनों में यकीन दिलाया गया कि जब यहूदी , मंदिर का निर्माण कर रहे होंगे , तो परमेश्‍वर उन्हें हर खतरे से बचाए रखेगा , और जब मंदिर बनकर तैयार हो जाएगा तो बहुत - सी दूसरी जातियों के लोग यहोवा की उपासना करने के लिए यहाँ उमड़ पड़ेंगे , देश में सच्ची शांति और सुरक्षा होगी , परमेश्‍वर के काम में आनेवाली पहाड़ जैसी बाधाएँ दूर कर दी जाएँगी , दुष्टता का सफाया होगा और स्वर्गदूत यहोवा के काम की निगरानी और उसके लोगों की हिफाज़त करेंगे । 
 जब परमेश्‍वर ने इतने सारे दर्शनों के ज़रिए भरोसा दिलाया कि वह उनके साथ है , तो वाजिब है कि आज्ञा माननेवाले यहूदियों ने अपने जीने के तौर - तरीके में फेरबदल किया और दोबारा उस काम पर ध्यान लगाया जिसके लिए यहोवा ने उन्हें गुलामी से छुड़ाया था । 
 हमें जिन बातों का यकीन दिलाया गया है , उन्हें ध्यान में रखते हुए हमें अपने आपसे क्या पूछना चाहिए ? 
 आज हमें भी पूरा यकीन है कि सच्ची उपासना की जीत हर हाल में होगी । 
 इसलिए हमें भी यहोवा के उपासना के भवन के बारे में गंभीरता से सोचना चाहिए और उसमें काम करने के लिए हमारे अंदर जोश भर आना चाहिए । 
 अपने आप से पूछिए : ‘ अगर मैं यह मानता हूँ कि यही वक्‍त है जब राज्य का सुसमाचार प्रचार करने और चेले बनाने का काम किया जाना है , तो मैं ज़िंदगी में जो करना चाहता हूँ और मेरे जीने के तरीके से क्या मेरा यह यकीन दिखायी देता है ? 
 क्या मैं परमेश्‍वर के भविष्यवाणी के वचन का अध्ययन करने में काफी समय बिताता हूँ , उस पर दिन - रात ध्यान लगाए रहता हूँ और उसके बारे में अपने मसीही भाइयों और दूसरे लोगों के साथ बात करता हूँ ? ’ 
 जकर्याह अध्याय 14 के मुताबिक भविष्य में क्या होनेवाला है ? 
 जकर्याह ने अपनी भविष्यवाणी में बड़े बाबुल के विनाश के बाद , हरमगिदोन की लड़ाई होने का ज़िक्र किया । 
 हम पढ़ते हैं : “ लगातार एक ही दिन होगा जिसे यहोवा ही जानता है , न तो दिन होगा , और न रात होगी , परन्तु सांझ के समय उजियाला होगा । ” 
 जी हाँ , यहोवा का दिन , धरती पर उसके दुश्‍मनों के लिए काली , भयानक रात जैसा होगा ! 
 मगर यहोवा के वफादार उपासकों के लिए वह वक्‍त लगातार उजियाले और आशीषों का वक्‍त होगा । 
 जकर्याह ने यह भी बताया कि यहोवा की नयी दुनिया में हर चीज़ उसकी पवित्रता का ऐलान करेगी । 
 फिर , परमेश्‍वर के महान आत्मिक मंदिर में होनेवाली सच्ची उपासना के सिवा धरती पर किसी और किस्म की उपासना नहीं होगी । 
 यह क्या ही बढ़िया वादा है ! 
 हम भविष्यवाणियों को पूरा होते और यहोवा की हुकूमत को बुलंद होते देखेंगे । 
 वाकई वह दिन यहोवा का दिन होगा और अब तक का सबसे बेजोड़ दिन होगा ! 
 सदा तक मिलनेवाली आशीषें 
 19 , 20 . 
 जकर्याह 14 : 8 , 9 कैसे आपका हौसला बढ़ाता है ? 
 यहोवा की हुकूमत शानदार तरीके से बुलंद होने के बाद , शैतान और उसकी दुष्टात्माओं को अथाह कुंड में डाल दिया जाएगा , यानी वे ऐसी हालत में होंगे कि इंसानों का कुछ बिगाड़ नहीं सकेंगे । 
 उसके बाद मसीह के हज़ार साल का राज शुरू होगा और इस दौरान इंसानों को ढेरों आशीषें मिलेंगी । 
 जकर्याह 14 : 8 , 9 कहता है : “ उस समय यरूशलेम से बहता हुआ जल फूट निकलेगा उसकी एक शाखा पूरब के ताल और दूसरी पच्छिम के समुद्र की ओर बहेगी , और धूप के दिनों में और जाड़े के दिनों में भी बराबर बहती रहेंगी । 
 तब यहोवा सारी पृथ्वी का राजा होगा ; और उस समय एक ही यहोवा और उसका नाम भी एक ही माना जाएगा । ” 
 ‘ बहते हुए जल ’ या ‘ जीवन के जल की नदी ’ का मतलब यहोवा के वे इंतज़ाम हैं जिनकी मदद से इंसान हमेशा की ज़िंदगी पा सकेंगे । 
 यह जल मसीहाई राज्य के सिंहासन से लगातार बहता रहेगा । 
 यहोवा के उपासकों की एक बड़ी भीड़ को , जो हरमगिदोन से ज़िंदा बचेगी , इस जल से फायदा होगा क्योंकि उन्हें आदम से विरासत में मिली मौत की सज़ा से आज़ाद किया जाएगा । 
 यहाँ तक कि मरे हुए भी पुनरुत्थान पाएँगे और जीवन के जल से फायदा पाएँगे । 
 इस तरह सारी धरती पर यहोवा की हुकूमत का एक नया दौर शुरू होगा । 
 धरती पर जीनेवाला हर इंसान यह कबूल करेगा कि यहोवा ही सारे जहान का मालिक है और सिर्फ वही उपासना पाने का हकदार है । 
 हमें क्या करने की ठान लेनी चाहिए ? 
 हाग्गै और जकर्याह ने जो भविष्यवाणियाँ की थीं और इनमें से जो - जो अब तक पूरी हुई हैं , उनसे हमें ठोस वजह मिलती है कि परमेश्‍वर के आत्मिक मंदिर के आँगन यानी इस धरती पर हमें जो काम दिया गया है , उसमें हम आगे बढ़ते रहें । 
 जब तक सच्ची उपासना बुलंदी तक नहीं पहुँचायी जाती , आइए हम दिलो - जान से राज्य के काम को अपनी ज़िंदगी में पहली जगह देते रहें । 
 जकर्याह 8 : 9 ( नयी हिन्दी बाइबिल ) यह कहकर हमें उकसाता है : “ नबियों के माध्यम से इन दिनों मेरा सन्देश सुननेवाले लोगो ! 
 तुम्हारे हाथ मजबूत हों । ” 
 क्या आपको याद है ? 
 • हाग्गै और जकर्याह के ज़माने से मिलती - जुलती कौन - सी घटनाएँ हमारे दिनों में घटी हैं , जिसकी वजह से ये दोनों किताबें हमारे लिए मायने रखती हैं ? 
 • हमारी ज़िंदगी में सबसे पहला और ज़रूरी काम क्या होना चाहिए , इस बारे में हाग्गै और जकर्याह की किताबें क्या सबक देती हैं ? 
 • हाग्गै और जकर्याह की भविष्यवाणियों की चर्चा करने से हमें भविष्य के बारे में क्या भरोसा मिलता है ? 
 [ पेज 26 पर तसवीर ] 
 हाग्गै और जकर्याह ने यहूदियों को जी - जान लगाकर काम करने और इस तरह आशीष पाने के लिए उकसाया 
 [ पेज 27 पर तसवीरें ] 
 क्या आप ‘ अपना घर बनाने में व्यस्त ’ हैं ? 
 [ पेज 28 पर तसवीर ] 
 यहोवा ने आशीष देने का वादा किया था और उसने दी भी 
 चरवाहे जो “ झुंड के लिये आदर्श ” हैं 
 “ परमेश्‍वर के उस झुंड की , जो तुम्हारे बीच में है रखवाली करो . . . 
 आनन्द से . . . 
 मन लगा कर . . . 
 झुंड के लिये आदर्श बनो । ” — 1 पतरस 5 : 2 , 3 . 
 1 , 2 . 
 ( क ) यीशु ने प्रेरित पतरस को क्या काम दिया , और क्या यीशु का उस पर भरोसा करना सही था ? 
 ( ख ) यहोवा अपने ठहराए हुए चरवाहों के बारे में कैसा महसूस करता है ? 
 यह घटना सा . 
 यु . 
 33 के पिन्तेकुस्त से कुछ समय पहले की है । 
 अभी हाल ही में यीशु का पुनरुत्थान हुआ था । 
 एक दिन सुबह - सुबह गलील सागर के किनारे , पतरस और छः और चेलों को यीशु दिखायी दिया । 
 उसने उन्हें अपने पास बुलाया और नाश्‍ता कराया । 
 यीशु के जी उठने के बाद पतरस उससे कई बार मिल चुका था । 
 यीशु को ज़िंदा देखकर पतरस खुश तो बहुत था , मगर अंदर - ही - अंदर उसे एक डर खाए जा रहा था । 
 क्योंकि कुछ ही दिन पहले उसने सबके सामने कहा था कि यीशु से मेरा कोई वास्ता नहीं है , मैं उसको नहीं जानता । 
 पतरस अपने किए पर बहुत शर्मिंदा था । 
 उसे डर था कि यीशु विश्‍वास की कमी के लिए उसे कहीं दुत्कार न दे । 
 मगर यीशु ने ऐसा कुछ नहीं किया । 
 इसके बजाय , उसने पतरस को अपनी “ भेड़ों ” या मसीही कलीसिया पर चरवाहा ठहराया और उनकी देखभाल करने और उन्हें खिलाने का काम दिया । 
 क्या यीशु का पतरस पर भरोसा करना सही था ? 
 जी हाँ , बिलकुल । 
 बाइबल से हमें पता चलता है कि पतरस ने पहली सदी के यरूशलेम में प्रेरितों और प्राचीनों के साथ मिलकर मसीही कलीसिया की अच्छी देखभाल की । 
 जब कलीसिया में भेड़ों की तादाद दिनोंदिन बढ़ती जा रही थी और जब वे सख्त आज़माइशों से गुज़र रहे थे , तब भी पतरस और दूसरे चरवाहों ने अपनी ज़िम्मेदारी बखूबी निभायी । — प्रेरितों 1 : 15 - 26 ; 2 : 14 ; 15 : 6 - 9 . 
 आज भी , यहोवा ने अपने बेटे यीशु के ज़रिए अपनी भेड़ों यानी अपने लोगों के लिए आध्यात्मिक चरवाहे यानी प्राचीन ठहराए हैं । 
 इन काबिल भाइयों को यह ज़िम्मेदारी दी गयी है कि दुनिया के इस सबसे खतरनाक दौर में परमेश्‍वर की भेड़ों को सही राह दिखाएँ । 
 क्या यहोवा का इन चरवाहों पर भरोसा करना सही है ? 
 जी हाँ , बिलकुल । 
 इन चरवाहों ने अपनी ज़िम्मेदारी बखूबी निभायी है और इसका सबूत यह है कि पूरी दुनिया में सच्चे मसीहियों के बीच शांति और भाईचारा देखा जा सकता है । 
 बेशक इन चरवाहों से भी गलतियाँ होती हैं , जैसे पतरस से हुई थीं । 
 मगर यह सब जानते हुए भी यहोवा इन भाइयों पर भरोसा करता है कि वे उन भेड़ों की देखभाल करेंगे जिन्हें “ उसने अपने प्रिय पुत्र के रक्‍त से प्राप्त किया है । ” 
 यहोवा को ये भाई बहुत प्यारे हैं और वह इन्हें “ दो गुने आदर के योग्य ” समझता है । — 1 तीमुथियुस 5 : 17 . 
 आध्यात्मिक चरवाहे अपना जोश और उमंग कैसे बनाए रखते हैं ? 
 ये आध्यात्मिक चरवाहे अपनी ज़िम्मेदारी को पूरी उमंग और पूरे जोश के साथ निभाते हैं और भेड़ों के लिए एक अच्छा आदर्श रखते हैं । 
 लेकिन वे यह जोश और उमंग कैसे बनाए रखते हैं ? 
 इसके लिए ज़रूरी है कि वे परमेश्‍वर की पवित्र आत्मा का सहारा लें जो उन्हें अपनी ज़िम्मेदारी का बोझ उठाने के लिए ज़रूरी ताकत देती है । 
 पतरस और उसके ज़माने के दूसरे चरवाहों ने भी पवित्र आत्मा का ही सहारा लिया था । 
 यही नहीं , पवित्र आत्मा इन भाइयों को आत्मा के फल पैदा करने में मदद करती है जैसे प्रेम , आनन्द , मेल , धीरज , कृपा , भलाई , विश्‍वास , नम्रता और संयम । 
 आइए देखें कि ये चरवाहे भेड़ों की देखभाल करते वक्‍त किन खास तरीकों से आत्मा के ये फल दिखाते हैं और सबके लिए एक बढ़िया आदर्श रखते हैं । 
 पूरे झुंड से ही नहीं , हर भेड़ से प्यार कीजिए 
 4 , 5 . 
 ( क ) यहोवा और यीशु झुंड के लिए प्यार कैसे दिखाते हैं ? 
 ( ख ) आध्यात्मिक चरवाहे किन तरीकों से झुंड के लिए प्यार दिखाते हैं ? 
 परमेश्‍वर की आत्मा के फलों में सबसे पहला है , प्यार । 
 प्यार दिखाने में यहोवा ने चरवाहों के लिए एक बढ़िया मिसाल रखी है । 
 कैसे ? 
 उसने अपने पूरे झुंड यानी कलीसिया में अपने लोगों के लिए भरपूर मात्रा में आध्यात्मिक भोजन का इंतज़ाम किया है । 
 मगर उसका प्यार पूरे झुंड को खिलाने तक ही सीमित नहीं है । 
 इस झुंड की हर भेड़ उसे बहुत प्यारी है और वह उसकी फिक्र करता है । 
 यीशु भी परमेश्‍वर के इस झुंड से बहुत प्यार करता है । 
 यहाँ तक कि उसने उनके लिए अपनी जान कुरबान कर दी और वह एक - एक भेड़ को उसके “ नाम ” से जानता है । — यूहन्‍ना 10 : 3 , 14 - 16 . 
 आध्यात्मिक चरवाहे भी यहोवा और यीशु की तरह भेड़ों से प्यार करते हैं । 
 कैसे ? 
 वे कलीसिया को “ सिखाने में ” दिन - रात मेहनत करते हैं । 
 वे बाइबल से ऐसे भाषण तैयार करते हैं जिनसे न सिर्फ भेड़ों को आध्यात्मिक भोजन मिलता है बल्कि वे कई खतरों से भी बचायी जाती हैं । 
 उनकी यह मेहनत हर किसी को दिखायी देती है । 
 मगर चरवाहे कलीसिया के दूसरे ऐसे काम भी करते हैं जिनकी ज़्यादातर भाई - बहनों को खबर तक नहीं होती । 
 जैसे कलीसिया के काम का रिकॉर्ड रखना , संस्था के साथ पत्र - व्यवहार करना , कलीसिया के कार्यक्रम तैयार करना और दूसरी छोटी - मोटी बातों का ध्यान रखना । 
 इन सारे कामों की वजह से कलीसिया की सभाएँ और दूसरा काम - काज “ उचित रीति से और क्रमानुसार ” होता है । 
 कलीसिया के ज़्यादातर लोग इन कामों में लगनेवाली मेहनत को नहीं देख पाते और शायद ही उनकी इस मेहनत के लिए एहसानमंद होते हैं । 
 सचमुच , भेड़ों के लिए प्यार की खातिर चरवाहे ऐसी निःस्वार्थ सेवा में लगे रहते हैं । — गलतियों 5 : 13 . 
 6 , 7 . 
 ( क ) चरवाहों के लिए अपनी भेड़ों को अच्छी तरह जानने का एक तरीका क्या है ? 
 ( ख ) कभी - कभी अपना सुख - दुःख किसी प्राचीन को बताना क्यों अच्छा होता है ? 
 झुंड से प्यार करनेवाले एक मसीही चरवाहे को हरेक भेड़ की सलामती की फिक्र रहती है । 
 हर भेड़ को अच्छी तरह जानने का एक तरीका है कि चरवाहा उसके साथ प्रचार काम में जाए । 
 यीशु भी जब प्रचार करता था , तो अकसर उसके चेले उसके साथ हुआ करते थे और उन मौकों का फायदा उठाकर वह उनका हौसला बढ़ाता था । 
 एक तजुरबेकार मसीही चरवाहा कहता है : “ मैंने देखा है कि किसी भाई - बहन को अच्छी तरह जानने और उसकी हिम्मत बँधाने का सबसे अच्छा तरीका है , उसके साथ प्रचार में जाना । ” 
 अगर आप काफी समय से किसी प्राचीन के साथ प्रचार नहीं गए , तो क्यों न जल्द - से - जल्द उनके साथ जाने का पक्का इंतज़ाम करें । 
 यीशु को अपने चेलों से बहुत प्यार था , इसलिए वह उनकी खुशी देखकर खुश होता था और उनके दुःख - दर्द में उनके साथ रहता था । 
 जब उसके 70 चेले प्रचार करके लौटे तो उनकी खुशी देखकर यीशु भी “ आनन्द से भर गया । ” 
 मगर जब उसके दोस्त लाजर की मौत हुई और यीशु ने देखा कि लाजर की बहन मरियम और उसके नाते - रिश्‍तेदार दुःख से कितने व्याकुल हैं , तो वह भी उनके साथ “ रो पड़ा । ” 
 उसी तरह आज भेड़ों की परवाह करनेवाले चरवाहे उनके सुख - दुःख में उनका साथ देते हैं । 
 वे “ आनन्द करनेवालों के साथ आनन्द ” करते हैं और “ रोनेवालों के साथ ” रोते हैं और इस तरह उनके लिए अपना प्यार ज़ाहिर करते हैं । 
 अगर आप किसी बात को लेकर खुश हैं , तो इस बारे में अपने मसीही चरवाहों को बताइए । 
 आपकी खुशी से उन्हें भी हिम्मत मिलेगी । 
 और अगर आप तकलीफ में हैं , तो यह भी उन्हें बताइए ताकि वे आपको तसल्ली दे सकें और आपकी हिम्मत बढ़ा सकें । — 1 थिस्सलुनीकियों 1 : 6 ; 3 : 1 - 3 . 
 8 , 9 . 
 ( क ) एक प्राचीन अपनी पत्नी को प्यार का एहसास कैसे दिलाता था ? 
 ( ख ) एक चरवाहे का अपने परिवार के लिए प्यार दिखाना किस बात का सबूत देता है ? 
 मसीही चरवाहा अपने परिवार के साथ जिस तरह पेश आता है उससे भी वह झुंड के लिए अपना प्यार एक खास तरीके से ज़ाहिर करता है । 
 अगर वह शादीशुदा है तो अपनी पत्नी के साथ जिस तरह प्यार और आदर से पेश आता है , उससे कलीसिया के दूसरे शादीशुदा भाइयों के लिए अच्छी मिसाल रखता है । 
 आइए एक प्राचीन की मिसाल देखें जो अपनी मौत से पहले 20 से ज़्यादा साल तक एक चरवाहे की ज़िम्मेदारी निभाता रहा । 
 उसकी पत्नी लिंडा उसे याद करते हुए कहती है : “ मेरे पति हमेशा कलीसिया की देखरेख में लगे रहते थे । 
 लेकिन वे मुझे हमेशा यह एहसास दिलाते थे कि मेरा साथ उनके लिए कितना ज़रूरी है । 
 मेरी मेहनत के लिए अकसर मेरी तारीफ किया करते थे । 
 और वे अपने फुरसत के पल मेरे साथ बिताते थे । 
 इस वजह से मुझे कभी प्यार की कमी महसूस नहीं हुई । 
 न ही मुझे इस बात की शिकायत थी कि वे कलीसिया की सेवा में इतना वक्‍त लगाते हैं । ” 
 जिन प्राचीनों के बच्चे हैं , अगर वे उन्हें प्यार से अनुशासन देते हैं और उनके अच्छे कामों के लिए उन्हें अकसर शाबाशी देते हैं , तो ऐसे प्राचीन कलीसिया के बाल - बच्चेदार भाइयों के लिए एक अच्छा आदर्श रखते हैं । 
 सच तो यह है कि एक प्राचीन का अपने परिवार के लिए प्यार इस बात का सबूत है कि पवित्र आत्मा ने उसे ज़िम्मेदारी के जिस पद पर ठहराया है , वह अब भी उस ज़िम्मेदारी की माँगों पर खरा उतर रहा है । — 1 तीमुथियुस 3 : 4 , 5 . 
 अच्छी बातचीत से खुशी और शांति बढ़ाइए 
 ( क ) आज किस वजह से कलीसिया की खुशी और शांति को खतरा हो सकता है ? 
 ( ख ) किस मसले की वजह से शुरू की मसीही कलीसिया की शांति खतरे में थी और उस मसले का हल कैसे किया गया ? 
 पवित्र आत्मा मसीहियों में खुशी और शांति ( या आनंद और मेल ) जैसे फल भी पैदा कर सकती है , चाहे वह प्राचीनों का निकाय हो या पूरी कलीसिया हो । 
 लेकिन अगर मसीहियों में अच्छी और खुली बातचीत न हो , तो उनके बीच यह खुशी और शांति ज़्यादा वक्‍त तक नहीं टिक सकती । 
 सदियों पहले , राजा सुलैमान ने कहा था : “ बिना परामर्श के योजनायें विफल होती है । ” 
 लेकिन अगर खुलकर सलाह - मशविरा किया जाए और एक - दूसरे के लिए लिहाज़ दिखाया जाए , तो इससे खुशी बढ़ती है और शांति बनी रहती है । 
 इसकी एक मिसाल , शुरू की मसीही कलीसिया में देखी जा सकती है । 
 मसीहियों को खतना करवाना चाहिए या नहीं , इस मसले की वजह से कलीसिया की शांति खतरे में थी । 
 इसलिए यरूशलेम में मौजूद शासी निकाय ने इस मसले का हल ढूँढ़ने के लिए पवित्र आत्मा का सहारा लिया । 
 इस मसले के बारे में उन्होंने खुलकर अपनी - अपनी राय ज़ाहिर की । 
 ज़ोरदार बहस के बाद , वे एक ऐसे नतीजे पर पहुँचे जिससे सब सहमत थे । 
 जब उन्होंने सभी कलीसियाओं को अपना यह फैसला लिखकर भिजवाया , तो भाई “ उस से प्रोत्साहन पाकर अति आनन्दित हुए । ” 
 ( NHT ) उनकी खुशी बढ़ गयी और शांति बनी रही । 
 प्राचीन , कलीसिया की खुशी और शांति कैसे बनाए रख सकते हैं ? 
 उसी तरह आज भी चरवाहे एक - दूसरे के साथ अच्छी बातचीत करके कलीसिया की शांति और खुशी बढ़ाते हैं । 
 जब किसी समस्या की वजह से कलीसिया की शांति को खतरा होता है , तो प्राचीन अपनी बैठक में खुलकर इस बारे में अपनी - अपनी राय ज़ाहिर करते हैं । 
 और जब कोई प्राचीन अपनी राय देता है तो बाकी उसकी बात ध्यान से सुनते हैं । 
 वे परमेश्‍वर से प्रार्थना में पवित्र आत्मा की आशीष माँगते हैं और फिर , बाइबल के सिद्धांतों और “ विश्‍वासयोग्य और बुद्धिमान दास ” की लिखी हुई हिदायतों के मुताबिक फैसला करते हैं । 
 जो फैसला किया जाता है उस पर सभी प्राचीन यह मानकर रज़ामंद होते हैं कि परमेश्‍वर की पवित्र आत्मा की अगुवाई के मुताबिक यही फैसला सही है , फिर चाहे उनकी अपनी राय न मानी गयी हो । 
 इस तरह प्राचीन नम्रता दिखाकर कलीसिया की खुशी और शांति बनाए रखते हैं और भेड़ों के लिए अच्छी मिसाल रखते हैं कि कैसे परमेश्‍वर के साथ - साथ चलते वक्‍त उन्हें नम्र होना चाहिए । 
 आपके बारे में क्या ? 
 कलीसिया के चरवाहे बाइबल के आधार पर जो फैसला करते हैं , क्या आप नम्रता से उन फैसलों को मानकर सहयोग देते हैं ? 
 धीरज और कृपा के गुण दिखाइए 
 अपने प्रेरितों के साथ पेश आते वक्‍त यीशु को सब्र और कृपा जैसे गुण दिखाने की ज़रूरत क्यों थी ? 
 यीशु के बारह चेलों में कई खामियाँ थीं , फिर भी उसने उन्हें सिखाते वक्‍त सब्र ( धीरज ) और कृपा जैसे गुण दिखाए । 
 उसने कई बार उनके मन में यह बात बिठाने की कोशिश की कि नम्र होना कितना ज़रूरी है । 
 ऐसी ही कोशिश यीशु ने अपनी ज़िंदगी की आखिरी रात को भी की थी । 
 उसने अपने चेलों के पैर धोकर उन्हें नम्रता का सबक सिखाया । 
 मगर इसके फौरन बाद “ उन में यह विवाद छिड़ गया कि हम में किस को सब से बड़ा समझा जाना चाहिए । ” 
 क्या यीशु ने तंग आकर अपने प्रेरितों को फटकार दिया ? 
 नहीं , उसने उन्हें प्यार से समझाया : “ बड़ा कौन है ; वह जो भोजन पर बैठा या वह जो सेवा करता है ? 
 क्या वह नहीं जो भोजन पर बैठा है ? 
 पर मैं तुम्हारे बीच में सेवक के नाईं हूं । ” 
 वाकई यीशु उनके लिए क्या ही बढ़िया आदर्श था ! 
 यीशु ने अपने धीरज , कृपा और अच्छे आदर्श से आखिरकार चेलों के मन में वह बात बिठा दी जो वह उन्हें सिखाना चाहता था । 
 13 , 14 . 
 चरवाहों को खास तौर से कृपा का गुण क्यों दिखाना चाहिए ? 
 आज भी मसीही कलीसिया में शायद एक चरवाहे को किसी भाई - बहन की खामी के लिए उसे बार - बार सलाह देनी पड़े । 
 अगर उसकी सलाह नहीं मानी जाती तो वह उस भाई से तंग आ सकता है । 
 ऐसे में अगर प्राचीन यह याद रखे कि खुद उससे भी भूल - चूक होती है तो वह ‘ ठीक चाल न चलनेवाले ’ अपने भाई को ‘ समझाते वक्‍त ’ धीरज और कृपा के गुण दिखा सकेगा । 
 इस तरह वह प्राचीन , यहोवा और यीशु के आदर्श पर चलेगा , जो सब मसीहियों और प्राचीनों के साथ भी धीरज और कृपा से पेश आते हैं । — 1 थिस्सलुनीकियों 5 : 14 ; याकूब 2 : 13 . 
 कभी - कभी ज़रूरी होता है कि चरवाहे घोर पाप करनेवाले को सख्त ताड़ना दें । 
 अगर पाप करनेवाला प्रायश्‍चित्त नहीं करता तो उसे कलीसिया से निकाला जाना चाहिए । 
 ऐसे में भी मसीही चरवाहों के व्यवहार से साफ पता चलता है कि वे पाप से घृणा करते हैं पापी से नहीं । 
 चरवाहे जब इस तरह कृपा दिखाते हैं तो जो भेड़ें भटककर झुंड से दूर चली गयी हैं वे एक - न - एक - दिन वापस आ सकती हैं । — लूका 15 : 11 - 24 . 
 विश्‍वास से भलाई करने का बढ़ावा मिलता है 
 एक तरीका क्या है जिससे मसीही चरवाहे परमेश्‍वर की मिसाल पर चलकर भलाई के काम करते हैं और वे इतनी मेहनत क्यों करते हैं ? 
 “ यहोवा सभों के लिये भला है । ” 
 जी हाँ , यहोवा उन लोगों का भी भला करता है , जो उसकी भलाई के लिए कभी उसका एहसान नहीं मानते । 
 आज हमारे वक्‍त में उसकी भलाई बहुत ही खास तरीके से ज़ाहिर हो रही है । 
 कैसे ? 
 वह अपने लोगों को भेजकर दुनिया - भर में ‘ राज्य के सुसमाचार ’ का ऐलान करवा रहा है । 
 मसीही चरवाहे परमेश्‍वर की मिसाल पर चलकर भलाई के काम करते हैं और इसलिए प्रचार के काम में आगे रहते हैं । 
 लेकिन वे जी - जान लगाकर इतनी मेहनत क्यों करते हैं ? 
 क्योंकि यहोवा और उसके वादों पर उनका विश्‍वास चट्टान की तरह मज़बूत है । — रोमियों 10 : 10 , 13 , 14 . 
 चरवाहे अपनी भेड़ों की “ भलाई ” कैसे कर सकते हैं ? 
 प्रचार काम के ज़रिए “ सब के साथ भलाई ” करने के अलावा , चरवाहों की ज़िम्मेदारी है कि वे ‘ विशेष करके विश्‍वासी भाइयों के साथ भलाई ’ करें । 
 विश्‍वासी भाइयों के साथ भलाई करने का एक तरीका है , रखवाली भेंट के ज़रिए उनका हौसला बढ़ाना । 
 इस बारे में एक प्राचीन कहता है : “ जब मैं भाइयों से मिलने जाता हूँ , तो मुझे बेहद खुशी मिलती है । 
 मुझे उनकी मेहनत के लिए उन्हें शाबाशी देने का मौका मिलता है । 
 और मैं उन्हें यह यकीन दिला पाता हूँ कि यहोवा की सेवा में उनकी कड़ी मेहनत काबिले - तारीफ है । ” 
 शाबाशी देने के अलावा , कभी - कभी एक प्राचीन को शायद किसी भाई - बहन को सलाह देने की ज़रूरत पड़े ताकि वह यहोवा की सेवा ज़्यादा अच्छी तरह कर पाए । 
 ऐसा करते वक्‍त , समझदार चरवाहे वही करते हैं जो प्रेरित पौलुस ने किया था । 
 थिस्सलुनीके के भाई - बहनों को सलाह देने के बाद , गौर कीजिए पौलुस ने उनसे किस तरह आग्रह किया : “ हमें प्रभु में तुम्हारे ऊपर भरोसा है , कि जो जो आज्ञा हम तुम्हें देते हैं , उन्हें तुम मानते हो , और मानते भी रहोगे । ” 
 ऐसी बातों से चरवाहे दिखाते हैं कि भेड़ों में अच्छा करने की चाह है और ये बातें सुनकर भेड़ों का भी मन करता है कि वे ‘ अपने अगुवों की बात मानें । ’ 
 अगर प्राचीनों ने आपसे रखवाली भेंट की है और आपका हौसला बढ़ाया है , तो क्यों न उन्हें बताएँ कि इस भेंट के लिए आप कितने एहसानमंद हैं ? 
 नरमी से पेश आने के लिए संयम ज़रूरी है 
 पतरस ने यीशु से क्या सबक सीखा ? 
 यीशु नर्म स्वभाव का था , इसलिए भड़काए जाने पर भी उसने कभी अपना आपा नहीं खोया । 
 जब उसे धोखे से पकड़वाया गया , तो वह बौखलाया नहीं बल्कि संयम बनाए रखा । 
 जबकि पतरस ने आव देखा न ताव , और यीशु की गिरफ्तारी के विरोध में तलवार चला दी । 
 इस पर यीशु ने उससे कहा : “ क्या तू नहीं समझता , कि मैं अपने पिता से बिनती कर सकता हूं , और वह स्वर्गदूतों की बारह पलटन से अधिक मेरे पास अभी उपस्थित कर देगा ? ” 
 यीशु की यह बात पतरस के दिल में घर कर गयी और उसने एक ज़रूरी सबक सीखा । 
 बरसों बाद उसने मसीहियों को यही सबक याद दिलाया : “ मसीह भी तुम्हारे लिये दुख उठाकर , तुम्हें एक आदर्श दे गया है , कि तुम भी उसके चिन्ह पर चलो . . . 
 वह गाली सुनकर गाली नहीं देता था , और दुख उठाकर किसी को भी धमकी नहीं देता था । ” — 1 पतरस 2 : 21 - 23 . 
 18 , 19 . 
 ( क ) चरवाहों को नरमी और संयम की ज़रूरत खासकर कब पड़ सकती है ? 
 ( ख ) अगले लेख में किन सवालों के जवाब दिए जाएँगे ? 
 जो चरवाहे अपने काम में कामयाब होना चाहते हैं , उन्हें भी बुरे बर्ताव के बावजूद भेड़ों के साथ नरमी से पेश आना चाहिए । 
 नरमी की ज़रूरत खासकर तब पड़ सकती है जब प्राचीन किसी की मदद करना चाहें मगर वह उनकी सलाह को कबूल न करे । 
 या हो सकता है कि प्राचीन , आध्यात्मिक मायने में किसी कमज़ोर या बीमार भाई को सलाह दें मगर वह “ बिना सोचविचार ” के कुछ ऐसा बोल दे ‘ जो तलवार की नाईं चुभ ’ जाए । 
 लेकिन ऐसे में भी प्राचीन यीशु की मिसाल पर चलते हैं और बुराई का बदला बुराई से नहीं देते , न ही जली - कटी बातों से भेड़ों का दिल दुखाते हैं । 
 इसके बजाय , वे खुद पर काबू रखते हैं और उनका दर्द समझने की कोशिश करते हैं । 
 उनकी यही परवाह एक कमज़ोर इंसान में जान डाल सकती है । 
 प्राचीनों की अच्छी मिसाल से क्या आप कुछ सीख सकते हैं ? 
 जब आपको सलाह दी जाती है तो क्या आप नरमी से और खुद पर काबू रखकर उसे कबूल करते हैं ? 
 हमें यकीन है कि यहोवा और यीशु इन चरवाहों की कड़ी मेहनत की बहुत कदर करते हैं । 
 हज़ारों की तादाद में ये चरवाहे दुनिया के हर कोने में परमेश्‍वर की भेड़ों की खुशी - खुशी देखभाल करते हैं । 
 इन चरवाहों के साथ हज़ारों सहायक सेवक भी हैं जो परमेश्‍वर के “ पवित्र लोगों की सेवा ” करने में प्राचीनों का साथ देते हैं । 
 ये सेवक भी यहोवा और यीशु को बहुत प्यारे हैं । 
 तो फिर , ऐसा क्यों है कि कुछ बपतिस्मा - शुदा भाई इस “ भले काम ” या ज़िम्मेदारी से कतराते हैं और इसके काबिल बनने की कोशिश नहीं करते ? 
 इसके अलावा , यहोवा जिन्हें चरवाहा ठहराता है , उन्हें यह ज़िम्मेदारी सँभालने के लिए वह तालीम कैसे देता है ? 
 इन सवालों के जवाब अगले लेख में दिए जाएँगे । 
 क्या आपको याद है ? 
 • आध्यात्मिक चरवाहे किन तरीकों से झुंड के लिए प्यार दिखाते हैं ? 
 • कलीसिया में हर कोई कैसे खुशी बढ़ा सकता है और शांति बनाए रख सकता है ? 
 • चरवाहे सलाह देते वक्‍त धीरज और कृपा के गुण क्यों दिखाते हैं ? 
 • प्राचीन किस तरह भलाई करते हैं और विश्‍वास दिखाते हैं ? 
 [ पेज 18 पर तसवीर ] 
 प्राचीन , कलीसिया की सेवा प्यार की खातिर करते हैं 
 [ पेज 18 पर तसवीरें ] 
 वे अपने परिवार के साथ फुरसत के पल बिताते हैं . . . 
 . . 
 और प्रचार में भी उनके साथ रहते हैं 
 [ पेज 20 पर तसवीर ] 
 प्राचीन , अच्छी बातचीत से कलीसिया की खुशी बढ़ाते हैं और शांति बनाए रखते हैं 
 यहोवा अपनी भेड़ों की देखभाल के लिए चरवाहों को तालीम देता है 
 “ बुद्धि यहोवा ही देता है ; ज्ञान और समझ की बातें उसी के मुंह से निकलती हैं । ” — नीतिवचन 2 : 6 . 
 1 , 2 . 
 बपतिस्मा - शुदा भाई कलीसिया में ज़्यादा ज़िम्मेदारी पाने के काबिल बनने की कोशिश क्यों करते हैं ? 
 “ जब मुझे प्राचीन बनाया गया तो मेरी खुशी का ठिकाना न रहा । ” 
 यह कहना है निक का जो अब सात साल से एक अध्यक्ष की ज़िम्मेदारी निभा रहा है । 
 वह आगे कहता है : “ यह ज़िम्मेदारी मेरे लिए बहुत बड़ी आशीष थी और मैं चाहता था कि इसके ज़रिए मैं यहोवा की और ज़्यादा सेवा करूँ । 
 मुझे लगा कि यहोवा ने मुझ पर जो दया की है , और उसके एहसानों से मैं जिस कदर दबा हुआ हूँ , उसके बदले मुझे भी उसके लिए कुछ करना चाहिए । 
 मेरी यह भी तमन्‍ना थी कि कलीसिया के लोगों की जहाँ तक हो सके मदद करूँ , वैसे ही जैसे दूसरे प्राचीनों ने मेरी मदद की है । ” 
 निक खुश तो बहुत था , मगर उसे घबराहट भी हो रही थी । 
 वह कहता है : “ जब मुझे प्राचीन की ज़िम्मेदारी मिली तब मेरी उम्र 30 से कम थी । 
 इसलिए मैं घबरा रहा था कि कलीसिया की अच्छी देखभाल करने के लिए जिस हुनर की , जैसी समझ और अक्लमंदी की ज़रूरत होती है , वह मुझमें नहीं है । ” 
 यहोवा जिन भाइयों को अपने झुंड की रखवाली करने के लिए चुनता है , उनके पास खुश होने के बहुत से कारण हैं । 
 प्रेरित पौलुस ने इफिसुस के प्राचीनों को खुशी का एक कारण याद दिलाया जब उसने यीशु के इन शब्दों का हवाला दिया : “ लेने से देने में अधिक सुख है । ” 
 एक सहायक सेवक या एक प्राचीन की हैसियत से सेवा करके , बपतिस्मा - शुदा भाई यहोवा को और कलीसिया को बहुत कुछ देते हैं । 
 जैसे , सहायक सेवक कलीसिया की देखरेख के काम में प्राचीनों का हाथ बँटाते हैं । 
 ये सेवक , दूसरी कई ज़िम्मेदारियाँ भी सँभालते हैं जिनमें अकसर उनका काफी समय खर्च होता है मगर ये काम बहुत ज़रूरी भी होते हैं । 
 ऐसे भाई , परमेश्‍वर और लोगों के लिए प्यार की खातिर ही ऐसी सेवा करते हैं जिससे बहुतों को फायदा होता है । — मरकुस 12 : 30 , 31 . 
 कुछ लोग कलीसिया में ज़िम्मेदारी के काबिल बनने की कोशिश करने से क्यों कतराते हैं ? 
 लेकिन , एक ऐसे बपतिस्मा - शुदा भाई के बारे में क्या कहा जाए , जो एक सहायक सेवक और प्राचीन बनने की ज़िम्मेदारी से कतराता है , क्योंकि उसे लगता है कि वह इन ज़िम्मेदारियों को निभाने के काबिल नहीं है ? 
 निक की तरह उसे शायद इस बात से घबराहट होती हो कि उसमें एक कामयाब चरवाहा बनने का हुनर नहीं है । 
 क्या आप भी उन बपतिस्मा - शुदा भाइयों में से एक हैं जो ऐसा सोचते हैं ? 
 ऐसी चिंता लाज़मी भी है । 
 क्योंकि भेड़ों की रखवाली के लिए ठहराए गए चरवाहे उनके साथ जिस तरह पेश आते हैं , उसका हिसाब यहोवा इन चरवाहों से लेगा । 
 यीशु ने कहा था : “ जिसे बहुत दिया गया है , उस से बहुत मांगा जाएगा , और जिसे बहुत सौंपा गया है , उस से बहुत मांगेंगे । ” — लूका 12 : 48 . 
 यहोवा जिन्हें अपनी भेड़ों की देखरेख करने के लिए ठहराता है , वह उनकी मदद कैसे करता है ? 
 यहोवा जिन्हें सेवक और प्राचीन ठहराता है , क्या वह उनसे उम्मीद करता है कि ज़िम्मेदारी का यह भार वे बिना किसी मदद के खुद ही उठाएँ ? 
 जी नहीं । 
 इसके बजाय वह उन्हें ऐसे कारगर तरीकों से मदद देता है कि वे न सिर्फ नाम के लिए अपनी ज़िम्मेदारी निभाएँ बल्कि ऐसा करने से खुशी भी पाएँ । 
 जैसा कि पिछले लेख में चर्चा की गयी थी , यहोवा इन भाइयों को अपनी पवित्र आत्मा देता है , जिसके फल उनकी मदद करते हैं कि भेड़ों की देखरेख कोमलता से करें । 
 इसके अलावा , यहोवा उन्हें बुद्धि , ज्ञान और समझ भी देता है । 
 वह कैसे ? 
 आइए ऐसे तीन तरीकों की चर्चा करें जिनसे यहोवा उन लोगों को तालीम देता है , जिन्हें उसने अपनी भेड़ों की देखरेख करने के लिए ठहराया है । 
 तजुरबेकार चरवाहों से मिलनेवाली तालीम 
 पतरस और यूहन्‍ना कामयाब चरवाहे क्यों थे ? 
 जब प्रेरित पतरस और यूहन्‍ना , महासभा के सामने खड़े थे तो दुनिया के हिसाब से पढ़े - लिखे और अक्लमंद न्यायियों ने उन्हें “ अनपढ़ और साधारण मनुष्य ” समझा । 
 बेशक , उन्हें पढ़ना - लिखना तो आता था मगर उन्होंने रब्बियों से तालीम पाकर शास्त्र का अध्ययन नहीं किया था । 
 फिर भी , पतरस , यूहन्‍ना और दूसरे चेलों ने इस बात का सबूत दिया था कि वे काबिल शिक्षक हैं , क्योंकि उनकी बातें सुननेवालों में से बहुतों ने विश्‍वास किया । 
 ये मामूली इंसान , इतने उम्दा तरीके से सिखानेवाले कैसे बन गए ? 
 पतरस और यूहन्‍ना की बातें सुनने के बाद सभा ने “ पहचाना , कि ये यीशु के साथ रहे हैं । ” 
 यह सच है कि इस तरह सिखाने में पवित्र आत्मा ने उनकी मदद की । 
 पर आध्यात्मिक मायने में वे अंधे न्यायी भी साफ देख सकते थे कि यीशु ने इन लोगों को तालीम दी थी । 
 जब यीशु धरती पर था , तब उसने अपने प्रेरितों को ना सिर्फ भेड़ जैसे लोगों को ढूँढ़कर इकट्ठा करना सिखाया बल्कि यह भी सिखाया कि जब ये भेड़ें कलीसिया का हिस्सा बन जाएँ तो चरवाहे की तरह इनकी रखवाली कैसे करनी चाहिए । — मत्ती 11 : 29 ; 20 : 24 - 28 ; 1 पतरस 5 : 4 . 
 यीशु और पौलुस ने दूसरों को तालीम देने में क्या मिसाल कायम की ? 
 यीशु अपने पुनरुत्थान के बाद भी उन चेलों को तालीम देता रहा जिन्हें उसने चरवाहे ठहराया था । 
 इनमें से एक था , पौलुस । 
 यीशु ने खुद उसे चुना और अपनी निगरानी में उसे तालीम दिलवायी । 
 पौलुस इस तालीम के लिए दिल से एहसानमंद था और उसने जो सीखा था वही आगे दूसरे प्राचीनों को भी सिखाया । 
 जैसे , उसने तीमुथियुस को तालीम देने में काफी समय लगाया और मेहनत की ताकि वह परमेश्‍वर की सेवा में ऐसा “ काम करनेवाला ” बने “ जो लज्जित होने न पाए । ” 
 यह दोनों दोस्ती के मज़बूत बंधन में बँध गए थे । 
 इससे पहले पौलुस ने तीमुथियुस के बारे में लिखा था : “ जैसा पुत्र पिता के साथ करता है , वैसा ही उस ने सुसमाचार के फैलाने में मेरे साथ परिश्रम किया । ” 
 पौलुस ने तीमुथियुस को या किसी और को अपना चेला बनाने की कोशिश कभी नहीं की । 
 इसके बदले , उसने मसीही भाई - बहनों को उकसाया कि वे ‘ उसकी सी चाल चलें जैसा वह मसीह की सी चाल चलता है । ’ — 1 कुरिन्थियों 11 : 1 . 
 7 , 8 . 
 ( क ) कौन - सा अनुभव दिखाता है कि जब प्राचीन यीशु और पौलुस की मिसाल पर चलते हैं , तो अच्छे नतीजे निकलते हैं ? 
 ( ख ) प्राचीनों को ऐसे भाइयों की तालीम कब शुरू करनी चाहिए जो आगे चलकर सहायक सेवक और प्राचीन बनेंगे ? 
 यीशु और पौलुस की मिसाल पर चलते हुए , कई तजुरबेकार चरवाहों ने बपतिस्मा - शुदा भाइयों को तालीम देने की ज़िम्मेदारी हाथ ली है और इसके अच्छे नतीजे मिले हैं । 
 चैड के अनुभव पर गौर कीजिए । 
 वह एक ऐसे परिवार में पला - बढ़ा जहाँ सभी लोग सच्चाई में नहीं थे । 
 मगर हाल ही में वह प्राचीन बना । 
 वह कहता है : “ बरसों से , कई अनुभवी प्राचीनों ने मुझे आध्यात्मिक तरक्की करने में मदद दी है । 
 मेरे पिता सच्चाई में नहीं थे इसलिए उन प्राचीनों ने मुझ में खास दिलचस्पी दिखायी और मेरे आध्यात्मिक पिता बने । 
 उन्होंने गवाही देने में मुझे तालीम देने के लिए मेरे साथ प्रचार में जाने का वक्‍त निकाला और बाद में खासकर एक प्राचीन ने मुझे कलीसिया में जो ज़िम्मेदारी मिली थी उसे सँभालने की तालीम दी । ” 
 जैसा कि चैड का अनुभव दिखाता है , अच्छी समझ रखनेवाले चरवाहे बहुत पहले से ऐसे भाइयों को तालीम देना शुरू कर देते हैं , जो आगे जाकर सहायक सेवक और प्राचीन बन सकते हैं । 
 फिर चाहे उस वक्‍त ये भाई इन ज़िम्मेदारियों के बिलकुल भी काबिल न हों । 
 ऐसा ज़रूरी क्यों है ? 
 क्योंकि बाइबल के मुताबिक यह बेहद ज़रूरी है कि जो भाई सहायक सेवक और प्राचीन की ज़िम्मेदारी के लिए चुने जाएँ , वे इन ज़िम्मेदारियों को हासिल करने से पहले ही मसीही उसूलों के मुताबिक जीते हों और परमेश्‍वर की सेवा जी - जान से करते हों । 
 वे ‘ पहिले परखे जाने ’ चाहिए । — 1 तीमुथियुस 3 : 1 - 10 . 
 अनुभवी चरवाहों पर क्या ज़िम्मेदारी है , और क्यों ? 
 अगर बपतिस्मा - शुदा भाई परखे जाने हैं , तो लाज़िमी है कि उन्हें पहले तालीम दी जाए । 
 इसे समझने लिए एक उदाहरण लीजिए : अगर स्कूल में एक विद्यार्थी से कहा जाए कि उसे एक मुश्‍किल परीक्षा देनी है , मगर इस परीक्षा के लिए टीचर ने उसे कोई खास तालीम नहीं दी , तो क्या वह यह परीक्षा पास कर पाएगा ? 
 शायद वह फेल हो जाएगा । 
 इसलिए , ज़रूरी है कि उसे पूरी तालीम मिले । 
 लेकिन अच्छा टीचर वह होता है जो विद्यार्थियों को सिर्फ परीक्षा में पास होने के लिए नहीं सिखाता , बल्कि यह भी सिखाता है कि जो जानकारी उन्होंने हासिल की है , उसे काम में कैसे लाएँ । 
 इसी तरह , जी - जान लगाकर सिखानेवाले प्राचीन बपतिस्मा - शुदा भाइयों को खास तालीम के ज़रिए ऐसे गुण बढ़ाने में मदद करते हैं , जो ज़िम्मेदारी के पद पर ठहराए गए भाइयों में होने ज़रूरी हैं । 
 वे ऐसा सिर्फ इसलिए नहीं करते ताकि इन भाइयों को ज़िम्मेदारी के पद के लिए चुने जाने में मदद दें , बल्कि इसलिए करते हैं ताकि उन्हें झुंड की अच्छी देखभाल करने के काबिल बनने में मदद दें । 
 बेशक , जिन भाइयों का बपतिस्मा हो चुका है , उन्हें भी अपनी तरफ से मेहनत करनी चाहिए और वे तमाम गुण बढ़ाने की जी - जान से कोशिश करनी चाहिए जो एक सहायक सेवक या प्राचीन बनने के लिए ज़रूरी हैं । 
 फिर भी , अगर तजुरबेकार प्राचीन ऐसे भाइयों को खुशी - खुशी तालीम दें जो कलीसिया में ज़िम्मेदारी के काबिल बनने के लिए मेहनत कर रहे हैं , तो वे उन्हें जल्द - से - जल्द तरक्की करने में मदद दे सकते हैं । 
 10 , 11 . 
 कलीसिया के चरवाहे दूसरे भाइयों को ज़्यादा ज़िम्मेदारियाँ सँभालने की तालीम कैसे दे सकते हैं ? 
 तजुरबेकार चरवाहे किन खास तरीकों से दूसरों को कलीसिया में ज़िम्मेदारियाँ सँभालने की तालीम दे सकते हैं ? 
 सबसे पहले , उन्हें कलीसिया के भाइयों में सच्ची दिलचस्पी लेनी चाहिए । 
 उनके साथ अकसर प्रचार में जाना चाहिए और “ सत्य के वचन को ठीक रीति ” से काम में लाने में उनकी मदद करनी चाहिए । 
 अनुभवी चरवाहे उन भाइयों को दूसरों की सेवा करने से मिलनेवाली खुशियों के बारे में बताते हैं और परमेश्‍वर की सेवा में लक्ष्य रखने और उन तक पहुँचने से खुद उन्हें जो सुख मिलता है उसके बारे में बताते हैं । 
 वे प्यार से और साफ शब्दों में सुधार करने के खास सुझाव भी देते हैं , जिन पर काम करने से एक भाई “ झुंड के लिये आदर्श ” बन सकता है । — 1 पतरस 5 : 3 , 5 . 
 जब एक भाई को सहायक सेवक की ज़िम्मेदारी दी जाती है , तो समझदार चरवाहे उसे सिखाना जारी रखते हैं । 
 ब्रूस ने 50 साल से एक प्राचीन की हैसियत से सेवा की है । 
 वह कहता है : “ जब एक भाई को सहायक सेवक की ज़िम्मेदारी मिलती है , तो मैं उसके साथ बैठकर , विश्‍वासयोग्य और बुद्धिमास दास की दी हुई हिदायतों के बारे में चर्चा करता हूँ । 
 हम ऐसी हिदायतें भी पढ़ते हैं जो खास उसकी ज़िम्मेदारी के बारे में हैं और फिर मैं उसके साथ तब तक काम करता हूँ जब तक वह अपनी ज़िम्मेदारियों को अच्छी तरह समझ नहीं लेता । ” 
 जब एक सहायक सेवक अपने काम में तजुरबा हासिल करता है , तो उसे चरवाहे की ज़िम्मेदारी निभाने की तालीम भी दी जा सकती है । 
 ब्रूस आगे कहता है : “ जब मैं किसी सहायक सेवक को अपने साथ रखवाली भेंट पर ले जाता हूँ , तो मैं उसे ऐसे खास वचन चुनने में मदद देता हूँ , जो उस व्यक्‍ति या परिवार का हौसला बढ़ाएँगे , जिनसे हम मिलने जाते हैं । 
 अगर एक सेवक को कामयाब चरवाहा बनना है , तो उसके लिए यह सीखना बहुत ज़रूरी है कि बाइबल की आयतें कैसे इस तरीके से इस्तेमाल करे कि सुननेवाले के दिल में उमंग जगाए । ” — इब्रानियों 4 : 12 ; 5 : 14 . 
 तजुरबेकार चरवाहे , नए प्राचीनों को कैसे तालीम दे सकते हैं ? 
 जिस भाई को हाल ही में चरवाहे की ज़िम्मेदारी मिली हो , उसे भी और ज़्यादा तालीम से फायदा मिल सकता है । 
 निक , जिसका हमने पहले भी ज़िक्र किया था , कहता है : “ दो बुज़ुर्ग प्राचीनों की तालीम से मुझे बहुत बढ़िया मदद मिली । 
 इन भाइयों को पता होता था कि कुछ मामलों में आम तौर पर क्या किया जाना चाहिए । 
 वे हमेशा बड़े सब्र के साथ मेरी बात सुनते थे और उस पर गंभीरता से सोच - विचार करते थे — फिर चाहे वे उस बात से सहमत न हों । 
 कलीसिया के भाई - बहनों के साथ वे जिस तरह नम्रता और आदर के साथ पेश आते थे , उस पर ध्यान देने से मैंने बहुत कुछ सीखा है । 
 इन प्राचीनों को देखकर मेरे मन में यह बात अच्छी तरह बैठ गयी कि समस्याओं को सुलझाते वक्‍त या दूसरों की हिम्मत बढ़ाते वक्‍त बाइबल का अच्छी तरह इस्तेमाल करने की कला आना बहुत ज़रूरी है । ” 
 परमेश्‍वर के वचन से तालीम 
 ( क ) एक कामयाब चरवाहा बनने के लिए एक भाई के लिए क्या ज़रूरी है ? 
 ( ख ) यीशु ने क्यों कहा : “ मेरा उपदेश मेरा नहीं ” है ? 
 बेशक , परमेश्‍वर के वचन , बाइबल में ऐसे नियम , सिद्धांत और मिसालें हैं जो एक चरवाहे के लिए ज़रूरी हैं ताकि वह “ सिद्ध बने , और हर एक भले काम के लिये तत्पर हो जाए । ” 
 एक भाई ने शायद स्कूल - कॉलेज में अच्छी शिक्षा हासिल की हो , लेकिन एक कामयाब चरवाहा बनने के लिए यह ज़रूरी है कि उसे बाइबल का अच्छा ज्ञान हो और वह इसे सही तरह से काम में भी लाए । 
 यीशु की मिसाल पर गौर कीजिए । 
 इस धरती पर यीशु जैसा ज्ञानवान , समझदार और बुद्धिमान चरवाहा और कोई नहीं हुआ , मगर उसने भी कभी यहोवा की भेड़ों को सिखाते वक्‍त अपनी समझ का सहारा नहीं लिया । 
 उसने कहा : “ मेरा उपदेश मेरा नहीं , परन्तु मेरे भेजनेवाले का है । ” 
 यीशु ने सारा श्रेय अपने स्वर्गीय पिता को क्यों दिया ? 
 उसने कहा : “ जो अपनी ओर से कुछ कहता है , वह अपनी ही बड़ाई चाहता है । ” — यूहन्‍ना 7 : 16 , 18 . 
 चरवाहे कैसे खुद अपनी बड़ाई कराने की कोशिश नहीं करते ? 
 वफादार चरवाहे खुद अपनी बड़ाई कराने की कोशिश नहीं करते । 
 सलाह देते वक्‍त और हिम्मत बँधाते वक्‍त , वे अपनी बुद्धि के हिसाब से नहीं बोलते बल्कि परमेश्‍वर के वचन का इस्तेमाल करते हैं । 
 वे इस बात को समझते हैं कि चरवाहे की ज़िम्मेदारी भेड़ों को “ मसीह का मन ” हासिल करने में मदद देना है न कि प्राचीनों का मन । 
 आइए एक मिसाल लें । 
 अगर एक प्राचीन किसी जोड़े की शादीशुदा ज़िंदगी की समस्याओं को सुलझाने में मदद दे रहा है और वह बाइबल के सिद्धांतों और “ विश्‍वासयोग्य और बुद्धिमान दास ” की तरफ से छापी गयी जानकारी के बजाय अपने तजुरबे के हिसाब से उन्हें सलाह देता है , तो क्या होगा ? 
 वह शायद उन्हें ऐसी सलाह दे जो उस देश के रीति - रिवाज़ों के हिसाब से सही हो या उसे जितनी जानकारी है बस उसी पर आधारित हो । 
 माना कि कुछ रीति - रिवाज़ अपने आपमें गलत नहीं होते , और उस प्राचीन ने अपनी ज़िंदगी में शायद बहुत तजुरबा भी हासिल किया हो । 
 मगर भेड़ों को सबसे ज़्यादा फायदा तब होता है जब चरवाहे उन्हें यीशु की आवाज़ और यहोवा के वचन सुनने का बढ़ावा देते हैं , न कि इंसानों के विचार या दुनियावी रीति - रिवाज़ मानने का । — भजन 12 : 6 ; नीतिवचन 3 : 5 , 6 . 
 “ विश्‍वासयोग्य और बुद्धिमान दास ” से तालीम 
 यीशु ने “ विश्‍वासयोग्य और बुद्धिमान दास ” को क्या काम सौंपा है , और दास वर्ग की कामयाबी का एक कारण क्या है ? 
 प्रेरित पतरस , यूहन्‍ना और पौलुस , ये सभी चरवाहे उस समूह के सदस्य थे जिसे यीशु ने “ विश्‍वासयोग्य और बुद्धिमान दास ” कहा । 
 इस दास वर्ग में यीशु के वे भाई हैं जिनका पवित्र आत्मा से अभिषेक हुआ है और जिन्हें मसीह के साथ स्वर्ग में राज करने की आशा है । 
 आज इस व्यवस्था के आखिरी दिनों में , इस धरती पर बाकी बचे मसीह के भाइयों की गिनती बहुत कम रह गयी है और आगे भी यह कम होती जाएगी । 
 मगर , जो काम यीशु ने उन्हें सौंपा था , यानी अंत आने से पहले राज्य के सुसमाचार का प्रचार , वह काम तो पहले से कहीं ज़्यादा दुनिया के कोने - कोने तक फैल गया है । 
 ऐसे में भी , दास वर्ग बहुत कामयाब रहा है । 
 हम ऐसा क्यों कहते हैं ? 
 क्योंकि उन्होंने ‘ अन्य भेड़ ’ के लोगों को तालीम दी है ताकि वे प्रचार करने और सिखाने के काम में उनका हाथ बँटाएँ । 
 आज प्रचार का ज़्यादातर काम यही वफादार अन्य भेड़ें कर रही हैं । 
 दास वर्ग चुने गए भाइयों को तालीम कैसे देता है ? 
 दास वर्ग , यह तालीम कैसे देता है ? 
 पहली सदी में , दास वर्ग के कुछ नुमाइंदों को अधिकार दिया गया था कि वे कलीसिया में अध्यक्ष या प्राचीन की ज़िम्मेदारी के लिए भाइयों को तालीम दें और चुनें , और फिर ये अध्यक्ष कलीसिया में भेड़ों को तालीम देते । 
 आज भी ऐसा ही है । 
 दास वर्ग का नुमाइंदा है , शासी निकाय । 
 शासी निकाय आत्मा से अभिषिक्‍त प्राचीनों का छोटा समूह है । 
 यह निकाय अपने नुमाइंदों को अधिकार देता है कि दुनिया - भर की हज़ारों - हज़ार कलीसियाओं में वे सहायक सेवकों और प्राचीनों को तालीम दें और उन्हें इस ज़िम्मेदारी के लिए चुनें । 
 इसके अलावा , शासी निकाय ऐसे स्कूलों का इंतज़ाम करता है जहाँ शाखा समिति के सदस्यों , सफरी अध्यक्षों , प्राचीनों और सहायक सेवकों को तालीम दी जाती है कि भेड़ों की देखरेख करने का सबसे बेहतरीन तरीका क्या है । 
 खतों , प्रहरीदुर्ग के लेखों और यहोवा की इच्छा पूरी करने के लिए संगठित * जैसी दूसरी किताबों से और भी हिदायतें दी जाती हैं । 
 ( क ) यीशु ने दास वर्ग पर भरोसा कैसे दिखाया है ? 
 ( ख ) आध्यात्मिक चरवाहे कैसे दिखा सकते हैं कि उन्हें दास वर्ग पर भरोसा है ? 
 यीशु को दास वर्ग पर इतना भरोसा था कि उसने उन्हें “ अपनी सारी संपत्ति ” पर , जी हाँ धरती पर अपने सारे आध्यात्मिक काम - काज पर देखरेख के लिए ठहराया । 
 जिन्हें कलीसिया में चरवाहे ठहराया गया है , वे भी शासी निकाय से मिली हिदायतों को मानकर यह साबित करते हैं कि उन्हें भी दास वर्ग पर भरोसा है । 
 जी हाँ , जब चरवाहे दूसरों को तालीम देते हैं , जब वे परमेश्‍वर के वचन से खुद तालीम पाने के लिए तैयार रहते हैं और जब वे दास वर्ग से मिलनेवाली तालीम के मुताबिक काम करते हैं , तब वे झुंड में एकता को बढ़ावा देते हैं । 
 हम यहोवा के कितने शुक्रगुज़ार हैं , जिसने ऐसे भाइयों को तालीम दी है जो मसीही कलीसिया में हर जन की दिल से परवाह करते हैं ! 
 [ फुटनोट ] 
 इसे यहोवा के साक्षियों ने प्रकाशित किया है । 
 आप क्या जवाब देंगे ? 
 • अनुभवी आध्यात्मिक चरवाहे दूसरों को तालीम कैसे देते हैं ? 
 • चरवाहे अपने विचारों के आधार पर क्यों नहीं सिखाते ? 
 • चरवाहे दास वर्ग पर भरोसा कैसे दिखाते हैं और वे ऐसा क्यों करते हैं ? 
 [ पेज 24 , 25 पर तसवीरें ] 
 मसीही चरवाहे कलीसिया के जवान भाइयों को तालीम देते हैं 
 [ पेज 26 पर तसवीरें ] 
 “ विश्‍वासयोग्य और बुद्धिमास दास ” प्राचीनों को बेहिसाब तालीम देता है 
 हमारे राजा मसीह की सेवा वफादारी से करना 
 “ उसको ऐसी प्रभुता , महिमा और राज्य दिया गया , कि देश - देश और जाति - जाति के लोग और भिन्‍न - भिन्‍न भाषा बोलनेवाले सब उसके अधीन हों । ” — दानिय्येल 7 : 14 . 
 1 , 2 . 
 हम कैसे जानते हैं कि मसीह को सा . 
 यु . 
 33 में पूरी दुनिया पर राज्य करने का अधिकार नहीं दिया गया था ? 
 क्या कोई राजा अपनी प्रजा की खातिर जान दे सकता है और फिर दोबारा ज़िंदा होकर राज कर सकता है ? 
 क्या कोई राजा धरती पर रहकर अपनी प्रजा की वफादारी और उनका भरोसा जीत सकता है और फिर स्वर्ग से उन पर राज कर सकता है ? 
 सिर्फ एक ही शख्स ऐसा कर सका है और वह है , यीशु मसीह । 
 इतना ही नहीं , वह इससे भी बढ़कर बहुत कुछ कर सका है । 
 यीशु की मौत , उसके जी उठने और स्वर्ग वापस जाने के कुछ समय बाद , यानी सा . 
 यु . 
 33 के पिन्तेकुस्त के दिन , परमेश्‍वर ने उसे “ सब वस्तुओं पर शिरोमणि [ “ सरदार , ” हिन्दुस्तानी बाइबल ] ठहराकर कलीसिया को दे दिया । ” 
 इस तरह , यीशु को छोटे पैमाने पर हुकूमत करने का अधिकार दिया गया था । 
 और उसकी पहली प्रजा थी , आत्मा से अभिषिक्‍त मसीही जिन्हें आत्मिक इस्राएल या ‘ परमेश्‍वर का इस्राएल ’ कहा जाता है । — गलतियों 6 : 16 ; कुलुस्सियों 1 : 13 . 
 हम कैसे जानते हैं कि सा . 
 यु . 
 33 के पिन्तेकुस्त में यीशु को पूरी दुनिया पर राज्य करने का अधिकार नहीं दिया गया था ? 
 क्योंकि उसके करीब 30 साल बाद , प्रेरित पौलुस ने बताया कि यीशु , ‘ परमेश्‍वर के दहिने बैठा है और उसी समय से इस की बाट जोह रहा है , कि उसके बैरी उसके पांवों के नीचे की पीढ़ी बनें । ’ 
 फिर सा . 
 यु . 
 पहली सदी के आखिर में , बुज़ुर्ग प्रेरित यूहन्‍ना ने भविष्य का एक दर्शन देखा कि पूरे विश्‍व के महाराजाधिराज , यहोवा ने मसीह यीशु को अपने नए स्वर्गीय राज्य का राजा ठहराया । 
 आज इस बात के ढेरों सबूत हैं कि यह घटना सन्‌ 1914 में हुई थी । 
 वाकई उसी साल यीशु स्वर्ग में मसीहाई राज्य का राजा बना था । 
 * 
 ( क ) सन्‌ 1914 से , राज्य के सुसमाचार में कौन - सी रोमांचक खबर शामिल हो गयी है ? 
 ( ख ) हम खुद से क्या सवाल पूछ सकते हैं ? 
 सन्‌ 1914 से , राज्य के सुसमाचार में एक और रोमांचक खबर शामिल हो गयी है । 
 वह क्या है ? 
 यही कि यीशु , परमेश्‍वर के स्वर्गीय राज्य का राजा बन गया है और आज “ अपने शत्रुओं के बीच ” अपने अधिकार का इस्तेमाल करके अपनी प्रजा के काम - काज की अगुवाई कर रहा है । 
 धरती पर उसकी वफादार प्रजा भी दिखा रही है कि वह यीशु के अधिकार को मानती है । 
 वह कैसे ? 
 बाइबल सिखाने के काम में जुटकर , जो दुनिया - भर में चलाया जा रहा है । 
 यह काम इतिहास में पहली बार इतने बड़े पैमाने पर किया जा रहा है । 
 आत्मा से अभिषिक्‍त मसीही , जो ‘ राज्य की सन्तान ’ हैं , “ मसीह के राजदूत ” बनकर सेवा करते हैं । 
 और इस काम में उनके वफादार साथी हैं , मसीह की “ अन्य भेड़ें ” जिनकी तादाद दिनोंदिन बढ़ती जा रही है और जो परमेश्‍वर के राज्य के उपराजदूत हैं । 
 यह तो रही समूह की बात , लेकिन हममें से हरेक को जाँच करने की ज़रूरत है कि क्या मैं दिल से मसीह के अधिकार को मानता हूँ । 
 हम खुद से ये सवाल पूछ सकते हैं : क्या मैं हर हाल में उसका वफादार रहता हूँ ? 
 हम एक ऐसे राजा को अपनी वफादारी कैसे दिखा सकते हैं जो स्वर्ग में है ? 
 इन सवालों के जवाब पाने से पहले , आइए गौर करें कि हमें क्यों मसीह के वफादार रहना चाहिए । 
 राजा की अच्छाई , प्रजा की वफादारी 
 धरती पर अपनी सेवा के दौरान यीशु ने क्या - क्या किया था ? 
 मसीह ने हमारे लिए जो कुछ किया है , उसके लिए अपनी एहसानमंदी दिखाने के लिए हम उसके वफादार रहते हैं । 
 साथ ही उसके बेमिसाल गुणों की वजह से भी हमें उसके वफादार रहने की प्रेरणा मिलती है । 
 जब यीशु धरती पर था , तो उसने भूखों को खाना खिलाया , बीमारों को चंगा किया , अंधों , अपंगों , बधिरों और गूंगों को ठीक किया । 
 यहाँ तक कि उसने मरे हुओं को भी दोबारा ज़िंदा किया । 
 इस तरह उसने एक छोटे पैमाने पर दिखाया कि भविष्य में धरती पर हुकूमत करते वक्‍त वह क्या - क्या करेगा । 
 इसके अलावा , धरती पर यीशु की ज़िंदगी के बारे में जानने से हमें पता चलता है कि हमारे इस राजा में क्या - क्या गुण हैं । 
 उसका सबसे खास गुण है , दूसरों की खातिर कुरबान हो जानेवाला प्यार । 
 माना जाता है कि फ्रांसीसी सम्राट , नेपोलियन बोनपार्ट ने एक बार कहा था : “ सिकंदर , कैसर , शार्लमेन और मैंने अपनी सल्तनत कैसे खड़ी की है ? 
 बल से । 
 सिर्फ यीशु मसीह ही ऐसी हस्ती थी जिसने प्यार की बुनियाद पर अपना राज्य खड़ा किया और आज , सदियों बाद भी लाखों लोग उसके लिए मर - मिटने को तैयार हैं । ” 
 यीशु के स्वभाव में ऐसा क्या था कि लोग उसकी ओर खिंचे चले आए ? 
 यीशु नम्र और मन में दीन था । 
 उसके इसी स्वभाव की वजह से बोझ से दबे हुए लोग उसकी ओर खिंचे चले आते थे और उसका उपदेश सुनकर वे ताज़गी महसूस करते थे । 
 यहाँ तक कि बच्चे भी बेझिझक उसके पास चले आते थे । 
 समझ रखनेवाले दीन लोग अपना सबकुछ छोड़कर उसके चेले बन गए । 
 यीशु , स्त्रियों का आदर और लिहाज़ करता था । 
 उसके इसी व्यवहार से परमेश्‍वर का भय माननेवाली बहुत - सी स्त्रियाँ उसकी शिष्य बनीं और वफादार रहीं । 
 कइयों ने तो यीशु की सेवा करने के लिए अपना समय , अपनी ताकत और जो कुछ उनके पास था , वह लगा दिया । — लूका 8 : 1 - 3 . 
 लाजर की मौत पर यीशु ने कैसे दिखाया कि उसमें कोमल भावनाएँ हैं ? 
 मसीह में कोमल भावनाएँ भी थीं । 
 यह हम उस वाकये से देख सकते हैं जब उसके अज़ीज़ दोस्त , लाजर की मौत हुई । 
 लाजर की बहनें , मरियम और मार्था को शोक करता देख , यीशु खुद को रोक नहीं पाया । 
 वह भी तड़प उठा और “ रो पड़ा । ” 
 हालाँकि उसे मालूम था कि कुछ ही देर में वह लाजर को ज़िंदा करनेवाला है , फिर भी उसकी मौत से यीशु बहुत “ दुखी हुआ । ” 
 यीशु का प्यार और उसकी करुणा ने उसे उकसाया कि वह लाजर को ज़िंदा करने के लिए वह अधिकार इस्तेमाल करे जो उसे परमेश्‍वर से मिला था । — यूहन्‍ना 11 : 11 - 15 , 33 - 35 , 38 - 44 , NHT . 
 यीशु क्यों हमारी वफादारी का हकदार है ? 
 ( कृपया पेज 31 पर बक्स भी देखिए । ) 
 जब हम सीखते हैं कि यीशु को सच्चाई से कितना प्यार था , और कपट और बुराई से उसे कितनी घृणा थी , तो क्या हमारा दिल श्रद्धा और विस्मय से नहीं भर जाता ? 
 बेशक । 
 उसने दो बार , बड़ी हिम्मत के साथ लालची व्यापारियों को मंदिर से खदेड़ दिया । 
 इसके अलावा , जब वह धरती पर इंसान बनकर जीया तो उसने हर किस्म की मुसीबतें झेलीं । 
 इस तरह उसने खुद उन दबावों और समस्याओं का सामना किया जिनका हम सामना करते हैं । 
 यीशु यह भी जानता था कि नफरत और नाइंसाफी का शिकार होना क्या होता है । 
 आखिरकार , वह अपने पिता की इच्छा पूरी करने और अपनी प्रजा को हमेशा की ज़िंदगी देने के लिए बेखौफ होकर दर्दनाक मौत सहने को तैयार हो गया । 
 क्या मसीह के ये गुण आपको उसकी सेवा वफादारी से करते रहने के लिए नहीं उकसाते ? 
 लेकिन मसीह की प्रजा बनने के लिए हमें क्या करना होगा ? 
 प्रजा बनने की माँगें 
 मसीह की प्रजा बनने की क्या माँगें हैं ? 
 ज़रा इस उदाहरण पर गौर कीजिए : किसी दूसरे देश में बसने के लिए आम तौर पर एक इंसान को कुछ बुनियादी माँगें पूरी करनी पड़ती हैं । 
 जैसे , उसका चरित्र अच्छा होना चाहिए और उसे स्वास्थ्य से जुड़ी कसौटी पर खरा उतरना चाहिए । 
 ठीक उसी तरह , मसीह की प्रजा बनने की कुछ माँगें हैं । 
 जैसे एक इंसान को ऊँचे नैतिक स्तर मानने चाहिए और आध्यात्मिक मायने में सेहतमंद होना चाहिए । — 1 कुरिन्थियों 6 : 9 - 11 ; गलतियों 5 : 19 - 23 . 
 हम कैसे दिखा सकते हैं कि हम मसीह के वफादार हैं ? 
 यीशु मसीह पूरे हक से अपनी प्रजा से यह भी माँग करता है कि वह उसके और उसके राज्य की वफादार रहे । 
 उसकी प्रजा के लोग कैसे दिखा सकते हैं कि वे उसके वफादार हैं ? 
 उन शिक्षाओं पर चलकर जो धरती पर रहते वक्‍त यीशु ने सिखायी थीं । 
 जैसे , वे दौलत या ऐशो - आराम की चीज़ों के पीछे भागने के बजाय , राज्य के कामों और परमेश्‍वर की मरज़ी पूरी करने को अपनी ज़िंदगी में पहली जगह देते हैं । 
 वे हरदम मसीह के जैसे गुण दिखाने की कोशिश करते हैं , तब भी जब ऐसा करना आसान नहीं होता । 
 यही नहीं , मसीह की प्रजा के लोग उसके आदर्श पर चलकर हमेशा आगे आकर दूसरों की भलाई करने की कोशिश करते हैं । — मत्ती 7 : 12 ; यूहन्‍ना 13 : 3 - 17 . 
 ( क ) परिवार और ( ख ) कलीसिया में , मसीह को वफादारी कैसे दिखायी जा सकती है ? 
 यीशु के चेले एक और तरीके से उसे अपनी वफादारी दिखाते हैं और वह है , अपने परिवार में उसके जैसे गुण दिखाकर । 
 मिसाल के लिए जब एक पति अपने बीवी - बच्चों के संग उसी तरह पेश आता है जिस तरह यीशु अपनी कलीसिया के साथ पेश आता है , तो वह खुद को अपने स्वर्गीय राजा का वफादार साबित करता है । 
 पत्नी अपने पवित्र चालचलन से और “ नम्रता और मन की दीनता ” जैसे गुण दिखाकर मसीह के लिए वफादारी दिखाती है । 
 और बच्चे , मसीह की तरह अपने माता - पिता का कहना मानकर अपनी वफादारी दिखाते हैं । 
 जब यीशु छोटा था , उसने अपने माता - पिता का कहना माना इसके बावजूद कि वे असिद्ध थे , मगर वह सिद्ध था । 
 इसके अलावा , मसीह की प्रजा कलीसिया में भी उसे वफादारी दिखाती है । 
 कैसे ? 
 ‘ भाइयों से प्रेम करने , कृपालु और दयालु ’ ( NHT ) बनने में वे यीशु के नक्शेकदम पर चलने की पूरी - पूरी कोशिश करते हैं । 
 वे मसीह के जैसे ‘ नम्र बनने , बुराई के बदले बुराई न करने ; और न गाली के बदले गाली देने ’ में अपना भरसक करते हैं । — 1 पतरस 3 : 8 , 9 ; 1 कुरिन्थियों 11 : 1 . 
 कायदे - कानून माननेवाली प्रजा 
 मसीह की प्रजा किन व्यवस्थाओं के अधीन रहती है ? 
 जो लोग एक नए देश के नागरिक बनना चाहते हैं , वे उस देश के कायदे - कानून को मानते हैं । 
 उसी तरह यीशु की प्रजा “ मसीह की व्यवस्था ” पर चलती है । 
 यानी वह उसकी शिक्षाओं और आज्ञाओं के मुताबिक जीती है । 
 वे लोग खासकर प्रेम की “ राज्य व्यवस्था ” को मानकर अपनी वफादारी दिखाते हैं । 
 इन व्यवस्थाओं के अधीन रहने का क्या मतलब है ? 
 12 , 13 . 
 हम वफादारी दिखाते हुए “ मसीह की व्यवस्था ” के अधीन कैसे रहते हैं ? 
 मसीह की प्रजा के लोग असिद्ध हैं और उनमें कमज़ोरियाँ हैं । 
 इसलिए सभी को “ भाईचारे की निष्कपट प्रीति ” बढ़ाते रहने की ज़रूरत है ताकि वे ‘ तन मन लगाकर एक दूसरे से अधिक प्रेम रख ’ सकें । 
 “ यदि किसी को किसी पर दोष देने का कोई कारण हो , ” तो भी मसीहियों को ‘ एक दूसरे की सह लेना [ चाहिए ] और एक दूसरे के अपराध क्षमा कर ’ देने चाहिए । 
 ऐसा करके वे मसीह की व्यवस्था को मानते हैं और अपनी वफादारी दिखाते हैं । 
 इस व्यवस्था पर चलने से , उन्हें दूसरों की खामियों पर ध्यान देने के बजाय , उनकी खूबियाँ ढूँढ़ने में मदद मिलती है और इस तरह वे एक - दूसरे के लिए अपना प्यार बढ़ा पाते हैं । 
 क्या आप ऐसे लोगों के बीच रहकर खुश नहीं , जो हमारे राजा के वफादार हैं और उसके अधीन रहकर एक - दूसरे को ऐसा प्रेम दिखाते हैं जो “ एकता का सिद्ध बन्ध [ न ] ” है ? 
 ( NHT ) — कुलुस्सियों 3 : 13 , 14 . 
 इसके अलावा , यीशु ने समझाया कि उसने प्यार की जो मिसाल रखी है , वह उस प्यार से कहीं बढ़कर है जो लोग आम तौर पर एक - दूसरे को दिखाते हैं । 
 अगर हम सिर्फ उन लोगों को प्यार दिखाते हैं जो हमसे प्यार करते हैं , तो हम कोई “ बड़ा काम ” नहीं कर रहे हैं । 
 ऐसा प्यार अधूरा होता है और उसमें कई कमियाँ होती हैं । 
 इसलिए यीशु ने उकसाया कि हम प्यार दिखाने में उसके पिता की मिसाल पर चलें , जो उसूलों के मुताबिक प्यार दिखाता है । 
 और यह प्यार दिखाने का मतलब है , अपने दुश्‍मनों और सतानेवालों से भी प्रेम रखना । 
 इसी प्रेम की वजह से परमेश्‍वर के राज्य की प्रजा सबसे खास काम करने में लगी रहती है । 
 यह काम क्या है ? 
 वफादारी परखी जाती है 
 प्रचार का काम इतना ज़रूरी क्यों है ? 
 आज , परमेश्‍वर के राज्य की प्रजा को एक बेहद ज़रूरी काम सौंपा गया है । 
 वह है , ‘ परमेश्‍वर के राज्य की गवाही देना । ’ 
 यह काम इसलिए ज़रूरी है क्योंकि मसीहाई राज्य ही यहोवा की हुकूमत को बुलंद करेगा । 
 परमेश्‍वर के राज्य का सुसमाचार प्रचार करने से हम सुननेवालों को इस राज्य की प्रजा बनने का मौका देते हैं । 
 और - तो - और , यह संदेश सुनने के बाद लोग जो रवैया दिखाते हैं , वह एक कसौटी बन जाती है जिसकी बिनाह पर हमारा राजा मसीह उनका न्याय करेगा । 
 इसलिए मसीह की आज्ञा मानकर दूसरों को राज्य का संदेश सुनाना , अपनी वफादारी दिखाने का एक खास तरीका है । — मत्ती 28 : 18 - 20 . 
 मसीहियों की वफादारी क्यों परखी जाती है ? 
 मगर शैतान , प्रचार काम को रोकने की हर मुमकिन कोशिश करता है । 
 इसके अलावा , इंसानी सरकारें मसीह के उस अधिकार को मानने से इनकार करती हैं जो परमेश्‍वर ने उसे दिया है । 
 इसलिए यीशु ने अपने चेलों को आगाह किया : “ दास अपने स्वामी से बड़ा नहीं होता , . . . 
 यदि उन्हों ने मुझे सताया , तो तुम्हें भी सताएंगे । ” 
 इसलिए , मसीह के चेले ऐसी आध्यात्मिक लड़ाई लड़ रहे हैं जिसमें उनकी वफादारी परखी जाती है । — 2 कुरिन्थियों 10 : 3 - 5 ; इफिसियों 6 : 10 - 12 . 
 राज्य की प्रजा “ जो परमेश्‍वर का है ” वह “ परमेश्‍वर को ” कैसे देती है ? 
 परमेश्‍वर के राज्य की प्रजा अपने अनदेखे राजा के वफादार रहने के साथ - साथ , इंसानी सरकारों का भी आदर करती है । 
 यीशु ने कहा था : “ जो कैसर का है वह कैसर को , और जो परमेश्‍वर का है परमेश्‍वर को दो । ” 
 इसलिए मसीह की प्रजा , सरकार के उन कानूनों को मानती है जो परमेश्‍वर के कानून के खिलाफ नहीं हैं । 
 लेकिन जब उन्हें परमेश्‍वर की आज्ञा तोड़ने को कहा जाता है , तो वे पहली सदी के मसीहियों की मिसाल पर चलते हैं । 
 जब यहूदियों की सबसे बड़ी अदालत ने यीशु के चेलों को परमेश्‍वर के कानूनों के खिलाफ जाकर प्रचार काम बंद करने का हुक्म सुनाया , तो उन्होंने आदर से मगर पक्के इरादे के साथ कहा : “ मनुष्यों की आज्ञा से बढ़कर परमेश्‍वर की आज्ञा का पालन करना ही कर्तव्य कर्म है । ” — प्रेरितों 1 : 8 ; 5 : 27 - 32 . 
 जब हमारी वफादारी की परख होती है , तो हम क्यों उसका सामना साहस के साथ कर पाते हैं ? 
 बेशक जब मसीह की प्रजा को सताया जाता है , तब ऐसे में अपने राजा के वफादार बने रहने के लिए साहस की ज़रूरत होती है । 
 मगर यीशु ने उनके बारे में कहा था : “ धन्य हो तुम , जब मनुष्य मेरे कारण तुम्हारी निन्दा करें , और सताएं और झूठ बोल बोलकर तुम्हारे विरोध में सब प्रकार की बुरी बात कहें । 
 आनन्दित और मगन होना क्योंकि तुम्हारे लिये स्वर्ग में बड़ा फल है । ” 
 मसीह के शुरू के चेलों ने खुद अनुभव किया कि यह बात एकदम सच है । 
 राज्य का प्रचार करते रहने के लिए उन्हें कोड़ों से मारा गया , मगर इसके बाद भी वे खुश थे , क्योंकि वे “ उसके नाम के लिये निरादर होने के योग्य तो ठहरे । 
 और प्रति दिन मन्दिर में और घर घर में उपदेश करने , और इस बात का सुसमाचार सुनाने से , कि यीशु ही मसीह है न रुके । ” 
 हम आपको शाबाशी देते हैं कि आप मुश्‍किलों , बीमारियों , अपने अज़ीज़ों की मौत का गम सहने या विरोध के बावजूद ऐसी वफादारी दिखाते हैं , जैसी शुरू के चेलों ने दिखायी थी । — रोमियों 5 : 3 - 5 ; इब्रानियों 13 : 6 . 
 पुन्तियुस पीलातुस से यीशु ने जो कहा , उससे क्या पता चलता है ? 
 यीशु जब धरती पर था तो उसने रोमी हाकिम पुन्तियुस पीलातुस से कहा : “ मेरा राज्य इस जगत का नहीं , यदि मेरा राज्य इस जगत का होता , तो मेरे सेवक लड़ते , कि मैं यहूदियों के हाथ सौंपा न जाता : परन्तु अब मेरा राज्य यहां का नहीं । ” 
 यीशु के इन शब्दों से साफ पता चलता है कि उसके राज्य की प्रजा न तो किसी के खिलाफ हथियार उठाती है , न ही दुनिया के लड़ाई - झगड़ों में किसी का पक्ष लेती है । 
 वे दुनिया के मामलों में पूरी तरह निष्पक्ष रहते हैं और इस तरह अपने ‘ शान्ति के राजकुमार ’ यीशु को वफादारी दिखाते हैं । — यशायाह 2 : 2 - 4 ; 9 : 6 , 7 . 
 वफादार प्रजा के लिए सदा तक रहनेवाले इनाम 
 मसीह की प्रजा को क्यों इतना भरोसा है कि उनका भविष्य उज्ज्वल होगा ? 
 ‘ राजाओं के राजा ’ मसीह की प्रजा को पूरा भरोसा है कि उनका भविष्य उज्ज्वल होगा । 
 उन्हें उस दिन का बेसब्री से इंतज़ार है जब बहुत जल्द राजा यीशु अपना अधिकार और अपनी ताकत दिखाकर दुश्‍मनों का खात्मा कर देगा । 
 आत्मा से अभिषिक्‍त , ‘ राज्य की वफादार सन्तान ’ में से जो जन अब भी इस धरती पर मौजूद हैं , वे उस घड़ी का इंतज़ार कर रहे हैं जब उन्हें स्वर्ग में अपनी अनमोल विरासत हासिल होगी यानी वे राजाओं की हैसियत से मसीह के साथ राज करेंगे । 
 मसीह की ‘ अन्य भेड़ें ’ उस दिन की बड़ी आस लगाए हुए हैं जब उनका राजा उन्हें कबूल करते हुए कहेगा : “ हे मेरे पिता के धन्य लोगो , आओ , उस राज्य [ में धरती पर फिरदौस ] के अधिकारी हो जाओ , जो जगत के आदि से तुम्हारे लिये तैयार किया हुआ है । ” 
 इसलिए आइए , राज्य की प्रजा का हरेक जन यह ठान ले कि वह अपने राजा मसीह की सेवा वफादारी से करता रहेगा । 
 [ फुटनोट ] 
 बाइबल असल में क्या सिखाती है ? 
 किताब का अतिरिक्‍त लेख , “ सन्‌ 1914 — बाइबल की भविष्यवाणी का अहम साल , ” पेज 215 - 18 देखिए । 
 इसे यहोवा के साक्षियों ने प्रकाशित किया है । 
 क्या आप समझा सकते हैं ? 
 • मसीह क्यों हमारी वफादारी का हकदार है ? 
 • मसीह की प्रजा कैसे दिखाते हैं कि वे उसके वफादार हैं ? 
 • हम क्यों अपने राजा , मसीह के वफादार रहना चाहते हैं ? 
 [ पेज 31 पर बक्स ] 
 मसीह के और भी बेमिसाल गुण 
 निष्पक्षता — यूहन्‍ना 4 : 7 - 30 . 
 करुणा — मत्ती 9 : 35 - 38 ; 12 : 18 - 21 ; मरकुस 6 : 30 - 34 . 
 दूसरों की खातिर कुरबान हो जानेवाला प्यार — यूहन्‍ना 13 : 1 ; 15 : 12 - 15 . 
 वफादारी — मत्ती 4 : 1 - 11 ; 28 : 20 ; मरकुस 11 : 15 - 18 . 
 हमदर्दी — मरकुस 7 : 32 - 35 ; लूका 7 : 11 - 15 ; इब्रानियों 4 : 15 , 16 . 
 कोमलता — मत्ती 15 : 21 - 28 . 
 [ पेज 29 पर तसवीर ] 
 एक - दूसरे के लिए प्यार दिखाकर हम “ मसीह की व्यवस्था ” के अधीन रहते हैं और अपनी वफादारी दिखाते हैं 
 [ पेज 31 पर तसवीरें ] 
 क्या मसीह के गुण आपको उसकी सेवा वफादारी से करने के लिए उकसाते हैं ? 
 क्या आप आनेवाले नाश से बचने के लिए तैयार हैं ? 
 “ तू अपने सारे घराने समेत जहाज़ में जा ; क्योंकि मैं ने इस समय के लोगों में से केवल तुझी को अपनी दृष्टि में धर्मी देखा है । ” — उत्पत्ति 7 : 1 . 
 यहोवा ने नूह के दिनों में नाश से बचाव के लिए क्या इंतज़ाम किया था ? 
 बाइबल बताती है कि नूह के दिनों में यहोवा ने ‘ महा जल - प्रलय भेजकर भक्‍तिहीन संसार ’ का नाश किया था , पर साथ ही उसने कुछ लोगों के बचने का इंतज़ाम भी किया । 
 सच्चे परमेश्‍वर ने धर्मी नूह को एक जहाज़ बनाने के बारे में साफ - साफ हिदायतें दीं , ताकि जलप्रलय से कुछ प्राणी ज़िंदा बच सकें । 
 नूह , यहोवा का एक वफादार सेवक था , इसलिए ताज्जुब नहीं कि उसने ‘ परमेश्‍वर की आज्ञा के अनुसार काम किया । ’ 
 आज हम ज़िंदा हैं , इसकी एक वजह नूह की वफादारी है । — उत्पत्ति 6 : 22 . 
 2 , 3 , ( क ) नूह के दिनों के लोगों ने जब उसे जहाज़ बनाते देखा , तो उन्हें कैसा लगा ? 
 ( ख ) नूह ने किस भरोसे के साथ जहाज़ में कदम रखा ? 
 जहाज़ बनाना एक बड़ा काम था । 
 जब लोगों ने नूह और उसके परिवार को इतना बड़ा जहाज़ बनाते देखा तो कइयों ने ज़रूर उनकी तारीफ की होगी । 
 फिर भी , उन्हें यकीन नहीं हुआ कि जलप्रलय से ज़िंदा बचने के लिए जहाज़ में दाखिल होना ज़रूरी है । 
 आखिरकार , उस दुष्ट संसार को बरदाश्‍त करने का परमेश्‍वर का वक्‍त खत्म हो गया । — उत्पत्ति 6 : 3 ; 1 पतरस 3 : 20 . 
 जब नूह और उसके परिवार ने बरसों की मेहनत के बाद जहाज़ बनाने का काम पूरा कर लिया , तो यहोवा ने नूह से कहा : “ तू अपने सारे घराने समेत जहाज़ में जा ; क्योंकि मैं ने इस समय के लोगों में से केवल तुझी को अपनी दृष्टि में धर्मी देखा है । ” 
 यहोवा की बात पर पूरा विश्‍वास और भरोसा रखकर ‘ नूह अपने पुत्रों , पत्नी , और बहुओं समेत जहाज़ में गया । ’ 
 इसके बाद , यहोवा ने जहाज़ का दरवाज़ा बंद कर दिया ताकि उसके उपासक अंदर महफूज़ रहें । 
 जब धरती पर जलप्रलय आया , तो परमेश्‍वर का इंतज़ाम यानी जो जहाज़ उसने बनवाया था , उसकी बदौलत उनकी जान बच गयी । — उत्पत्ति 7 : 1 , 7 , 10 , 16 . 
 नूह के दिनों और हमारे दिनों के बीच समानताएँ 
 4 , 5 . 
 ( क ) यीशु ने अपनी उपस्थिति के समय की तुलना किस ज़माने के साथ की ? 
 ( ख ) नूह के दिनों और हमारे समय के बीच क्या समानताएँ हैं ? 
 यीशु ने कहा था कि “ जैसे नूह के दिन थे , वैसा ही मनुष्य के पुत्र का आना भी होगा । ” 
 इस तरह यीशु ने दिखाया कि उसकी अदृश्‍य उपस्थिति का समय भी वैसा ही होगा , जैसे नूह का ज़माना था । 
 यीशु की यह बात बिलकुल सच निकली है । 
 जैसे नूह ने लोगों को एक चेतावनी दी थी , उसी तरह खासकर सन्‌ 1919 से सब देशों के लोगों को चेतावनी का एक संदेश दिया जा रहा है । 
 मगर ज़्यादातर लोग , नूह के दिनों के लोगों की तरह इस चेतावनी पर कोई ध्यान नहीं दे रहे हैं । 
 नूह के दिनों में यहोवा ने जिस संसार का नाश किया , वह “ उपद्रव से भर ” गया था । 
 मगर नूह और उसका परिवार इस उपद्रव या हिंसा के कामों से दूर रहे और जहाज़ बनाने का काम शांति से करते रहे । 
 यह बात उस ज़माने के लोग साफ देख सकते थे । 
 इस मामले में भी हमारे दिन नूह के दिनों जैसे हैं । 
 आज जो सच्चे मन के लोग हैं , वे “ धर्मी और दुष्ट का भेद , अर्थात्‌ जो परमेश्‍वर की सेवा करता है , और जो उसकी सेवा नहीं करता , उन दोनों का भेद पहिचान ” सकते हैं । 
 यहोवा के साक्षियों के बारे में बिना किसी भेदभाव के राय कायम करनेवाले , साक्षियों की तारीफ करते हैं कि वे ईमानदार और मेहनती हैं , दूसरों की मदद करते हैं और सबके साथ शांति से रहते हैं , और इन खूबियों की वजह से साक्षी , बाकी दुनिया से बिलकुल अलग हैं । 
 साक्षी , हर किस्म की हिंसा से दूर रहते हैं और यहोवा की आत्मा के निर्देश पर चलते हैं । 
 इसीलिए उनके बीच शांति है , और वे धार्मिकता की राह पर चलते हैं । — यशायाह 60 : 17 . 
 6 , 7 , ( क ) नूह के दिनों में लोग किस बात को समझ नहीं पाए थे , और आज भी लोग कैसा रवैया दिखाते हैं ? 
 ( ख ) कौन - से अनुभव दिखाते हैं कि आम तौर पर लोग मानते हैं कि यहोवा के साक्षी बाकी दुनिया से अलग हैं ? 
 नूह के दिनों के लोग यह नहीं समझ पाए कि परमेश्‍वर , नूह के साथ था और नूह जो भी कर रहा था , वह परमेश्‍वर के हुक्म के मुताबिक था । 
 इसलिए उन्होंने नूह के संदेश को गंभीरता से नहीं लिया और उसकी चेतावनी को अनसुना कर दिया । 
 आज के बारे में क्या ? 
 आज कई लोग यहोवा के साक्षियों के प्रचार काम और उनके अच्छे चालचलन की तारीफ तो करते हैं , मगर साक्षियों की बतायी खुशखबरी और बाइबल की चेतावनियों को गंभीरता से नहीं लेते । 
 सच्चे मसीहियों के पड़ोसी , रिश्‍तेदार या काम की जगह पर उनके मालिक उनके अच्छे गुणों की बहुत तारीफ करते हैं , मगर उन्हें सिर्फ उनके साक्षी होने पर एतराज़ है । 
 लोग इस बात को समझ नहीं पाते कि साक्षी प्रेम , शांति , कृपा , भलाई , नम्रता और संयम जैसे गुण इसीलिए दिखा पाते हैं क्योंकि वे परमेश्‍वर की पवित्र आत्मा के चलाए चलते हैं । 
 दरअसल , साक्षियों के इन अच्छे गुणों की वजह से लोगों को उनके संदेश पर यकीन करना चाहिए । 
 मिसाल के लिए , जब रशिया में यहोवा के साक्षी एक राज्य घर बना रहे थे , तो वहाँ एक आदमी ने आकर एक साक्षी से कहा : “ यह क्या ही अनोखी जगह है , यहाँ इमारत बनाने का काम हो रहा है और कोई सिगरेट नहीं पी रहा , गाली - गलौज नहीं कर रहा और कोई नशे में चूर नहीं ! 
 कहीं आप यहोवा के साक्षी तो नहीं हैं ? ” 
 इस पर भाई ने जवाब दिया , “ अगर मैं कहूँ ‘ नहीं , ’ तो क्या आप यकीन करोगे ? ” 
 तब उस आदमी ने झट से कहा : “ बिलकुल नहीं । ” 
 रशिया के एक और अनुभव पर गौर कीजिए जहाँ एक शहर में यहोवा के साक्षी एक नया राज्य घर बना रहे थे । 
 जब वहाँ के मेयर ने देखा कि उन्होंने किस तरह साथ मिलकर इस काम को पूरा किया , तो वह उनकी तारीफ करने से खुद को रोक नहीं पाया । 
 उसने कहा कि पहले वह मानता था कि सभी धार्मिक समूह एक जैसे होते हैं , मगर जब उसने यहोवा के साक्षियों को बिना किसी स्वार्थ के काम करते हुए देखा तो उसे यकीन हो चला कि साक्षी , बाकी धर्मों से बिलकुल अलग हैं । 
 यहोवा के साक्षियों की कई बार ऐसी तारीफ की गयी है । 
 ये तो सिर्फ दो मिसालें हैं जो दिखाती हैं कि साक्षी उन लोगों से अलग हैं , जो बाइबल के स्तरों पर नहीं चलते । 
 अगर हम इस दुष्ट संसार के अंत से बचना चाहते हैं , तो हमें क्या करना होगा ? 
 जलप्रलय में उस प्राचीन “ संसार ” के नाश होने से कुछ वक्‍त पहले , नूह ने परमेश्‍वर का वफादार रहकर ‘ धार्मिकता का प्रचार ’ किया था । 
 उसी तरह , आज इस दुष्ट संसार के अंतिम दिनों में यहोवा के साक्षी , लोगों को परमेश्‍वर के धर्मी स्तरों के बारे में बताते हैं और उन्हें यह खुशखबरी सुनाते हैं कि वे इस संसार के नाश से बचकर आनेवाली नयी दुनिया में ज़िंदगी पा सकते हैं । 
 जिस तरह नूह और उसका परिवार जहाज़ में चढ़ने की वजह से ज़िंदा बच गए थे , उसी तरह आनेवाले नाश से ज़िंदा बचने के लिए ज़रूरी है कि हम परमेश्‍वर पर विश्‍वास करें और धरती पर मौजूद उसके संगठन के साथ संगति करते रहें और उसे कभी न छोड़ें । 
 ज़िंदा बचने के लिए विश्‍वास का गुण ज़रूरी है 
 9 , 10 . 
 अगर हमें शैतान की दुनिया के नाश से बचना है , तो विश्‍वास का गुण क्यों ज़रूरी है ? 
 शैतान की इस दुनिया पर बहुत जल्द आनेवाले नाश से बचने के लिए , एक इंसान को क्या करने की ज़रूरत है ? 
 सबसे पहले तो उसे यह समझना चाहिए कि उसे नाश से बचाए जाने की ज़रूरत है । 
 इसके बाद , उसे बचाव के लिए ठहराए इंतज़ाम का फायदा उठाना चाहिए । 
 नूह के दिनों में लोग अपने रोज़मर्रा के कामों में ही डूबे रहे और उन्होंने इस बात को नहीं समझा कि बहुत जल्द आनेवाली आफत से बचने के लिए उन्हें कुछ कदम उठाने की ज़रूरत है । 
 उन लोगों में एक और गुण की कमी थी और वह था , परमेश्‍वर पर विश्‍वास । 
 मगर नूह और उसके परिवार ने इस बात को समझा कि नाश से बचने के लिए उन्हें कदम उठाने की ज़रूरत है । 
 साथ ही , उन्होंने सारे जहान के मालिक यहोवा परमेश्‍वर पर विश्‍वास रखा । 
 प्रेरित पौलुस ने लिखा था : “ विश्‍वास बिना [ यहोवा को ] प्रसन्‍न करना अनहोना है , क्योंकि परमेश्‍वर के पास आनेवाले को विश्‍वास करना चाहिए , कि वह है ; और अपने खोजनेवालों को प्रतिफल देता है । ” 
 इसके बाद पौलुस ने कहा : “ विश्‍वास ही से नूह ने उन बातों के विषय में जो उस समय दिखाई न पड़ती थीं , चितौनी पाकर भक्‍ति के साथ अपने घराने के बचाव के लिये जहाज बनाया , और उसके द्वारा उस ने संसार को दोषी ठहराया ; और उस धर्म का वारिस हुआ , जो विश्‍वास से होता है । ” — इब्रानियों 11 : 6 , 7 . 
 यहोवा ने गुज़रे वक्‍त में जिस तरह अपने लोगों की हिफाज़त की थी , उससे हम क्या सीख सकते हैं ? 
 इस दुष्ट संसार के अंत से ज़िंदा बचने के लिए , सिर्फ यह मानना काफी नहीं कि इस संसार का नाश करीब है । 
 हमें अपना विश्‍वास कामों से दिखाना है और हमारे बचाव के लिए यहोवा ने जो इंतज़ाम किए हैं , उनका पूरा - पूरा फायदा उठाना है । 
 यह सच है कि हमें परमेश्‍वर के बेटे यीशु मसीह के छुड़ौती बलिदान पर विश्‍वास दिखाने की ज़रूरत है । 
 मगर इतना काफी नहीं है । 
 याद कीजिए कि नूह के दिनों में सिर्फ वे लोग ही ज़िंदा बचे थे जो उसके बनाए जहाज़ के अंदर थे । 
 उसी तरह , प्राचीन इस्राएल में अगर कोई अनजाने में किसी का खून कर देता तो हिफाज़त पाने के लिए ज़रूरी था कि वह भागकर पहले किसी शरण नगर में जाए और जब तक कि महायाजक की मौत न हो जाती , तब तक उसके अंदर ही रहे । 
 मूसा के दिनों में भी जब मिस्र पर दसवीं विपत्ति आयी , तो मिस्रियों के सभी पहिलौठे मारे गए मगर इस्राएलियों के पहिलौठों को बख्श दिया गया । 
 क्यों ? 
 यहोवा ने मूसा को यह हिदायत दी थी : “ वे [ इस्राएली ] उसके [ फसह के मेम्ने के ] लोहू में से कुछ लेकर जिन घरों में मेम्ने को खाएंगे उनके द्वार के दोनों अलंगों और चौखट के सिरे पर लगाएं । . . . 
 और भोर तक तुम में से कोई घर से बाहर न निकले । ” 
 ऐसे में क्या कोई इस्राएली पहिलौठा , परमेश्‍वर की इस हिदायत को अनसुना करके घर से बाहर कदम रखने की जुर्रत करता , जिसकी चौखटों पर मेम्ने का लहू लगाया गया था ? 
 हममें से हरेक को खुद से कौन - सा सवाल पूछना चाहिए , और क्यों ? 
 इसलिए आज हमें अपनी हालत के बारे में बहुत ध्यान से सोचने की ज़रूरत है । 
 यहोवा ने अपने संगठन के ज़रिए आध्यात्मिक मायने में हमारे बचाव के लिए जो इंतज़ाम किए हैं , क्या हम वाकई उनका फायदा उठा रहे हैं ? 
 जब संसार पर भारी क्लेश टूट पड़ेगा , तो यहोवा के इंतज़ाम का फायदा उठाकर सही - सलामत बचनेवाले उसका एहसान मानेंगे और खुशी के मारे उनके आँसू रोके नहीं रुकेंगे । 
 मगर जो आज यहोवा के इंतज़ाम का फायदा नहीं उठाते , वे बस दुःख के आँसू बहाते और हाथ मलते रह जाएँगे । 
 संगठन में होनेवाला सुधार हमें बचाव के लिए तैयार करता है 
 ( क ) संगठन में हुई तबदीलियों की वजह से क्या मुमकिन हुआ है ? 
 ( ख ) संगठन में एक - के - बाद - एक हुए कुछ सुधारों के बारे में समझाइए । 
 यहोवा ने धरती पर मौजूद अपने संगठन में , एक - एक करके कई सुधार किए हैं । 
 इन तबदीलियों की वजह से आध्यात्मिक मायने में संगठन की शोभा और बढ़ गयी है और यह पहले से ज़्यादा मज़बूत हो गया है । 
 सन्‌ 1870 के दशक से लेकर सन्‌ 1932 तक , कलीसिया की देखरेख करनेवाले प्राचीनों और डीकनों को कलीसिया के सदस्य वोट डालकर चुनते थे । 
 सन्‌ 1932 में कलीसियाओं ने प्राचीनों के बजाय सर्विस कमिटी का चुनाव करना शुरू किया और यह कमिटी संस्था की तरफ से ठहराए गए सर्विस डाइरेक्टर की मदद करती थी । 
 फिर सन्‌ 1938 के दौरान यहोवा के संगठन में वोट डालने की रीत बंद कर दी गयी और कलीसिया के सभी सेवकों को बाइबल के सिद्धांतों के मुताबिक ज़िम्मेदारी के पदों पर ठहराने का इंतज़ाम किया गया । 
 सन्‌ 1972 से , यहोवा के साक्षियों के शासी निकाय के निर्देश के मुताबिक और बाइबल के सिद्धांतों की बिनाह पर भाइयों को अध्यक्ष और सहायक सेवक बनाने की सिफारिश की जाती है , और मंज़ूर होने पर चिट्ठियों के ज़रिए कलीसियाओं को इत्तला किया जाता है । 
 बीते सालों के दौरान , शासी निकाय की ज़िम्मेदारियाँ बढ़ गयीं , इसलिए उसके काम में भी तेज़ी लाने के लिए कुछ और बदलाव किए गए थे । 
 सन्‌ 1959 में ट्रेनिंग देने का कौन - सा कार्यक्रम शुरू हुआ था ? 
 सन्‌ 1950 में , भजन 45 : 16 की ध्यान से जाँच करने की वजह से ट्रेनिंग का एक खास कार्यक्रम शुरू हुआ जो आज भी जारी है । 
 यह आयत कहती है : “ तेरे पितरों के स्थान पर तेरे पुत्र होंगे ; जिनको तू सारी पृथ्वी पर हाकिम ठहराएगा । ” 
 कलीसिया में अगुवाई करनेवाले प्राचीनों को ऐसी ट्रेनिंग दी जा रही है जिससे कि वे आज भी और हरमगिदोन के बाद भी , परमेश्‍वर से मिली अपनी ज़िम्मेदारियों को निभा सकें । 
 सन्‌ 1959 में राज्य सेवा स्कूल की शुरूआत की गयी थी । 
 उन दिनों , यह स्कूल एक महीने का हुआ करता था और यह खासकर प्रमुख अध्यक्षों ( प्रिसाइडिंग ओवरसियरों ) के लिए होता था जो कलीसिया के सेवक कहलाते थे । 
 मगर अब इस स्कूल में सभी अध्यक्षों और सहायक सेवकों को ट्रेनिंग दी जाती है । 
 फिर ये भाई , अपनी - अपनी कलीसिया में हर साक्षी को तालीम देते हैं । 
 इस तरह , कलीसिया के सभी लोगों को आध्यात्मिक तरक्की करने और प्रचार के काम में कुशलता बढ़ाने में मदद दी जाती है । — मरकुस 13 : 10 . 
 आज किन दो तरीकों से मसीही कलीसिया की शुद्धता बरकरार रखी जाती है ? 
 जो लोग मसीही कलीसिया का हिस्सा बनना चाहते हैं , उन्हें चाहिए कि वे परमेश्‍वर की कुछ माँगों पर खरे उतरें । 
 इसलिए लाज़िमी है कि जो परमेश्‍वर के काम की खिल्ली उड़ाते हैं , उन्हें मसीही कलीसिया का हिस्सा बनने की इजाज़त नहीं दी जाती । 
 यह बिलकुल वैसा ही है जैसे नूह के दिनों में हँसी - ठट्ठा करनेवालों को जहाज़ में जाने की इजाज़त नहीं दी गयी थी । 
 खासकर सन्‌ 1952 से , यहोवा के साक्षियों ने अपनी कलीसियाओं की शुद्धता बरकरार रखने के लिए एक इंतज़ाम पर खास ध्यान दिया है । 
 वह है , उन लोगों को कलीसिया से बाहर निकालना जो लगातार पाप करते हैं और पश्‍चाताप नहीं करते । 
 मगर जो सच्चे दिल से पश्‍चाताप करते हैं , उनकी प्यार से मदद की जाती है ताकि वे ‘ अपने पांवों के लिये सीधे मार्ग बना ’ सकें । — इब्रानियों 12 : 12 , 13 ; नीतिवचन 28 : 13 ; गलतियों 6 : 1 . 
 आज यहोवा के लोगों की आध्यात्मिक हालत कैसी है ? 
 आज यहोवा के लोग जिस आध्यात्मिक खुशहाली का आनंद ले रहे हैं , वह इत्तफाक से या अपने आप नहीं आ गयी । 
 यहोवा ने अपने नबी यशायाह के ज़रिए कहा था : “ देखो , मेरे दास तो खाएंगे , पर तुम भूखे रहोगे ; मेरे दास पीएंगे , पर तुम प्यासे रहोगे ; मेरे दास आनन्द करेंगे , पर तुम लज्जित होगे ; देखो , मेरे दास हर्ष के मारे जयजयकार करेंगे , परन्तु तुम शोक से चिल्लाओगे और खेद के मारे हाय हाय , करोगे । ” 
 यहोवा हमें लगातार ऐसा पौष्टिक आध्यात्मिक भोजन दे रहा है जो हमारे वक्‍त के लिए बहुत ज़रूरी है और जो हमें आध्यात्मिक मज़बूती देता है । — मत्ती 24 : 45 . 
 बचाव के लिए तैयार रहिए 
 आनेवाले नाश से बचने के लिए तैयार होने में क्या बात हमारी मदद करेगी ? 
 आज बाइबल की इस सलाह को मानना पहले से कहीं ज़्यादा ज़रूरी हो गया है कि हम “ प्रेम , और भले कामों में उस्काने के लिये एक दूसरे की चिन्ता किया करें । 
 और एक दूसरे के साथ इकट्ठा होना न छोड़ें , जैसे कि कितनों की रीति है , पर एक दूसरे को समझाते रहें । ” 
 आज पूरी दुनिया में यहोवा के साक्षियों की 98,000 से भी ज़्यादा कलीसियाएँ हैं । 
 इनमें से किसी एक कलीसिया के साथ लगातार संगति करने और सच्चाई में जोशीले बने रहने से हमें आनेवाले विनाश से बचने के लिए खुद को तैयार करने में मदद मिलेगी । 
 कलीसिया के साथ संगति करने से हमें अपने भाई - बहनों का सहारा मिलेगा , ताकि हम “ नये मनुष्यत्व ” के गुण दिखाने के संघर्ष में कामयाब हो सकें और दूसरों को उद्धार के लिए यहोवा के इंतज़ाम के बारे में सिखाने में जी - जान से मेहनत कर सकें । — इफिसियों 4 : 22 - 24 ; कुलुस्सियों 3 : 9 , 10 ; 1 तीमुथियुस 4 : 16 . 
 आपने मसीही कलीसिया के करीब बने रहने का अटल फैसला क्यों किया है ? 
 शैतान और उसका यह दुष्ट संसार हमें मसीही कलीसिया से दूर ले जाने के लिए बहकाने पर तुला हुआ है । 
 मगर हम उनका विरोध कर सकते हैं और मसीही कलीसिया में बने रहकर इस दुष्ट संसार के अंत से बच सकते हैं । 
 ऐसा हो कि यहोवा के लिए प्यार और उसके इंतज़ामों के लिए कदरदानी , हमारे इस इरादे को और ज़्यादा मज़बूत करे कि हम शैतान की चालों का डटकर मुकाबला करते रहेंगे । 
 आज हम मसीही जिन आशीषों का आनंद उठा रहे हैं , उनके बारे में गहराई से सोचने से हमारा यह इरादा और भी मज़बूत होगा । 
 ऐसी कुछ आशीषों के बारे में अगले लेख में चर्चा की जाएगी । 
 आपका जवाब क्या है ? 
 • हमारे दिनों और नूह के दिनों के बीच क्या - क्या समानताएँ हैं ? 
 • आनेवाले नाश से बचने के लिए हममें कौन - सा गुण होना ज़रूरी है ? 
 • किन तबदीलियों की वजह से , हमारे बचाव के लिए किया यहोवा का इंतज़ाम और भी मज़बूत हुआ है ? 
 • हममें से हरेक जन आनेवाले नाश से बचने के लिए खुद को कैसे तैयार कर सकता है ? 
 [ पेज 22 पर तसवीर ] 
 नूह के दिनों में लोगों ने उसकी चेतावनी पर कोई ध्यान नहीं दिया था 
 [ पेज 23 पर तसवीर ] 
 परमेश्‍वर की तरफ से मिलनेवाली चेतावनियों को मानना हमारे फायदे के लिए है 
 [ पेज 24 पर तसवीर ] 
 राज्य सेवा स्कूल का मकसद क्या है ? 
 [ पेज 25 पर तसवीर ] 
 आज मसीही कलीसिया के करीब बने रहना पहले से कहीं ज़्यादा ज़रूरी है 
 खराई की राह पर चलने से मिलनेवाली खुशियाँ 
 “ यहोवा के वरदान से जो धन मिलता है , उसके साथ वह कोई दु:ख नहीं जोड़ता । ” — नीतिवचन 10 : 22 , ईज़ी - टू - रीड वर्शन । 
 1 , 2 . 
 हमें क्यों सावधान रहना चाहिए कि आनेवाले कल की चिंता में हम पूरी तरह डूब न जाएँ ? 
 “ हम अकसर आनेवाले कल की चिंता में इतने डूबे रहते हैं कि . . . 
 आज हमारे पास जो है उसका मज़ा नहीं ले पाते । ” 
 ये शब्द एक अमरीकी दार्शनिक के हैं । 
 देखा जाए तो बच्चों के बारे में यह बात सौ - फीसदी सच है । 
 उन्हें लगता है कि बड़ा होना कितना अच्छा होता है । 
 उनके हिसाब से जो काम बड़े कर सकते हैं वे बच्चे नहीं कर सकते । 
 इस वजह से वे बचपन का पूरा मज़ा नहीं ले पाते , और देखते - ही - देखते बचपन उनके हाथ से निकल जाता है । 
 कभी - कभी हम यहोवा के सेवक भी इसी तरह सोचते हैं । 
 आइए देखें कि हमारे साथ यह कैसे हो सकता है । 
 हम सब उस दिन को देखने के लिए तरसते हैं जब परमेश्‍वर धरती को फिरदौस बनाने का अपना वादा पूरा करेगा । 
 हम बड़ी बेसब्री से उस ज़िंदगी की राह तक रहे हैं जब बीमारी , बुढ़ापा , दर्द और तकलीफें नहीं रहेंगी । 
 इन आशीषों की आस लगाए रहना अच्छी बात है । 
 लेकिन , बढ़िया सेहत पाने और शरीर के दुःख - दर्द से छुटकारा पाने की उम्मीद ही अगर हमारे दिलो - दिमाग पर छायी रहे और हम उन आध्यात्मिक आशीषों को न देख पाएँ जो परमेश्‍वर आज हमें दे रहा है , तो क्या यह दुःख की बात नहीं होगी ? 
 खासकर अगर नयी दुनिया उस वक्‍त के अंदर नहीं आती जैसा हमने सोचा था , तो हम निराश हो जाएँगे और हमारा ‘ मन शिथिल होगा क्योंकि हमारी आशा पूरी होने में विलम्ब हुआ है । ’ 
 ज़िंदगी की समस्याएँ हमें निराशा और मायूसी की अंधेरी खाई में धकेल सकती हैं । 
 ऐसे में मुश्‍किलों का सामना करने के बजाय , हम शायद शिकायत करने की आदत बना लें । 
 अगर हम चाहते हैं कि हमारे साथ ऐसा न हो , तो हमें अपनी मौजूदा आशीषों के लिए एहसानमंद होना चाहिए और उन्हें हर पल याद रखना चाहिए । 
 इस लेख में हम किस बात पर ध्यान देंगे ? 
 नीतिवचन 10 : 22 ( ईज़ी - टू - रीड वर्शन ) कहता है : “ यहोवा के वरदान से जो धन मिलता है , उसके साथ वह कोई दु:ख नहीं जोड़ता । ” 
 आज यहोवा के सेवकों की आध्यात्मिक खुशहाली क्या ऐसा वरदान नहीं जिसे पाकर हमें खुश होना चाहिए ? 
 आइए हम अपने आध्यात्मिक धन से मिलनेवाली कुछ आशीषों पर ध्यान दें और देखें कि ये हमारे लिए क्या मायने रखती हैं । 
 यहोवा ने ‘ खराई से चलनेवाले अपने धर्मी ’ लोगों पर जो करम किए हैं , आइए कुछ वक्‍त के लिए उनके बारे में सोचें । 
 इससे हमारा यह इरादा और भी पक्का होगा कि हम अपने स्वर्गीय पिता की सेवा खुशी - खुशी करते रहेंगे । — नीतिवचन 20 : 7 . 
 हमारी ज़िंदगी को खुशियों से भरनेवाले ‘ वरदान ’ 
 4 , 5 . 
 बाइबल की किस शिक्षा को आप खास तौर पर पसंद करते हैं , और क्यों ? 
 हमने बाइबल की शिक्षाओं का सही - सही ज्ञान पाया है । 
 आम तौर पर ईसाईजगत के सभी धर्म बाइबल को मानने का दावा करते हैं । 
 मगर बाइबल जो सिखाती है उस पर वे एकमत नहीं होते । 
 एक ही ईसाई समूह के लोग बाइबल की शिक्षाओं के बारे में अलग - अलग राय रखते हैं । 
 उनकी हालत यहोवा के सेवकों से कितनी अलग है ! 
 जी हाँ , हम यहोवा के सेवक चाहे किसी भी देश , संस्कृति या जाति के हों , हम सभी सच्चे परमेश्‍वर की उपासना करते हैं जिसे हम उसके नाम से जानते हैं । 
 हमारे लिए वह कोई अनजाना त्रियेक ईश्‍वर नहीं है । 
 हम यह भी जानते हैं कि सारे जहान पर परमेश्‍वर के हुकूमत करने के हक का मसला बहुत जल्द सुलझाया जाएगा और हमें भी अपनी खराई बनाए रखने की ज़रूरत है क्योंकि हम भी उस मसले में शामिल हैं । 
 हम मरे हुओं के बारे में सच्चाई जानते हैं और इसलिए हमें ऐसे परमेश्‍वर का खौफ नहीं सताता जो लोगों के हिसाब से इंसानों को नरक की आग में तड़पाता है या उन्हें पापों से शुद्ध करने के लिए परगेट्री जैसी जगह भेज देता है । — सभोपदेशक 9 : 5 , 10 . 
 यही नहीं , हमें यह जानकर भी खुशी मिलती है कि हम अपने आप ही विकासवाद से वजूद में नहीं आ गए । 
 बल्कि हम परमेश्‍वर की रचना हैं और उसी के स्वरूप में बनाए गए हैं । 
 भजनहार ने अपने परमेश्‍वर की महिमा करते हुए गीत गाया : “ मैं तेरा धन्यवाद करूंगा , इसलिये कि मैं भयानक और अद्‌भुत रीति से रचा गया हूं । 
 तेरे काम तो आश्‍चर्य के हैं , और मैं इसे भली भांति जानता हूं । ” — भजन 139 : 14 . 
 6 , 7 . 
 आपकी या जिन लोगों को आप जानते हैं उनकी ज़िंदगी में आपने कौन - से बदलाव देखे हैं जिनका अच्छा अंजाम निकला है ? 
 हमने नुकसानदेह आदतों से छुटकारा पाया है । 
 सिगरेट पीने , बहुत ज़्यादा शराब पीने और नाजायज़ लैंगिक संबंध रखने के खतरों के बारे में रेडियो , टी . 
 वी . 
 और दूसरे तरीकों से लोगों को आगाह किया जाता है । 
 मगर लोग ऐसी चेतावनियों को एक कान से सुनकर दूसरे कान से निकाल देते हैं । 
 लेकिन , जब एक नेक इंसान को पता चलता है कि सच्चा परमेश्‍वर ऐसे कामों से सख्त नफरत करता है और जब लोग ऐसे काम करते हैं तो उसे दुःख होता है , तब क्या होता है ? 
 उस नेक इंसान का दिल उससे कहता है कि वह ऐसे कामों से पूरी तरह नाता तोड़ ले । 
 हालाँकि वह नेकदिल इंसान , यहोवा परमेश्‍वर को खुश करने के लिए ऐसे काम छोड़ देता है , मगर उसे और भी कई फायदे होते हैं । 
 जैसे उसकी सेहत सुधरती है और उसे मन की शांति मिलती है । 
 बुरी आदतें छोड़ना कई लोगों के लिए बहुत मुश्‍किल होता है । 
 फिर भी , हर साल हज़ारों लोग अपनी बुरी आदतें छोड़ रहे हैं । 
 वे यहोवा को अपना समर्पण करते हैं और पानी में बपतिस्मा लेते हैं । 
 इस तरह वे सब लोगों पर ज़ाहिर करते हैं कि उन्होंने ऐसे काम करना छोड़ दिया है जिनसे परमेश्‍वर नाराज़ होता है । 
 उन्हें देखकर हम सबकी भी हिम्मत बढ़ती है । 
 हमारा यह पक्का इरादा और भी मज़बूत होता है कि हम ऐसे काम हरगिज़ नहीं करेंगे जो परमेश्‍वर की नज़र में पाप हैं और जिनसे हमारा नुकसान होता है । 
 बाइबल की कौन - सी सलाह परिवार को सुखी बनाती है ? 
 सुखी परिवार । 
 आज बहुत - से देशों में परिवार बिखरते जा रहे हैं । 
 कई परिवार तलाक की वजह से टूटकर बिखर जाते हैं और मासूम बच्चे अपने माँ या बाप से जुदा होने के सदमे को बरदाश्‍त नहीं कर पाते । 
 यूरोप के कुछ देशों में हर पाँच परिवारों में से एक परिवार में या तो सिर्फ माँ है या पिता , जो अकेले बच्चों की देखरेख कर रहे हैं । 
 अपने परिवार के मामले में , यहोवा ने हमें खराई की राह पर चलने में कैसे मदद दी है ? 
 ज़रा इफिसियों 5 : 22 – 6 : 4 पढ़िए और गौर कीजिए कि परमेश्‍वर के वचन में पति , पत्नी और बच्चों के लिए कितनी बढ़िया सलाह दी गयी है । 
 इन आयतों में और बाइबल की दूसरी आयतों में जो लिखा है , उस पर अमल करने से शादी का बंधन बेशक मज़बूत होगा , बच्चों की सही तरह से परवरिश करने में मदद मिलेगी और इस तरह परिवार की खुशी बढ़ेगी । 
 क्या यह एक ऐसी आशीष नहीं जिससे हमें खुश होना चाहिए ? 
 9 , 10 . 
 भविष्य के बारे में हमारा नज़रिया दुनिया के नज़रिए से कैसे अलग है ? 
 हमें यकीन है कि दुनिया की समस्याएँ बहुत जल्द दूर होंगी । 
 विज्ञान और टैक्नॉलॉजी की तरक्की और कई नेताओं की नेक कोशिशों के बावजूद दुनिया की बड़ी - बड़ी समस्याओं का कोई हल नहीं निकल पाया है । 
 ‘ वर्ल्ड इकॉनॉमिक फोरम ’ नाम की संस्था के संस्थापक , क्लाउस श्‍वाप ने हाल ही में कहा कि “ दुनिया के आगे मौजूद चुनौतियाँ दिनोंदिन बढ़ती जा रही हैं और उन्हें सुलझाने का वक्‍त कम होता जा रहा है । ” 
 उन्होंने बताया कि ये “ ऐसी आफतें हैं जो किसी भी देश को नहीं बख्शतीं , जैसे आतंकवाद , पर्यावरण का बिगड़ना और अर्थ - व्यवस्था का लड़खड़ाना । ” 
 श्‍वाप ने आखिर में कहा : “ आज ऐसा वक्‍त आ गया है , जब दुनिया को हकीकत का सामना करना होगा और सबको मिलकर और जल्द - से - जल्द कार्रवाई करनी होगी । ” 
 इक्कीसवीं सदी के साल जैसे - जैसे निकल रहे हैं , इंसान का भविष्य और ज़्यादा अंधकारमय दिखायी दे रहा है । 
 मगर हमें यह जानकर कितनी खुशी होती है कि यहोवा ने एक ऐसा इंतज़ाम किया है जो इंसान की सारी समस्याओं को सुलझा सकता है । 
 वह है , परमेश्‍वर का मसीहाई राज्य ! 
 इस राज्य के ज़रिए सच्चा परमेश्‍वर ‘ लड़ाइयों को मिटा देगा ’ और ‘ बहुत शान्ति ’ ले आएगा । 
 अभिषिक्‍त राजा , यीशु मसीह ‘ दोहाई देनेवाले दरिद्र का , और दुःखी मनुष्य का उद्धार करेगा । 
 वह कंगाल के प्राणों को अन्धेर और उपद्रव से छुड़ा लेगा । ’ 
 मसीह के राज्य में , खाने की कोई कमी नहीं होगी । 
 यहोवा हमारी “ आंखों से सब आंसू पोंछ डालेगा ; और इस के बाद मृत्यु न रहेगी , और न शोक , न विलाप , न पीड़ा रहेगी ; पहिली बातें जाती रहीं । ” 
 यह राज्य स्वर्ग में शुरू हो चुका है और बहुत जल्द इस धरती की हर समस्या को सुलझाने के लिए कदम उठानेवाला है । — दानिय्येल 2 : 44 ; प्रकाशितवाक्य 11 : 15 . 
 11 , 12 . 
 ( क ) क्या मौज - मस्ती से हमेशा कायम रहनेवाली खुशी मिलती है ? 
 समझाइए । 
 ( ख ) सच्ची खुशी किससे मिलती है ? 
 हम जानते हैं कि सच्ची खुशी कैसे मिलती है । 
 असल में सच्ची खुशी किससे मिलती है ? 
 एक मनोवैज्ञानिक ने कहा कि खुशी तीन बातों से मिलती है — मौज - मस्ती , काम - काज ( अपने काम - काज से या परिवार के साथ मिलकर कुछ करने से ) और कोई अच्छा काम ( खुद का नहीं बल्कि दूसरों का भला ) करने से । 
 इन तीनों में से उसने मौज - मस्ती को सबसे कम अहमियत दी और कहा : “ यह खबर दरअसल सारी दुनिया को बतायी जानी चाहिए , क्योंकि बहुत - से लोग मानते हैं कि मौज - मस्ती ही ज़िंदगी है । ” 
 इस बारे में बाइबल क्या कहती है ? 
 प्राचीन इस्राएल के राजा सुलैमान ने कहा : “ मैं ने अपने मन से कहा , चल , मैं तुझ को आनन्द के द्वारा जाँचूंगा ; इसलिये आनन्दित और मगन हो । 
 परन्तु देखो , यह भी व्यर्थ है । 
 मैं ने हँसी के विषय में कहा , यह तो बावलापन है , और आनन्द के विषय में , उस से क्या प्राप्त होता है ? ” 
 बाइबल दिखाती है कि मौज - मस्ती करने से बस दो पल की खुशी हासिल होती है । 
 लेकिन काम - काज से मिलनेवाली खुशी के बारे में क्या ? 
 हमारे पास सबसे बेहतरीन काम है और वह है , राज्य का प्रचार करना और चेले बनाना । 
 बाइबल में उद्धार का जो संदेश दिया है , उसे दूसरों को सुनाने से हम एक ऐसा काम करते हैं जिससे न सिर्फ हमारी , बल्कि उनकी भी जान बचेगी जो हमारी बात सुनते हैं । 
 इस काम में “ परमेश्‍वर के सहकर्मी ” होने के नाते , हम खुद यह महसूस करते हैं कि “ लेने से देने में अधिक सुख है । ” 
 इस काम की वजह से हमारी ज़िंदगी को मकसद मिलता है और हमारे सिरजनहार को मौका मिलता है कि शैतान इब्‌लीस के तानों का जवाब दे । 
 यकीनन , यहोवा ने हमें दिखाया है कि ईश्‍वरीय भक्‍ति से सच्ची और हमेशा तक कायम रहनेवाली खुशी मिलती है । — 1 तीमुथियुस 4 : 8 . 
 ( क ) परमेश्‍वर की सेवा स्कूल किस तरह हमारे लिए एक आशीष साबित हुआ है ? 
 ( ख ) आपको परमेश्‍वर की सेवा स्कूल से क्या फायदा हुआ है ? 
 हम एक ज़रूरी और बढ़िया कार्यक्रम के ज़रिए तालीम पा रहे हैं । 
 गेरहार्त , यहोवा के साक्षियों की कलीसिया में एक प्राचीन की हैसियत से सेवा कर रहा है । 
 अपना बचपन याद करते हुए वह कहता है : “ जब मैं छोटा था , तो मुझे बात करने में बड़ी मुश्‍किल होती थी । 
 अगर मैं किसी वजह से परेशान होता , तो मैं साफ - साफ नहीं बोल पाता था और हकलाने लगता था । 
 मैं बहुत मायूस हो गया और यह मानने लगा कि मैं कभी दूसरों की तरह नहीं बोल पाऊँगा । 
 मम्मी - पापा ने बोलने में मदद करने के लिए मुझे एक कोर्स भी करवाया मगर उनकी कोशिशों का कोई फायदा नहीं हुआ । 
 खराबी मेरे बोलने के अंगों में नहीं बल्कि मेरे सोचने के तरीके में थी । 
 ऐसे में , यहोवा के एक बेहतरीन इंतज़ाम से मुझे फायदा हुआ । 
 वह है , परमेश्‍वर की सेवा स्कूल । 
 इस स्कूल में दाखिल होने से मुझे बोलने की हिम्मत मिली । 
 मैंने स्कूल से मिलनेवाले हर सुझाव पर अमल करने की पूरी - पूरी कोशिश की । 
 इससे मुझे बहुत फायदा हुआ ! 
 मैं ज़्यादा आराम से अपनी बात कहने लगा , मेरी मायूसी दूर हो गयी और प्रचार में मैं ज़्यादा अच्छी तरह हिस्सा लेने लगा । 
 अब मैं जन भाषण भी दे पाता हूँ । 
 मैं यहोवा का दिल से एहसानमंद हूँ जिसने इस स्कूल के ज़रिए मुझे नयी ज़िंदगी दी । ” 
 यहोवा हमें तालीम देता है ताकि हम उसका काम अच्छी तरह कर पाएँ । 
 क्या ऐसी तालीम से हमें खुशी नहीं मिलती ? 
 14 , 15 . 
 मुसीबत के वक्‍त में किस तरह की मदद फौरन मिलती है ? 
 उदाहरण देकर समझाइए । 
 हमने यहोवा के साथ एक करीबी रिश्‍ता कायम किया है और दुनिया - भर के भाइयों का सहारा भी पाया है । 
 जर्मनी में रहनेवाली कात्रीन ने जब दक्षिण - पश्‍चिम एशिया में आए एक खतरनाक भूकंप और उसकी वजह से उठीं सुनामी लहरों के बारे में सुना तो उसका सुख - चैन छिन गया । 
 जब यह कहर टूटा तो उसकी बेटी थाइलैंड में थी । 
 बत्तीस घंटों तक कात्रीन यह पता नहीं लगा पायी कि उसकी बेटी ज़िंदा भी है या नहीं । 
 मरनेवालों की गिनती घंटे - दर - घंटे बढ़ती जा रही थी । 
 आखिरकार कात्रीन को फोन आया कि उसकी बेटी सही - सलामत है । 
 यह सुनकर उसकी जान में जान आयी ! 
 परेशानी और कशमकश की उन घड़ियों में कात्रीन को किस बात से मदद मिली ? 
 वह लिखती है : “ मैं लगभग सारा वक्‍त यहोवा से प्रार्थना करती रही । 
 मैंने बार - बार देखा कि इससे मुझे कितनी हिम्मत और मन की शांति मिली । 
 यही नहीं , मेरे प्यारे मसीही भाई - बहन मुझसे मिलने आए और उन्होंने भी मेरी हिम्मत बढ़ायी । ” 
 सोचिए , अगर कात्रीन प्रार्थना के ज़रिए यहोवा से मदद न माँग पाती और उसे आध्यात्मिक भाई - बहनों का सहारा न मिलता , तो परेशानी का वह वक्‍त कैसे कटता ! 
 यहोवा और उसके बेटे के साथ हमारा करीबी रिश्‍ता और मसीही भाईचारे का नज़दीकी साथ ऐसी अनमोल और अनोखी आशीषें हैं जो हमें कहीं और नहीं मिलेंगी । 
 इसलिए हमें इन आशीषों के लिए दिलो - जान से एहसानमंद होना चाहिए ! 
 पुनरुत्थान की आशा की अहमियत समझाने के लिए एक अनुभव बताइए । 
 हमें अपने मरे हुए अज़ीज़ों से दोबारा मिलने की उम्मीद है । 
 मत्तीआस नाम के एक नौजवान की परवरिश साक्षी परिवार में हुई थी । 
 मगर उसने अपनी आशीषों की कभी कदर नहीं की और जब वह लड़का ही था तब मसीही कलीसिया से धीरे - धीरे दूर हो गया । 
 अब वह लिखता है : “ मैं ने अपने पापा के साथ कभी गहरी और गंभीर बातों पर चर्चा नहीं की थी । 
 कई बार मेरा उनके साथ झगड़ा भी हुआ । 
 फिर भी , पापा चाहते थे कि मैं एक अच्छी ज़िंदगी जीऊँ । 
 वे मुझसे बहुत प्यार करते थे , मगर मैं उस वक्‍त उनके प्यार को समझ नहीं पाया । 
 सन्‌ 1996 में जब पिताजी बहुत बीमार हो गए , तो मैं उनके बिस्तर के सिरहाने बैठा फूट - फूटकर रो रहा था । 
 पापा का हाथ मेरे हाथ में था और मैं उन्हें बताना चाहता था कि मैं अपने किए पर बहुत शर्मिंदा हूँ और मैं भी उनसे बहुत - बहुत प्यार करता हूँ । 
 मगर वे मेरी आवाज़ सुन नहीं सकते थे । 
 फिर कुछ समय की बीमारी के बाद वे चल बसे । 
 जब पापा का पुनरुत्थान होगा , तब अगर मुझे उनसे मिलने का मौका मिला , तो जो मैं पहले नहीं कर पाया वह तब ज़रूर करूँगा । 
 और पापा को यह जानकर ज़रूर खुशी होगी कि मैं अब एक प्राचीन हूँ और अपनी पत्नी के साथ पायनियर सेवा कर रहा हूँ । ” 
 वाकई , पुनरुत्थान की आशा हमारे लिए कितनी बड़ी आशीष है ! 
 “ वह कोई दु:ख नहीं जोड़ता ” 
 यहोवा की आशीषों पर ध्यान लगाने से हमें कैसे मदद मिलती है ? 
 स्वर्ग में रहनेवाले अपने पिता के बारे में यीशु मसीह ने कहा : “ वह भलों और बुरों दोनों पर अपना सूर्य उदय करता है , और धर्मियों और अधर्मियों दोनों पर मेंह बरसाता है । ” 
 अगर यहोवा परमेश्‍वर अधर्मियों और दुष्टों को आशीषें देता है , तो जो खराई की राह पर चल रहे हैं उन्हें वह और कितनी ज़्यादा आशीषें देगा ! 
 भजन 84 : 11 कहता है : “ जो लोग खरी चाल चलते हैं , उन से [ यहोवा ] कोई अच्छा पदार्थ रख न छोड़ेगा । ” 
 जब हम इस बात पर ध्यान लगाते हैं कि परमेश्‍वर ने किस खास तरीके से हमारी देखभाल और परवाह की है , तो हमारा दिल एहसानमंदी और खुशी से भर जाता है ! 
 ( क ) यह क्यों कहा जा सकता है कि यहोवा आशीष के साथ कभी दुःख नहीं देता ? 
 ( ख ) परमेश्‍वर के कई वफादार सेवकों पर दुःख - तकलीफें क्यों आती हैं ? 
 “ यहोवा के वरदान ” से ही उसके लोगों को आध्यात्मिक धन हासिल हुआ है । 
 और हमें पूरा यकीन है कि “ उसके साथ वह कोई दु:ख नहीं जोड़ता । ” 
 अगर ऐसा है तो फिर परमेश्‍वर के कई वफादार सेवकों पर इतनी परीक्षाएँ और मुसीबतें क्यों आती हैं और इनकी वजह से उन्हें इतना दुःख - दर्द क्यों सहना पड़ता है ? 
 हम तीन खास वजहों से दुःख - तकलीफों और मुसीबतों का सामना करते हैं । 
 ( 1 ) हमारा अपना पापी स्वभाव । 
 ( 2 ) शैतान और उसकी दुष्टात्माएँ । 
 ( 3 ) यह दुष्ट संसार । 
 यहोवा हमारे साथ बुरा होने की इजाज़त देता है , मगर वह खुद हमारे साथ बुरा नहीं करता । 
 सच तो यह है कि “ हर एक अच्छा वरदान और हर एक उत्तम दान ऊपर ही से है , और ज्योतियों के पिता की ओर से मिलता है । ” 
 यहोवा आशीषों के साथ कभी दुःख नहीं देता । 
 खराई की राह पर चलते रहनेवालों को भविष्य में क्या मिलेगा ? 
 आध्यात्मिक खुशहाली के लिए ज़रूरी है कि हम यहोवा के करीब आएँ । 
 जब हम यहोवा के साथ करीबी रिश्‍ता जोड़ लेते हैं , तो हम ‘ आगे के लिये एक अच्छी नेव डालते हैं , कि सत्य जीवन को , ’ जी हाँ , हमेशा की ज़िंदगी को “ वश में कर लें । ” 
 परमेश्‍वर की नयी दुनिया में , हमें आध्यात्मिक धन के साथ - साथ शारीरिक आशीषें भी मिलेंगी । 
 उस दुनिया में , “ यहोवा की सुनने [ वालों ] ” को असली ज़िंदगी हासिल होगी । 
 तो फिर , आइए हम अपना यह इरादा और भी मज़बूत करें कि हम खराई की राह पर खुशी - खुशी चलते रहेंगे । 
 आपने क्या सीखा ? 
 • आनेवाले कल की चिंता में डूबे रहना क्यों अक्लमंदी नहीं है ? 
 • आज हम किन आशीषों का आनंद उठा रहे हैं ? 
 • परमेश्‍वर के वफादार सेवकों पर दुःख - तकलीफें क्यों आती हैं ? 
 यहोवा “ अन्त की बात आदि से ” बताता है 
 “ मैं . . . 
 अन्त की बात आदि से और प्राचीनकाल से उस बात को बताता आया हूं जो अब तक नहीं हुई । ” — यशायाह 46 : 10 . 
 1 , 2 . 
 बाबुल की हार से जुड़ी घटनाओं की सबसे अनोखी बात क्या है , और इस सच्चे वाकये से हम यहोवा के बारे में क्या सीखते हैं ? 
 रात का अँधेरा छाया हुआ है । 
 फरात नदी का पानी लगभग सूख गया है और दुश्‍मन सेना दबे पाँव उस पर चलकर अपनी मंज़िल की तरफ बढ़ती है । 
 सैनिक शक्‍तिशाली शहर , बाबुल पर धावा बोलने जा रहे हैं । 
 मगर ताज्जुब की बात तो यह है कि जैसे ही वे शहर के पास पहुँचते हैं , तो देखते हैं कि उसके बड़े और ऊँचे - ऊँचे फाटक खुले पड़े हैं ! 
 एक - एक करके सभी सैनिक नदी से निकलकर शहर के अंदर घुस जाते हैं । 
 और देखते - ही - देखते पूरे शहर को कब्ज़ा कर लेते हैं । 
 उनका अगुवा , कुस्रू फौरन बाबुल की बागडोर सँभाल लेता है । 
 कुछ समय बाद , वह बाबुल में कैद इस्राएलियों को रिहा करने का एक फरमान जारी करता है । 
 इस तरह हज़ारों इस्राएली बंधुएँ वापस अपने वतन , यरूशलेम लौट जाते हैं । 
 वहाँ पहुँचकर वे दोबारा यहोवा की उपासना करने लगते हैं । — 2 इतिहास 36 : 22 , 23 ; एज्रा 1 : 1 - 4 . 
 सामान्य युग पूर्व 539 से 537 के बीच हुई उन घटनाओं को , आज इतिहासकार भी सच मानते हैं । 
 लेकिन क्या आप जानते हैं कि इन घटनाओं की सबसे अनोखी बात क्या है ? 
 ये घटनाएँ होंगी , इसकी जानकारी करीब 200 साल पहले ही दी गयी थी । 
 यहोवा ने अपने नबी , यशायाह को यह लिखने की प्रेरणा दी थी कि बाबुल को कैसे हराया जाएगा । 
 एक और गौरतलब बात यह है कि परमेश्‍वर ने उस राजा का नाम भी बताया जो बाबुल पर कब्ज़ा करता । 
 * यहोवा ने उस समय के अपने साक्षियों , यानी इस्राएलियों से कहा : “ प्राचीनकाल की बातें स्मरण करो जो आरम्भ ही से हैं ; क्योंकि ईश्‍वर मैं ही हूं , दूसरा कोई नहीं ; मैं ही परमेश्‍वर हूं और मेरे तुल्य कोई भी नहीं है । 
 मैं तो अन्त की बात आदि से और प्राचीनकाल से उस बात को बताता आया हूं जो अब तक नहीं हुई । ” 
 वाकई , केवल यहोवा ही वह परमेश्‍वर है जो वक्‍त से पहले जानता है कि क्या होनेवाला है । 
 इस लेख में हम किन सवालों के जवाब देखेंगे ? 
 भविष्य के बारे में यहोवा कितना जानता है ? 
 क्या उसे पहले से पता है कि हममें से हरेक क्या करनेवाला है ? 
 क्या हमारा भविष्य वाकई पहले से लिखा गया है ? 
 इन और इन्हीं से जुड़े दूसरे सवालों के जवाब बाइबल में दिए गए हैं । 
 हम इस लेख में और अगले लेख में इन जवाबों पर गौर करेंगे । 
 यहोवा — भविष्यवाणी करनेवाला परमेश्‍वर 
 बाइबल की तमाम भविष्यवाणियाँ किसने दर्ज़ करवायी हैं ? 
 यहोवा , भविष्य जानने की काबिलीयत रखता है । 
 इसलिए बाइबल के ज़माने में , उसने अपने सेवकों को बहुत - सी भविष्यवाणियाँ दर्ज़ करने के लिए प्रेरित किया था । 
 इन भविष्यवाणियों की बदौलत , हम पहले से जान पाते हैं कि यहोवा ने क्या करने की ठानी है । 
 यहोवा ऐलान करता है : “ देखो , पहिली बातें तो हो चुकी हैं , अब मैं नई बातें बताता हूं ; उनके होने से पहिले मैं तुम को सुनाता हूं । ” 
 परमेश्‍वर के मकसद के बारे में पहले से जानना , उसके लोगों के लिए क्या ही बड़े सम्मान की बात है ! 
 यहोवा क्या करनेवाला है , इसकी पहले से जानकारी होना , हम पर क्या ज़िम्मेदारी लाता है ? 
 आमोस नबी हमें यकीन दिलाता है : “ प्रभु यहोवा अपने दास भविष्यद्वक्‍ताओं पर अपना मर्म बिना प्रगट किए कुछ भी न करेगा । ” 
 यहोवा क्या करनेवाला है , इसकी पहले से जानकारी होना हम पर एक ज़िम्मेदारी भी लाता है । 
 गौर कीजिए कि यह बात समझाने के लिए , आमोस क्या ही ज़बरदस्त उदाहरण देता है : “ सिंह गरजा ; कौन न डरेगा ? ” 
 जिस तरह सिंह की दहाड़ सुनते ही आस - पास के जानवर और इंसान , दोनों भाग खड़े होते हैं , उसी तरह यहोवा ने जब आमोस जैसे नबियों को अपना संदेश सुनाया , तो उन्होंने फौरन उसका ऐलान किया । 
 जब ‘ परमेश्‍वर यहोवा ने बोला है ’ तो भला ‘ कौन भविष्यद्वाणी नहीं करेगा ? ’ — आमोस 3 : 7 , 8 . 
 यहोवा का “ वचन ” ज़रूर ‘ सुफल होता है ’ 
 बाबुल को तबाह करने में , यहोवा की “ युक्‍ति ” कैसे सफल हुई ? 
 यहोवा ने अपने नबी यशायाह के ज़रिए कहा : “ मेरी युक्‍ति स्थिर रहेगी और मैं अपनी इच्छा को पूरी करूंगा । ” 
 यहोवा की “ युक्‍ति , ” उसकी मरज़ी या उसका मकसद है । 
 और जहाँ तक बाबुल की बात है , तो यहोवा का मकसद था कि उसका तख्ता पलट जाए और इसके लिए उसने फारस से राजा कुस्रू को बुलाया । 
 यहोवा ने अपना यह मकसद सदियों पहले जता दिया था । 
 और जैसा कि हमने शुरू में देखा , सा . 
 यु . 
 पू . 
 539 में इस भविष्यवाणी की एक - एक बात पूरी हुई । 
 हम क्यों यकीन रख सकते हैं कि यहोवा का “ वचन ” हमेशा सफल होता है ? 
 कुस्रू का बाबुल को जीतने के करीब 400 साल पहले , यहूदा देश में यहोशापात नाम का एक राजा हुकूमत करता था । 
 उसी दौरान , अम्मोन और मोआब की सेनाएँ मिलकर यहूदा देश पर चढ़ाई करने को तैयार थीं । 
 ऐसे में यहोशापात ने पूरे विश्‍वास के साथ प्रार्थना की : “ हे हमारे पितरों के परमेश्‍वर यहोवा ! 
 क्या तू स्वर्ग में परमेश्‍वर नहीं है ? 
 और क्या तू जाति जाति के सब राज्यों के ऊपर प्रभुता नहीं करता ? 
 और क्या तेरे हाथ में ऐसा बल और पराक्रम नहीं है कि तेरा साम्हना कोई नहीं कर सकता ? ” 
 यशायाह ने भी कुछ ऐसा ही विश्‍वास दिखाते हुए कहा : “ सेनाओं के यहोवा ने युक्‍ति की है और कौन उसको टाल सकता है ? 
 उसका हाथ बढ़ाया गया है , उसे कौन रोक सकता है ? ” 
 बरसों बाद , बाबुल का राजा नबूकदनेस्सर जब अपने पागलपन के दौर से ठीक हुआ , तब उसने नम्र होकर कबूल किया : “ कोई [ परमेश्‍वर को ] रोककर उस से नहीं कह सकता है , कि तू ने यह क्या किया है ? ” 
 यहोवा भी खुद अपने लोगों को भरोसा दिलाता है : “ मेरा वचन . . . 
 व्यर्थ ठहरकर मेरे पास न लौटेगा , परन्तु , जो मेरी इच्छा है उसे वह पूरा करेगा , और जिस काम के लिये मैं ने उसको भेजा है उसे वह सुफल करेगा । ” 
 तो फिर हम पूरा यकीन रख सकते हैं कि यहोवा का “ वचन ” हमेशा सच होता है । 
 उसका मकसद हर हाल में पूरा होता है । 
 परमेश्‍वर का ‘ अनन्त काल का उद्देश्‍य ’ 
 परमेश्‍वर का ‘ अनन्त काल का उद्देश्‍य ’ क्या है ? 
 इफिसुस के मसीहियों को लिखी अपनी पत्री में , प्रेरित पौलुस ने बताया कि परमेश्‍वर ने ‘ अनन्त काल का उद्देश्‍य ’ ठहराया है । 
 यह उद्देश्‍य कोई योजना नहीं है , मानो परमेश्‍वर को पहले से एक - एक बात तय करनी पड़ी थी । 
 इसके बजाय , यह उद्देश्‍य , उसका पक्का इरादा है कि उसने शुरू में जिस मकसद से इंसानों और पृथ्वी को बनाया था , वह उसे पूरा करके ही रहेगा । 
 परमेश्‍वर का मकसद हर हाल में कैसे पूरा होगा , यह समझने के लिए आइए बाइबल में दर्ज़ पहली भविष्यवाणी पर गौर करें । 
 उत्पत्ति 3 : 15 का , परमेश्‍वर के मकसद के साथ क्या नाता है ? 
 यह भविष्यवाणी उत्पत्ति 3 : 15 में दी गयी है जो एक वादा भी है । 
 इससे पता चलता है कि आदम और हव्वा के पाप करने के फौरन बाद , यहोवा ने पक्का इरादा किया था कि भविष्य में उसकी लाक्षणिक स्त्री , वंश या एक बेटे को जन्म देगी । 
 यहोवा ने पहले से यह भी देख लिया था कि उस स्त्री और शैतान के बीच , साथ ही उनके वंशों के बीच की दुश्‍मनी का क्या अंजाम होगा । 
 हालाँकि वह इस बात की इजाज़त देता कि स्त्री के वंश की एड़ी डसी जाए , मगर बाद में यह वंश परमेश्‍वर के ठहराए वक्‍त पर सर्प यानी शैतान के सिर को कुचल देगा । 
 इस बीच , चुनी हुई वंशावली के ज़रिए वंश लाने का यहोवा का मकसद पूरा होता गया , और आखिर में यीशु , वादा किए मसीहा के रूप में प्रकट हुआ । — लूका 3 : 15 , 23 - 38 ; गलतियों 4 : 4 . 
 यहोवा किन बातों को पहले से मुकर्रर करता है 
 क्या यहोवा ने शुरू से तय किया था कि आदम और हव्वा पाप करेंगे ? 
 समझाइए । 
 परमेश्‍वर के मकसद में यीशु ने जो भूमिका निभायी , उसके बारे में प्रेरित पतरस ने लिखा : “ उसका [ यीशु का ] ज्ञान तो जगत की उत्पत्ति के पहिले ही से जाना गया था , पर अब इस अन्तिम युग में तुम्हारे लिये प्रगट हुआ । ” 
 क्या यहोवा ने शुरू से तय किया था कि आदम और हव्वा पाप करेंगे और यीशु मसीह के छुड़ौती बलिदान की ज़रूरत पड़ेगी ? 
 जी नहीं । 
 जिस यूनानी शब्द का अनुवाद “ उत्पत्ति ” किया गया है , उसका शाब्दिक अर्थ है , “ बीज डालना । ” 
 तो क्या आदम और हव्वा के पाप करने से पहले ‘ बीज डाला ’ गया था यानी उनके बच्चे पैदा हुए थे ? 
 नहीं । 
 परमेश्‍वर की आज्ञा तोड़ने के बाद ही उन्होंने बच्चे पैदा किए थे । 
 तो फिर 1 पतरस 1 : 20 का मतलब है कि आदम और हव्वा के बगावत करने के बाद मगर उनके बच्चे पैदा करने से पहले , यहोवा ने “ वंश ” के आने की बात मुकर्रर की थी । 
 यीशु की मौत और उसके पुनरुत्थान की बदौलत छुड़ौती का प्यार - भरा इंतज़ाम किया गया था । 
 यही इंतज़ाम , पाप को मिटा देगा और शैतान की सारी कोशिशों को नाकाम कर देगा । — मत्ती 20 : 28 ; इब्रानियों 2 : 14 ; 1 यूहन्‍ना 3 : 8 . 
 यहोवा ने अपने मकसद को अंजाम देने के लिए , कौन - सी बात को पहले से मुकर्रर कर दिया था ? 
 परमेश्‍वर ने अपने मकसद को अंजाम देने के लिए , एक और बात को पहले से मुकर्रर किया । 
 वह क्या है , इस बारे में पौलुस ने इफिसुस के मसीहियों से कहा कि परमेश्‍वर “ जो कुछ स्वर्ग में है , और जो कुछ पृथ्वी पर है , सब कुछ . . . 
 मसीह में एकत्र करे [ गा ] । ” 
 “ जो कुछ स्वर्ग में है , ” इन शब्दों का मतलब वे लोग हैं जो मसीह के साथ राज करने के लिए वारिस ठहराए गए हैं । 
 उनके बारे में पौलुस ने आगे समझाया : ‘ उसी में जिस में हम भी उसी की मनसा से जो अपनी इच्छा के मत के अनुसार सब कुछ करता है , पहिले से ठहराए गए हैं । ’ 
 जी हाँ , यहोवा ने बहुत पहले तय कर लिया था कि धरती पर से कुछ लोग , परमेश्‍वर की स्त्री के वंश का दूसरा भाग बनेंगे और वे मसीह के साथ मिलकर , इंसानों को छुड़ौती बलिदान से फायदा पाने में मदद देंगे । 
 प्रेरित पतरस ने इन्हें “ पवित्र लोग ” कहा । 
 और प्रेरित यूहन्‍ना को एक दर्शन से यह जानने का अनोखा मौका मिला कि मसीह के इन संगी वारिसों की गिनती 1,44,00 है । 
 ये 1,44,000 जन अपने राजा मसीह का साथ देते हैं और परमेश्‍वर “ की महिमा की स्तुति ” के लिए काम करते हैं । — इफिसियों 1 : 12 - 14 . 
 हम कैसे जानते हैं कि 1,44,000 जनों में से ठीक कौन - कौन होंगे यह पहले से तय नहीं किया गया है ? 
 यह तो तय है कि 1,44,000 लोग स्वर्ग जाएँगे , मगर इसका यह मतलब नहीं कि उनमें से हरेक का भविष्य लिखा गया है कि वह अंत तक परमेश्‍वर का वफादार रहेगा । 
 यह हम कैसे कह सकते हैं ? 
 क्योंकि मसीही यूनानी शास्त्र में खास अभिषिक्‍त मसीहियों के लिए सलाह दी गयी थी ताकि अपनी खराई बनाए रखने और अपने स्वर्गीय बुलावे के काबिल बने रहने के लिए उन्हें ज़रूरी हिम्मत और मार्गदर्शन मिले । 
 यहोवा पहले से जानता है कि एक समूह के तौर पर 144,000 जन उसका मकसद पूरा करने के काबिल होंगे । 
 मगर आखिर में , वे कौन - कौन होंगे , यह इस बात पर निर्भर करता है कि हरेक अभिषिक्‍त जन कैसे अपनी ज़िंदगी जीने का फैसला करता है और यह फैसला हरेक को अपनी मरज़ी से करना है । — मत्ती 24 : 13 . 
 यहोवा पहले से क्या जानता है 
 13 , 14 . 
 यहोवा भविष्य को जानने की अपनी काबिलीयत का जिस तरीके से इस्तेमाल करता है , वह किसके साथ मेल खाती है , और क्यों ? 
 यहोवा , भविष्यवाणी करनेवाला और अपने मकसदों को पूरा करनेवाला परमेश्‍वर है । 
 तो फिर वह भविष्य को जानने की अपनी काबिलीयत का इस्तेमाल कैसे करता है ? 
 इसका जवाब जानने से पहले आइए हम कुछ बातों पर गौर करें । 
 सबसे पहले , हमें यकीन दिलाया गया है कि यहोवा के सभी कामों से उसकी सच्चाई , धार्मिकता और उसका प्यार झलकता है । 
 सामान्य युग पहली सदी में , इब्री मसीहियों को लिखी अपनी पत्री में प्रेरित पौलुस ने पुख्ता किया कि परमेश्‍वर की शपथ और उसका वादा , ‘ दो अटल बातें ’ हैं और जिनके बारे में “ परमेश्‍वर का झूठ बोलना असम्भव है । ” 
 चेले तीतुस को लिखी पत्री में भी पौलुस ने लिखा कि परमेश्‍वर “ झूठ बोल नहीं सकता । ” — तीतुस 1 : 2 . 
 यही नहीं , यहोवा कभी - भी किसी के साथ नाइंसाफी नहीं करता , इसके बावजूद कि उसके पास अपार शक्‍ति है । 
 मूसा ने यहोवा के बारे में कहा कि “ वह सच्चा ईश्‍वर है , उस में कुटिलता [ “ अन्याय , ” बुल्के बाइबिल ] नहीं , वह धर्मी और सीधा है । ” 
 यहोवा जो कुछ करता है , वह उसकी बेजोड़ शख्सियत के साथ मेल खाता है । 
 उसके कामों में उसके चार खास गुणों यानी प्यार , बुद्धि , न्याय और शक्‍ति का बढ़िया तालमेल देखा जा सकता है । 
 15 , 16 . 
 यहोवा ने अदन के बाग में , आदम के आगे क्या चुनाव रखा ? 
 आइए गौर करें कि अदन के बाग में हुई घटनाओं में यहोवा ने कैसे ये चार खास गुण दिखाए । 
 एक प्यार करनेवाले पिता की तरह , यहोवा ने इंसान को वह सबकुछ दिया जिनकी उन्हें ज़रूरत थी । 
 उसने आदम को अपनी सोच का इस्तेमाल करने , मामले की जाँच - परख करने और सही नतीजे पर पहुँचने की काबिलीयत दी थी । 
 जी हाँ , आदम को जानवरों की तरह सहज - बुद्धि के साथ नहीं बनाया गया था बल्कि उसे अपने फैसले खुद करने की काबिलीयत दी गयी थी । 
 इसलिए आदम की सृष्टि के बाद , जब परमेश्‍वर ने स्वर्गीय सिंहासन से नीचे धरती पर देखा , तो पाया कि उसने ‘ जो कुछ बनाया था , वह बहुत ही अच्छा है । ’ — उत्पत्ति 1 : 26 - 31 ; 2 पतरस 2 : 12 . 
 जब यहोवा ने आदम को ‘ भले या बुरे के ज्ञान के वृक्ष ’ का फल खाने से मना किया था , तो उसने आदम को काफी हिदायतें दीं ताकि वह खुद फैसला कर सके । 
 यहोवा ने आदम को सिर्फ एक पेड़ को छोड़कर “ बाटिका के सब वृक्षों का फल ” खाने की इजाज़त दी । 
 उसने आदम को खबरदार किया कि अगर वह उस पेड़ से फल खाएगा जो उसके लिए मना था , तो वह मर जाएगा । 
 उसने आदम को बता दिया था कि वह जो भी चुनाव करता , उसका क्या अंजाम होता । 
 अब आदम क्या करता ? 
 हम क्यों कह सकते हैं कि यहोवा हर मामले में , भविष्य जानने की अपनी काबिलीयत का इस्तेमाल नहीं करता ? 
 यहोवा के पास पहले से सारी बातों को जानने की काबिलीयत है । 
 फिर भी , उसने यह जानने का चुनाव नहीं किया कि आदम और हव्वा क्या करेंगे । 
 तो मुद्दा यह नहीं है कि यहोवा भविष्य देख सकता है या नहीं , बल्कि यह है कि क्या वह ऐसा करने का चुनाव करता है या नहीं । 
 यही नहीं , यहोवा प्रेम का परमेश्‍वर है । 
 इसलिए वह इतना बेरहम नहीं कि आदम और हव्वा की बगावत और उससे निकलनेवाले बुरे अंजामों को पहले से मुकर्रर कर देता । 
 इसलिए यह कहा जा सकता है कि यहोवा हर मामले में भविष्य जानने की अपनी काबिलीयत का इस्तेमाल नहीं करता है । 
 भविष्य जानने की अपनी काबिलीयत का हर मामले में इस्तेमाल न करने का मतलब यह क्यों नहीं है कि यहोवा में कुछ कमी है ? 
 यहोवा , हर मामले में अपनी इस काबिलीयत का इस्तेमाल नहीं करता , तो क्या इसका यह मतलब है कि उसमें कुछ खोट या कमी है ? 
 हरगिज़ नहीं । 
 मूसा ने कहा कि यहोवा एक “ चट्टान ” है और “ उसका काम सिद्ध है । ” 
 ( NHT ) इसलिए इंसान के पाप की वजह से जो भयानक अंजाम हम भुगत रहे हैं , उसके लिए यहोवा ज़िम्मेदार नहीं है । 
 असली गुनहगार तो आदम है , जिसने परमेश्‍वर की आज्ञा तोड़कर अधर्म का काम किया । 
 प्रेरित पौलुस ने इस बात को साफ - साफ समझाया : “ जैसा एक मनुष्य के द्वारा पाप जगत में आया , और पाप के द्वारा मृत्यु आई , और इस रीति से मृत्यु सब मनुष्यों में फैल गई , इसलिये कि सब ने पाप किया । ” — व्यवस्थाविवरण 32 : 4 , 5 ; रोमियों 5 : 12 ; यिर्मयाह 10 : 23 . 
 अगले लेख में किन सवालों पर चर्चा की जाएगी ? 
 तो फिर , हमने इस चर्चा से सीखा है कि यहोवा कभी अन्याय नहीं करता । 
 इसके बजाय , यहोवा की काबिलीयतें , उसके गुण और स्तर उसका मकसद पूरा करते हैं । 
 यहोवा भविष्यवाणी करनेवाला परमेश्‍वर है , इसलिए वह ‘ अन्त की बात आदि से और प्राचीनकाल से उस बात को बताता आया है जो अब तक नहीं हुई । ’ 
 हमने यह भी सीखा कि वह हर मामले में भविष्य जानने की अपनी काबिलीयत का इस्तेमाल नहीं करता । 
 इन सारी बातों का हम पर क्या असर होता है ? 
 हम इस बात का पूरा खयाल कैसे रख सकते हैं कि हमारा हर फैसला , परमेश्‍वर के मकसद के मुताबिक हो ? 
 ऐसा करने से हमें क्या आशीषें मिलेंगी ? 
 इन सवालों की चर्चा अगले लेख में की जाएगी । 
 [ फुटनोट ] 
 ब्रोशर , सब लोगों के लिए एक किताब का पेज 28 देखिए । 
 इसे यहोवा के साक्षियों ने प्रकाशित किया है । 
 क्या आप समझा सकते हैं ? 
 • प्राचीन समय की कौन - सी मिसालें साबित करती हैं कि परमेश्‍वर का “ वचन ” हमेशा “ सुफल ” होता है ? 
 • यहोवा ने ‘ अनन्त काल के उद्देश्‍य ’ के सिलसिले में क्या बात पहले से मुकर्रर की थी ? 
 • यहोवा किस तरीके से भविष्य जानने की अपनी काबिलीयत का इस्तेमाल करता है ? 
 [ पेज 22 पर तसवीर ] 
 यहोशापात को यहोवा पर पूरा भरोसा था 
 [ पेज 23 पर तसवीर ] 
 परमेश्‍वर ने यीशु की मौत और उसके पुनरुत्थान की भविष्यवाणी की थी 
 [ पेज 24 पर तसवीर ] 
 क्या यहोवा ने पहले से मुकर्रर किया था कि आदम और हव्वा क्या करेंगे ? 
 ‘ जीवन को चुन ले कि तू जीवित रहे ’ 
 “ मैंने तुम्हारे सामने जीवन तथा मृत्यु , और आशिष तथा शाप रखा है , अतः जीवन को चुन ले कि तू . . . 
 जीवित रहे । ” — व्यवस्थाविवरण 30 : 19 , NHT . 
 1 , 2 . 
 किन मायनों में इंसान को परमेश्‍वर के स्वरूप में बनाया गया था ? 
 परमेश्‍वर ने कहा : “ हम मनुष्य को अपने स्वरूप के अनुसार अपनी समानता में बनाएं । ” 
 यह बात बाइबल के सबसे पहले अध्याय में दर्ज़ है । 
 इसके बाद , जैसा उत्पत्ति 1 : 26 , 27 बताता है : “ परमेश्‍वर ने मनुष्य को अपने स्वरूप के अनुसार उत्पन्‍न किया , अपने ही स्वरूप के अनुसार परमेश्‍वर ने उसको उत्पन्‍न किया । ” 
 इसलिए पहला इंसान , धरती पर दूसरी सारी सृष्टि से जुदा था । 
 वह अपने सिरजनहार की तरह था , यानी उसमें परमेश्‍वर की तरह सोचने - समझने , साथ ही प्रेम , बुद्धि , न्याय और शक्‍ति ज़ाहिर करने की काबिलीयत थी । 
 उसे विवेक दिया गया था ताकि वह सोच - समझकर ऐसे फैसले कर सके जिनसे उसे खुद फायदा होता और स्वर्ग में रहनेवाला उसका पिता भी खुश होता । 
 चंद शब्दों में कहें तो आदम को आज़ाद मरज़ी का मालिक बनाया गया था । 
 यहोवा ने धरती पर अपने बेटे , आदम को ध्यान से देखने के बाद कहा : ‘ देखो , यह बहुत ही अच्छा है । ’ — उत्पत्ति 1 : 31 ; भजन 95 : 6 . 
 आदम की संतान होने के नाते , हम भी परमेश्‍वर के स्वरूप और उसकी समानता में बने हैं । 
 लेकिन क्या वाकई हमें अपनी मरज़ी से चुनाव करने की आज़ादी दी गयी है ? 
 बिलकुल । 
 हालाँकि यहोवा परमेश्‍वर के पास भविष्य जानने की काबिलीयत है , फिर भी वह पहले से यह मुकर्रर नहीं कर देता कि हर इंसान कैसे - कैसे काम करेगा और उसे इसके क्या - क्या अंजाम भुगतने पड़ेंगे । 
 उसने धरती पर जीनेवाले अपने बच्चों की तकदीर पहले से नहीं लिख रखी है । 
 हमें अपनी आज़ाद मरज़ी का इस तरीके से इस्तेमाल करना चाहिए जिससे कि हम सही चुनाव कर सकें । 
 यह समझने के लिए आइए हम सबसे पहले इस्राएल जाति से एक सबक सीखें । — रोमियों 15 : 4 . 
 इस्राएलियों को चुनाव करने की आज़ादी थी 
 दस आज्ञाओं में से पहली आज्ञा क्या थी , और वफादार इस्राएलियों ने कैसे इस आज्ञा को मानने का चुनाव किया ? 
 यहोवा ने इस्राएलियों से कहा था : “ तेरा परमेश्‍वर यहोवा , जो तुझे दासत्व के घर अर्थात्‌ मिस्र देश में से निकाल लाया है , वह मैं हूं । ” 
 इन शब्दों पर भरोसा रखने की इस्राएलियों के पास हर वजह मौजूद थी , क्योंकि सा . 
 यु . 
 पू . 
 1513 में यहोवा ने ही उन्हें मिस्र की गुलामी से बहुत ही हैरतअँगेज़ तरीके से छुड़ाया था । 
 उसने मूसा के ज़रिए उन्हें जो दस आज्ञाएँ दीं , उनमें से पहली आज्ञा यह थी : “ तू मुझे छोड़ दूसरों को ईश्‍वर करके न मानना । ” 
 उस मौके पर , इस्राएल जाति ने इस आज्ञा को मानने का चुनाव किया । 
 उन्होंने अपनी मरज़ी से सिर्फ यहोवा की उपासना और भक्‍ति की । — निर्गमन 20 : 5 ; गिनती 25 : 11 . 
 ( क ) मूसा ने इस्राएलियों के सामने क्या चुनाव रखा ? 
 ( ख ) आज हमारे सामने क्या चुनाव है ? 
 इसके करीब 40 साल बाद , मूसा ने इस्राएल जाति की नयी पीढ़ी को ज़ोर देकर याद दिलाया कि उनके सामने क्या चुनाव रखा है । 
 उसने कहा : “ आज मैं स्वर्ग तथा पृथ्वी को तुम्हारे विरुद्ध साक्षी ठहराता हूं कि मैंने तुम्हारे सामने जीवन तथा मृत्यु , और आशिष तथा शाप रखा है , अतः जीवन को चुन ले कि तू अपनी सन्तान सहित जीवित रहे । ” 
 इस्राएलियों की तरह हमारे सामने भी चुनाव है । 
 जी हाँ , हम या तो हमेशा की ज़िंदगी की आस देखते हुए यहोवा की वफादारी से सेवा करने का चुनाव कर सकते हैं , या फिर उसकी आज्ञा तोड़कर इसके अंजाम भुगतने का चुनाव कर सकते हैं । 
 आइए ऐसी दो मिसालों पर गौर करें जिनमें लोगों ने दो अलग - अलग चुनाव किए । 
 5 , 6 . 
 यहोशू ने क्या चुनाव किया , और इसका क्या नतीजा निकला ? 
 सामान्य युग पूर्व 1473 में , यहोशू इस्राएलियों की अगुवाई करके उन्हें वादा - ए - मुल्क में ले गया । 
 अपनी मौत से पहले , उसने ज़ोरदार शब्दों में पूरी जाति से यह बिनती की : “ यदि यहोवा की सेवा करनी तुम्हें बुरी लगे , तो आज चुन लो कि तुम किस की सेवा करोगे , चाहे उन देवताओं की जिनकी सेवा तुम्हारे पुरखा महानद के उस पार करते थे , और चाहे एमोरियों के देवताओं की सेवा करो जिनके देश में तुम रहते हो । ” 
 फिर अपने परिवार के बारे में उसने आगे कहा : “ मैं तो अपने घराने समेत यहोवा ही की सेवा नित करूंगा । ” — यहोशू 24 : 15 . 
 कुछ समय पहले , यहोवा ने यहोशू को मज़बूत रहने और हिम्मत रखने का बढ़ावा दिया था । 
 उसने यह भी हिदायत दी थी कि उसे परमेश्‍वर की व्यवस्था से कभी नहीं मुकरना चाहिए , बल्कि व्यवस्था की किताब को दिन रात पढ़कर उस पर ध्यान करना चाहिए , तभी वह अपने सब कामों में सफल होगा । 
 यहोशू ने परमेश्‍वर के कहे मुताबिक काम किया और नतीजा , उसे कामयाबी मिली । 
 यहोवा की बात मानने का चुनाव करके यहोशू को ढेरों आशिषें मिलीं । 
 वह कहता है : “ जितनी भलाई की बातें यहोवा ने इस्राएल के घराने से कही थीं उन में से कोई बात भी न छूटी ; सब की सब पूरी हुई । ” — यहोशू 21 : 45 . 
 यशायाह के दिनों में कुछ इस्राएलियों ने क्या चुनाव किया , और इसका क्या अंजाम निकला ? 
 इसके उलट , ध्यान दीजिए कि करीब 700 साल बाद इस्राएलियों ने क्या चुनाव किया । 
 उस वक्‍त तक , बहुत - से इस्राएली झूठे धर्म के रीति - रिवाज़ों को मानने लगे थे । 
 मिसाल के लिए , साल के आखिरी दिन लोग एक दावत के लिए जमा होते थे और मेज़ पर तरह - तरह का लज़ीज़ खाना और नया दाखमधु सजाया जाता था । 
 यह कोई परिवार की दावत नहीं थी , बल्कि एक धार्मिक समारोह था जिसमें दो झूठे देवताओं का सम्मान किया जाता था । 
 भविष्यवक्‍ता यशायाह ने लिखा कि परमेश्‍वर इस विश्‍वासघात को किस नज़र से देखता है : “ तुम जो यहोवा को त्याग देते और मेरे पवित्र पर्वत को भूल जाते हो , जो भाग्य देवता के लिये मेज़ पर भोजन की वस्तुएं सजाते और भावी देवी के लिये मसाला मिला हुआ दाखमधु भर देते हो । ” 
 उनका मानना था कि अगले साल की अच्छी फसल , उन्हें यहोवा की आशीष से नहीं बल्कि “ भाग्य देवता ” और “ भावी देवी ” को खुश करने से मिलेगी । 
 उन्होंने अपनी मरज़ी से और जानबूझकर परमेश्‍वर के खिलाफ जाने का चुनाव किया , और इस तरह खुद अपना भविष्य तय कर लिया । 
 परमेश्‍वर ने उनसे कहा : “ मैं तुम्हें गिन गिनकर तलवार का कौर बनाऊंगा , और तुम सब घात होने के लिये झुकोगे ; क्योंकि , जब मैं ने तुम्हें बुलाया तुम ने उत्तर न दिया , जब मैं बोला , तब तुम ने मेरी न सुनी ; वरन जो मुझे बुरा लगता है वही तुम ने नित किया , और जिस से मैं अप्रसन्‍न होता हूं , उसी को तुम ने अपनाया । ” 
 इस्राएलियों ने गलत चुनाव करके अपने ही पैरों पर कुल्हाड़ी मार ली । 
 और भाग्य और भावी देवी - देवता उन्हें नाश होने से नहीं बचा पाए । 
 सही चुनाव करना 
 व्यवस्थाविवरण 30 : 20 के मुताबिक , सही चुनाव करने के लिए क्या ज़रूरी है ? 
 जब मूसा ने इस्राएलियों को जीवन चुनने के लिए उकसाया , तो उसने बताया कि इसके लिए उन्हें ये तीन कदम उठाने की ज़रूरत है : “ अपने परमेश्‍वर यहोवा से प्रेम करो , और उसकी बात मानो , और उस से लिपटे रहो । ” 
 आइए हम एक - एक करके इनकी जाँच करें ताकि हम अपनी ज़िंदगी में सही चुनाव कर सकें । 
 हम यहोवा के लिए अपना प्यार कैसे दिखा सकते हैं ? 
 अपने परमेश्‍वर यहोवा से प्रेम करो : हम यहोवा की सेवा करने का चुनाव इसलिए करते हैं , क्योंकि हमें उससे प्यार है । 
 इस्राएलियों से सीखे सबक को ध्यान में रखते हुए , हम लैंगिक अनैतिकता के फँदों से खबरदार रहते हैं और ऐसे तौर - तरीकों से दूर रहते हैं जिनकी वजह से हम धन - दौलत की मोह - माया में फँस सकते हैं । 
 हम यहोवा की सेवा में लवलीन रहते हैं और उसकी विधियों को मानते हैं । 
 वादा - ए - मुल्क में कदम रखने से पहले , मूसा ने इस्राएलियों को यह बढ़ावा दिया : “ सुनो , मैं ने तो अपने परमेश्‍वर यहोवा की आज्ञा के अनुसार तुम्हें विधि और नियम सिखाए हैं , कि जिस देश के अधिकारी होने जाते हो उस में तुम उनके अनुसार चलो । 
 सो तुम उनको धारण करना और मानना ; क्योंकि और देशों के लोगों के साम्हने तुम्हारी बुद्धि और समझ इसी से प्रगट होगी । ” 
 आज हमारे सामने यह मौका है कि हम यहोवा की मरज़ी पूरी करने को अपने जीवन में पहली जगह देकर यह दिखाएँ कि हम उससे प्यार करते हैं । 
 अगर हम ऐसा करने का चुनाव करेंगे , तो यहोवा हमें ज़रूर आशीषें देगा । — मत्ती 6 : 33 . 
 10 - 12 . 
 नूह के दिनों में जो हुआ उस पर गौर करने से हम क्या सबक सीखते हैं ? 
 परमेश्‍वर की बात मानो : नूह ‘ धर्म का प्रचारक ’ था । 
 जलप्रलय से पहले के ज़माने में , लगभग सभी इंसान अपनी ज़िंदगी में इतने खोए हुए थे कि उन्होंने नूह की चेतावनी पर “ कोई ध्यान नहीं दिया । ” 
 ( NW ) नतीजा ? 
 ‘ जल - प्रलय आकर उन सब को बहा ले गया । ’ 
 यीशु ने पहले से सावधान कर दिया था कि ‘ मनुष्य के पुत्र के आने ’ के समय , यानी हमारे दिनों में भी हालात ऐसे ही होंगे । 
 नूह के दिनों में जो हुआ , वह आज के उन लोगों के लिए क्या ही कड़ी चेतावनी है जो परमेश्‍वर के संदेश को अनसुना करने का चुनाव करते हैं । — मत्ती 24 : 39 . 
 जो लोग , आज परमेश्‍वर के सेवकों के ज़रिए दी जानेवाली चेतावनियों का मज़ाक उड़ाते हैं और उन्हें अनसुना करते हैं , उनका यह समझना ज़रूरी है कि ऐसा करने का क्या अंजाम होगा । 
 ऐसे हँसी - ठट्ठा करनेवालों के बारे में प्रेरित पौलुस ने कहा : “ वे तो जान बूझकर यह भूल गए , कि परमेश्‍वर के वचन के द्वारा से आकाश प्राचीन काल से वर्तमान है और पृथ्वी भी जल में से बनी और जल में स्थिर है । 
 इन्हीं के द्वारा उस युग का जगत जल में डूब कर नाश हो गया । 
 पर वर्तमान काल के आकाश और पृथ्वी उसी वचन के द्वारा इसलिये रखे हैं , कि जलाए जाएं ; और वह भक्‍तिहीन मनुष्यों के न्याय और नाश होने के दिन तक ऐसे ही रखे रहेंगे । ” — 2 पतरस 3 : 3 - 7 . 
 नूह और उसका परिवार , उन भक्‍तिहीन लोगों की तरह नहीं थे , बल्कि उन्होंने बिलकुल अलग चुनाव किया । 
 “ विश्‍वास ही से नूह ने उन बातों के विषय में जो उस समय दिखाई न पड़ती थीं , चितौनी पाकर भक्‍ति के साथ अपने घराने के बचाव के लिये जहाज बनाया । ” 
 नूह ने चेतावनी को मानकर अपने परिवार को नाश होने से बचा लिया । 
 आइए हम भी परमेश्‍वर के संदेश को सुनने के लिए तत्पर हों और फिर पूरे दिल से उस पर अमल करें । — याकूब 1 : 19 , 22 - 25 . 
 13 , 14 . 
 ( क ) ‘ यहोवा से लिपटे रहना ’ क्यों ज़रूरी है ? 
 ( ख ) हम खुद को ‘ हमारे कुम्हार , ’ यहोवा के हवाले कैसे कर सकते हैं ताकि वह हमें ढाल सके ? 
 यहोवा से लिपटे रहो : ‘ जीवन को चुनने और जीवित रहने ’ के लिए हमें न सिर्फ यहोवा की सुनना और उसे प्यार करना चाहिए बल्कि हमें ‘ उससे लिपटे भी रहना ’ चाहिए , यानी उसकी मरज़ी पूरी करने में लगे रहना चाहिए । 
 यीशु ने कहा था : “ धीरज से तुम अपने प्राणों को बचाए रखोगे । ” 
 दरअसल , इस मामले में हम क्या चुनाव करते हैं , उससे हमारे दिल में क्या है , यह ज़ाहिर होता । 
 नीतिवचन 28 : 14 कहता है : “ जो मनुष्य निरन्तर प्रभु का भय मानता रहता है वह धन्य है ; परन्तु जो अपना मन कठोर कर लेता है वह विपत्ति में पड़ता है । ” 
 इसकी एक मिसाल है , प्राचीन मिस्र का फिरौन । 
 जैसे - जैसे एक - के - बाद - एक दस विपत्तियाँ मिस्र देश पर पड़ीं , वैसे - वैसे फिरौन , परमेश्‍वर का भय मानने के बजाय अपना मन कठोर करता गया । 
 यहोवा ने फिरौन को नाफरमानी करने के लिए कोई ज़ोर - ज़बरदस्ती नहीं की , बल्कि उस घमंडी शासक को चुनाव करने का मौका दिया । 
 हालाँकि फिरौन ने परमेश्‍वर की आज्ञा नहीं मानी , फिर भी यहोवा का मकसद पूरा हुआ , जैसे कि हम प्रेरित पौलुस की बात से जान सकते हैं । 
 उसने समझाया कि फिरौन के बारे में यहोवा का क्या नज़रिया था : “ मैं ने तुझे इसी लिये खड़ा किया है , कि तुझ में अपनी सामर्थ दिखाऊं , और मेरे नाम का प्रचार सारी पृथ्वी पर हो । ” — रोमियों 9 : 17 . 
 इस्राएलियों को फिरौन की गुलामी से छुटकारा मिलने के सदियों बाद , भविष्यवक्‍ता यशायाह ने कहा : “ हे यहोवा , तू हमारा पिता है ; देख , हम तो मिट्टी हैं , और तू हमारा कुम्हार है , हम सब के सब तेरे हाथ के काम हैं । ” 
 जब हम परमेश्‍वर के वचन का अध्ययन करते हैं और उसमें सीखी बातों पर अमल करते हैं , तो एक तरह से हम खुद को यहोवा के हवाले कर रहे होते हैं ताकि वह हमें ढाल सके । 
 इस तरह हम धीरे - धीरे नया मनुष्यत्व धारण करते हैं । 
 हम और भी नरम और मुलायम मिट्टी की तरह बनते जाते हैं और इससे यहोवा के साथ पूरी वफादारी से लिपटे रहना आसान हो जाता है क्योंकि हम उसे खुश करना चाहते हैं । — इफिसियों 4 : 23 , 24 ; कुलुस्सियों 3 : 8 - 10 . 
 ‘ तुम्हें उनको सिखाना होगा ’ 
 व्यवस्थाविवरण 4 : 9 के मुताबिक , मूसा ने इस्राएलियों को कौन - सी दो ज़िम्मेदारियाँ याद दिलायी ? 
 जब इस्राएल जाति वादा - ए - मुल्क में कदम रखने के लिए तैयार थी , तब मूसा ने उनसे कहा : “ यह अत्यन्त आवश्‍यक है कि तुम अपने विषय में सचेत रहो , और अपने मन की बड़ी चौकसी करो , कहीं ऐसा न हो कि जो जो बातें तुम ने अपनी आंखों से देखीं उनको भूल जाओ , और वह जीवन भर के लिये तुम्हारे मन से जाती रहे ; किन्तु तुम उन्हें अपने बेटों पोतों को सिखाना । ” 
 इस्राएलियों को यहोवा की आशीष पाने के लिए और जिस देश में वे जानेवाले थे वहाँ फलने - फूलने के लिए , यहोवा से मिली दो ज़िम्मेदारियाँ पूरी करनी थीं । 
 एक , उन्हें उन शानदार बातों को नहीं भूलना था जो यहोवा ने उनकी आँखों के सामने की थीं और दूसरी , उन्हें अपनी आनेवाली पीढ़ियों को वे सब बातें सिखानी थीं । 
 अगर आज हम परमेश्‍वर के सेवक , ‘ जीवन को चुनना और जीवित रहना ’ चाहते हैं , तो हमें भी यही करने की ज़रूरत है । 
 हमने अपनी आँखों से यहोवा को हमारी खातिर क्या - क्या करते देखा है ? 
 16 , 17 . 
 ( क ) गिलियड से तालीम पाए मिशनरी राज्य के प्रचार काम में क्या - क्या हासिल कर पाए हैं ? 
 ( ख ) क्या आप उन भाई - बहनों के बारे में बता सकते हैं जिन्होंने अपना जोश बरकरार रखा है ? 
 हमें यह देखकर बेहद खुशी होती है कि कैसे यहोवा ने हमारे प्रचार और चेले बनाने के काम पर आशीष दी है । 
 सन्‌ 1943 में वॉचटावर बाइबल स्कूल ऑफ गिलियड के शुरू होने से लेकर आज तक , मिशनरी कई देशों में चेले बनाने के काम को ज़ोर - शोर से करने में आगे रहे हैं । 
 हालाँकि इस स्कूल के शुरू के ग्रेजुएट भाई - बहन , आज काफी बूढ़े हो गए हैं और उनकी सेहत खराब रहती है , फिर भी राज्य के प्रचार के लिए उनका जोश बरकरार है । 
 इसकी एक बढ़िया मिसाल है , मेरी ऑलसन , जो सन्‌ 1944 में गिलियड से ग्रेजुएट हुई । 
 उसने पहले युरुग्वे में , फिर कोलम्बिया में और आज वह पोर्टो रिको में मिशनरी सेवा कर रही है । 
 हालाँकि ढलती उम्र के साथ आनेवाली समस्याओं की वजह से बहन ऑलसन ज़्यादा नहीं कर पाती है , फिर भी प्रचार के लिए उसका जोश ठंडा नहीं हुआ है । 
 बहन ने स्पैनिश भाषा सीखी है , इसलिए वह हर हफ्ते समय निकालकर दूसरे भाई - बहनों के साथ प्रचार काम में जाती है । 
 नैन्सी पोर्टर जो आज एक विधवा है , वह सन्‌ 1947 की एक गिलियड ग्रेजुएट है । 
 वह अभी - भी बहामाज़ में मिशनरी सेवा कर रही है । 
 वह भी प्रचार काम में पूरी तरह लगी हुई है । 
 बहन पोर्टर की जीवन कहानी में लिखा है : “ खासकर दूसरों को बाइबल की सच्चाइयाँ सिखाने से मुझे खुशी मिलती है । 
 सेवकाई की वजह से मैं आध्यात्मिक कामों की एक सारणी बना पाई हूँ जिसकी वजह से मेरी ज़िंदगी व्यवस्थित है और मुझे अपनी परिस्थितियों का सामना करने की ताकत भी मिली है । ” 
 * जब बहन पोर्टर और दूसरे वफादार सेवक अपने बीते कल को याद करते हैं , तो यहोवा ने उनके लिए जो कुछ किया वे उसे कभी नहीं भूलते । 
 हमारे बारे में क्या ? 
 क्या हम इस बात के लिए एहसानमंद हैं कि यहोवा ने कैसे हमारे इलाके में हो रहे राज्य के काम पर आशीष दी है ? — भजन 68 : 11 . 
 मिशनरियों की जीवन कहानियाँ पढ़कर हम क्या सीख सकते हैं ? 
 मुद्दतों से परमेश्‍वर की सेवा करनेवाले इन भाई - बहनों ने जो काम किया और अभी कर रहे हैं , उसे देखकर हमें बेहद खुशी मिलती है । 
 इन बुज़ुर्गों की जीवन कहानियाँ पढ़कर हमें हौसला मिलता है , क्योंकि जब हम देखते हैं कि यहोवा ने इन वफादार जनों के लिए क्या किया है , तो उसकी सेवा करते रहने का हमारा इरादा और मज़बूत होता है । 
 क्या आप हमेशा प्रहरीदुर्ग में छपी इन दिलचस्प कहानियों को पढ़ते हैं और उन पर मनन करते हैं ? 
 मसीही माता - पिता प्रहरीदुर्ग में छपी जीवन कहानियों का कैसे अच्छा इस्तेमाल कर सकते हैं ? 
 मूसा ने इस्राएलियों को याद दिलाया था कि यहोवा ने उनके लिए जो कुछ किया था , उसे उन्हें नहीं भूलना था , बल्कि ज़िंदगी - भर याद रखना था । 
 मूसा ने यह भी कहा : “ तुम उन्हें अपने बेटों पोतों को सिखाना । ” 
 सच्ची कहानियों की एक खासियत है कि ये दिल को छू जाती हैं । 
 बढ़ते जवानों को बढ़िया आदर्शों की ज़रूरत होती है । 
 कुँवारी बहनें , बुज़ुर्ग वफादार बहनों की मिसाल से बहुत - से सबक सीख सकती हैं जिनकी जीवन कहानियाँ प्रहरीदुर्ग में छापी जाती हैं । 
 भाई - बहन , अपने देश के विदेशी भाषा बोलनेवाले इलाके में सेवा करके सुसमाचार सुनाने के काम में ज़्यादा हिस्सा ले सकते हैं । 
 इसके अलावा , मसीही माता - पिता क्यों न आप वफादार गिलियड मिशनरियों और दूसरे भाई - बहनों के अनुभव का इस्तेमाल करके अपने बच्चों को पूरे समय की सेवा का चुनाव करने का बढ़ावा दें ? 
 “ जीवन को चुन ” लेने के लिए हमें क्या करने की ज़रूरत है ? 
 तो फिर हममें से हरेक जन कैसे “ जीवन को चुन ” सकता है ? 
 हम अपनी आज़ाद मरज़ी के बेहतरीन तोहफे का इस तरीके से इस्तेमाल करेंगे जिससे यह ज़ाहिर हो कि हम यहोवा से प्यार करते हैं और जब तक वह हमें उसकी सेवा करने का खास मौका दे रहा है तब तक हम अपना भरसक करते रहेंगे । 
 जैसा मूसा ने कहा था : “ क्योंकि [ यहोवा ] तेरा जीवन और तेरे लिए दीर्घायु है । ” — व्यवस्थाविवरण 30 : 19 , 20 . 
 [ फुटनोट ] 
 जून 15 , 2001 की प्रहरीदुर्ग के पेज 23 - 7 में छपा लेख , “ गहरे सदमे के बावजूद ज़िंदगी से खुश और एहसानमंद ” देखिए । 
 क्या आपको याद है ? 
 • दो अलग - अलग चुनाव करनेवालों की मिसालों से आपने क्या सीखा है ? 
 • “ जीवन को चुन ” लेने के लिए हमें कौन - से कदम उठाने चाहिए ? 
 • हमें कौन - सी दो ज़िम्मेदारियों को पूरा करने का बढ़ावा दिया गया है ? 
 [ पेज 26 पर तसवीर ] 
 ‘ मैंने तुम्हारे सामने जीवन तथा मृत्यु रखी है ’ 
 [ पेज 29 पर तसवीर ] 
 नूह और उसके परिवार ने यहोवा की बात मानी , इसलिए उनका उद्धार हुआ 
 [ पेज 30 पर तसवीर ] 
 मेरी ऑलसन 
 [ पेज 30 पर तसवीर ] 
 नैन्सी पोर्टर 
 “ मैं तेरी व्यवस्था में कैसी प्रीति रखता हूं ! ” 
 “ अहा ! 
 मैं तेरी व्यवस्था में कैसी प्रीति रखता हूं ! 
 दिन भर मेरा ध्यान उसी पर लगा रहता है । ” — भजन 119 : 97 . 
 1 , 2 . 
 ( क ) भजन 119 के लेखक ने किन हालात का सामना किया था ? 
 ( ख ) ऐसे में उसने कैसा रवैया दिखाया , और क्यों ? 
 भजन 119 के लेखक ने कड़ी परीक्षा का सामना किया था । 
 घमंडी लोगों ने , जिन्हें परमेश्‍वर की व्यवस्था के लिए कोई कदर नहीं थी , उसका मज़ाक उड़ाया और उस पर झूठे इलज़ाम लगाकर उसे बदनाम किया । 
 हाकिमों ने मिलकर उसके खिलाफ साज़िश रची और उसे बहुत सताया । 
 यहाँ तक कि दुष्ट लोगों ने उसे घेरकर जान से मार डालने की धमकी भी दी । 
 इन सारी मुश्‍किलों से उसका “ जीव उदासी के मारे गल चला ” था । 
 इसके बावजूद , भजनहार ने अपने गीत में गाया : “ अहा ! 
 मैं तेरी व्यवस्था में कैसी प्रीति रखता हूं ! 
 दिन भर मेरा ध्यान उसी पर लगा रहता है । ” — भजन 119 : 97 . 
 आप शायद पूछें : “ आखिर , भजनहार को परमेश्‍वर की व्यवस्था से कैसे सुकून मिला ? ” 
 उसे पूरा भरोसा था कि यहोवा उसकी परवाह करता है और इसी बात ने उसे सँभाले रखा । 
 साथ ही , परमेश्‍वर की व्यवस्था को लागू करने से उसे कई फायदे मिले , इसलिए दुश्‍मनों के विरोध के बावजूद भी वह खुश था । 
 वह जानता था कि यहोवा ने उसके साथ भलाई की है । 
 और - तो - और , व्यवस्था की हिदायतों को मानने से भजनहार अपने दुश्‍मनों से कहीं ज़्यादा बुद्धिमान बना और उसकी जान भी बची । 
 साथ ही , उसे मन की शांति और साफ विवेक मिला । — भजन 119 : 1 , 9 , 65 , 93 , 98 , 165 . 
 आज , मसीहियों के लिए परमेश्‍वर के उसूलों के मुताबिक जीना एक चुनौती क्यों है ? 
 आज भी , परमेश्‍वर के कुछ सेवकों को ऐसी कड़ी परीक्षाओं से गुज़रना पड़ता है जिनमें उनके विश्‍वास की परख होती है । 
 लेकिन हमें शायद भजनहार की तरह जान का खतरा न हो , फिर भी हम “ कठिन समय ” में जी रहे हैं । 
 हर दिन हमारा ऐसे कई लोगों के साथ उठना - बैठना होता है जिन्हें परमेश्‍वर के स्तरों के लिए रत्ती - भर भी परवाह नहीं होती । 
 अपनी ख्वाहिशें पूरी करना और धन - दौलत कमाना ही उनका लक्ष्य होता है । 
 वे मगरूर होते हैं और किसी की भी इज़्ज़त नहीं करते । 
 मसीही जवानों को भी अच्छा चालचलन बनाए रखने के लिए हर रोज़ कड़ा संघर्ष करना पड़ता है । 
 ऐसे माहौल में , यहोवा के लिए प्यार और उसके उसूलों से गहरा लगाव बनाए रखना एक चुनौती हो सकती है । 
 अब सवाल यह है कि हम खुद को कैसे बचाए रख सकते हैं ? 
 भजनहार ने परमेश्‍वर की व्यवस्था के लिए गहरा लगाव कैसे पैदा किया , और आज मसीही भी ऐसा कैसे कर सकते हैं ? 
 ज़िंदगी में आनेवाले दबावों का सामना करने में , भजनहार को किस बात से मदद मिली ? 
 वह परमेश्‍वर की व्यवस्था का दिल लगाकर अध्ययन करने और उस पर मनन करने में काफी समय बिताता था । 
 इस तरह , उसे व्यवस्था से गहरा लगाव हो गया । 
 इसलिए उसने भजन 119 की लगभग हर आयत में यहोवा की व्यवस्था के कुछ पहलुओं का ज़िक्र किया । 
 * आज मसीही , मूसा की उस कानून - व्यवस्था के अधीन नहीं हैं जो परमेश्‍वर ने प्राचीन इस्राएल जाति को दी थी । 
 मगर इसमें दिए सिद्धांत अब भी उनके लिए फायदेमंद हैं । 
 जिस तरह इन सिद्धांतों से भजनहार को दिलासा मिला , उसी तरह आज इनसे परमेश्‍वर के उन सेवकों को भी दिलासा मिल सकता है जो नए ज़माने की मुश्‍किलों से जूझ रहे हैं । 
 हम मूसा की व्यवस्था के किन नियमों पर गौर करेंगे ? 
 आइए अब हम मूसा की कानून - व्यवस्था के सिर्फ तीन नियमों पर गौर करें और देखें कि इनसे हमें क्या बढ़ावा मिल सकता है । 
 ये हैं : सब्त का नियम , बीनने का नियम और लालच से दूर रहने की आज्ञा । 
 इन नियमों पर चर्चा करते वक्‍त हम पाएँगे कि अगर हम अपने दिनों के दबावों और समस्याओं का सामना करने में कामयाब होना चाहते हैं , तो हरेक नियम के पीछे दिए सिद्धांतों को समझना हमारे लिए बेहद ज़रूरी है । 
 अपनी आध्यात्मिक ज़रूरत को पूरा करना 
 हम सभी इंसानों की बुनियादी ज़रूरतें क्या हैं ? 
 हम इंसानों को बहुत - सी ज़रूरतों के साथ बनाया गया है । 
 जैसे , अच्छी सेहत बनाए रखने के लिए इंसान को खाने - पीने और एक घर की ज़रूरत होती है । 
 यही नहीं , उसे अपनी “ आध्यात्मिक ज़रूरत ” को भी पूरा करना होता है और इसी से उसे सच्ची खुशी मिलती है । 
 यहोवा , इस पैदाइशी ज़रूरत को पूरा करना इतना ज़रूरी समझता था कि उसने इस्राएलियों को आज्ञा दी थी कि वे हफ्ते का एक पूरा दिन कोई काम न करें बल्कि सारा वक्‍त परमेश्‍वर की उपासना से जुड़े कामों में लगाएँ । 
 7 , 8 . 
 ( क ) परमेश्‍वर ने सब्त के दिन को बाकी दिनों से कैसे अलग किया था ? 
 ( ख ) सब्त का क्या मकसद था ? 
 सब्त का इंतज़ाम , इस बात पर ज़ोर देता था कि परमेश्‍वर के साथ अपना रिश्‍ता मज़बूत करने के लिए वक्‍त बिताना ज़रूरी है । 
 बाइबल में “ सब्त ” का ज़िक्र पहली बार मन्‍ना के बंदोबस्त के सिलसिले में आता है । 
 वीराने में इस्राएलियों से कहा गया था कि चमत्कार के ज़रिए उन्हें जो मन्‍ना दिया जा रहा है , उसे वे हफ्ते के सिर्फ छः दिन इकट्ठा करें और छठवें दिन “ दो दिन का भोजन ” इकट्ठा करें , क्योंकि सातवें दिन उन्हें कोई मन्‍ना नहीं दिया जाएगा । 
 सातवाँ दिन “ यहोवा के लिए पवित्र सब्त ” था और इस दिन हरेक इस्राएली को अपनी जगह पर बैठे रहना था । 
 बाद में , जब इस्राएलियों को दस आज्ञा दी गयीं तो उनमें से एक यह थी कि सब्त के दिन वे कुछ भी काम न करें । 
 परमेश्‍वर ने इस दिन को पवित्र ठहराया था , इसलिए जो कोई इसे नहीं मनाता था उसे मौत की सज़ा दी जाती थी । — निर्गमन 20 : 8 - 11 ; गिनती 15 : 32 - 36 . 
 सब्त का नियम दिखाता था कि यहोवा को अपने लोगों की सेहत और आध्यात्मिक खैरियत की कितनी फिक्र है । 
 यीशु ने कहा था : “ सब्त का दिन मनुष्य के लिये बनाया गया है । ” 
 इस दिन , इस्राएली न सिर्फ आराम फरमाते थे बल्कि उन्हें अपने सिरजनहार के करीब आने और उसके लिए अपना प्यार दिखाने का मौका भी मिलता था । 
 यह दिन खासकर आध्यात्मिक कामों के लिए अलग किया गया था । 
 पूरा परिवार साथ मिलकर परमेश्‍वर की उपासना और उससे प्रार्थना करते थे , साथ ही वे उसकी व्यवस्था पर मनन भी करते थे । 
 सब्त का नियम इस्राएलियों के बचाव के लिए था ताकि वे अपना सारा वक्‍त और ताकत , ऐशो - आराम की चीज़ों को बटोरने में न लगा दें । 
 यह नियम उन्हें याद दिलाता था कि यहोवा के साथ उनका रिश्‍ता , उनकी ज़िंदगी में सबसे ज़्यादा अहमियत रखता है । 
 यीशु ने इसी अटल सच्चाई को दोहराते हुए कहा : “ लिखा है कि मनुष्य केवल रोटी ही से नहीं , परन्तु हर एक वचन से जो परमेश्‍वर के मुख से निकलता है जीवित रहेगा । ” — मत्ती 4 : 4 . 
 सब्त के इंतज़ाम से मसीही क्या सबक सीखते हैं ? 
 हालाँकि आज परमेश्‍वर के लोगों से यह माँग नहीं की जाती कि वे सब्त का दिन मनाएँ , मगर इस नियम के पीछे जो सिद्धांत दिया गया है , वह अब भी उन पर लागू होता है । 
 क्या यह नियम हमें याद नहीं दिलाता कि उन कामों को सबसे ज़्यादा अहमियत दी जानी चाहिए जो हमें परमेश्‍वर के और भी करीब लाते हैं ? 
 हमें कभी - भी धन - दौलत कमाने या मनोरंजन करने में इतना नहीं डूब जाना चाहिए कि आध्यात्मिक कामों के लिए हमारे पास वक्‍त ही न बचे । 
 इसलिए हम शायद खुद से पूछें : “ मैं अपनी ज़िंदगी में किस बात को पहली जगह देता हूँ ? 
 क्या मैं बाइबल का अध्ययन करने , प्रार्थना करने , मसीही सभाओं में हाज़िर होने और राज्य का सुसमाचार प्रचार करने को अहमियत देता हूँ ? 
 या क्या मेरा सारा वक्‍त दूसरे कामों में चला जाता है ? ” 
 अगर हम आध्यात्मिक बातों को अपनी ज़िंदगी में पहली जगह दें , तो यहोवा हमें यकीन दिलाता है कि हमें ज़िंदगी की ज़रूरतों के लिए कभी मोहताज नहीं होना पड़ेगा । — मत्ती 6 : 24 - 33 . 
 आध्यात्मिक कामों के लिए वक्‍त निकालने से हमें क्या फायदा होता है ? 
 जब हम बाइबल और उसके साहित्य का अध्ययन करने , साथ ही उनमें दिए संदेश पर गहराई से सोचने में वक्‍त बिताते हैं , तो यह हमें यहोवा के और भी करीब आने में मदद देता है । 
 सूज़न की ही मिसाल लीजिए । 
 वह करीब 40 साल से बिना नागा बाइबल का अध्ययन करने के लिए अलग से समय तय करती आयी है । 
 वह कबूल करती है कि शुरू - शुरू में उसे अध्ययन करने में कोई मज़ा नहीं आता था , बल्कि यह उसके लिए एक बोझिल काम था । 
 मगर वह जितना ज़्यादा पढ़ने लगी , उसे उतना ज़्यादा मज़ा आने लगा । 
 और आज , जब वह किसी वजह से अध्ययन नहीं कर पाती है तो उसे बड़ा दुःख होता है । 
 वह कहती है : “ अध्ययन से मुझे यहोवा को जानने में मदद मिली है और अब वह मेरे लिए पिता जैसा है । 
 मुझे उस पर पूरा भरोसा है और मैं प्रार्थना में बेझिझक उससे बात करती हूँ । 
 यह देखकर मेरा दिल भर आता है कि यहोवा अपने सेवकों से कितना प्यार करता है । 
 यह भी कि उसे मेरी कितनी परवाह है और कैसे उसने मेरी मदद की है । ” 
 सचमुच , इससे बड़ी खुशी हमें और किस बात से मिल सकती है कि हम भी हर दिन अपनी आध्यात्मिक ज़रूरत को पूरा करें ! 
 बीनने के बारे में परमेश्‍वर का नियम 
 बीनने के इंतज़ाम में क्या शामिल था ? 
 मूसा की व्यवस्था का एक और नियम दिखाता है कि परमेश्‍वर को अपने लोगों की खैरियत की परवाह थी । 
 वह नियम , बीनने के इंतज़ाम के बारे में था । 
 यहोवा ने यह आज्ञा दी थी कि जब एक इस्राएली किसान अपने खेत में फसल की कटाई करता है , तो उसे ज़रूरतमंदों को बची हुई फसल को बीनने या इकट्ठा करने की इजाज़त देनी चाहिए । 
 किसानों से कहा गया था कि वे अपने खेत के कोने - कोने तक कटाई न करें , ना ही दाख की बारी का दाना - दाना और ना ही जैतून पेड़ों का सारा फल तोड़ लें । 
 गेहूँ की जो बालें खेत में भूल से छूट जाती थीं , उन्हें दोबारा उठाना मना था । 
 बीनने का इंतज़ाम गरीबों , परदेशियों , अनाथों और विधवाओं की खातिर किया गया प्यार - भरा इंतज़ाम था । 
 यह सच है कि बीनने के लिए इन मोहताज लोगों को कड़ी मेहनत करनी पड़ती थी , मगर कम - से - कम उन्हें दूसरों के आगे हाथ तो नहीं फैलाना पड़ता था । — लैव्यव्यवस्था 19 : 9 , 10 ; व्यवस्थाविवरण 24 : 19 - 22 ; भजन 37 : 25 . 
 बीनने के इंतज़ाम से किसानों को क्या मौका मिला ? 
 लेकिन बीनने के नियम में यह नहीं बताया गया था कि एक किसान को ज़रूरतमंदों के लिए अपने खेत का ठीक - ठीक कितना हिस्सा छोड़ना था । 
 यह तय करने का हक किसानों को दिया गया था कि वे अपने खेत के किनारों का बड़ा हिस्सा छोड़ेंगे या छोटा । 
 इस तरह यहोवा ने इस्राएलियों को दरियादिल होना सिखाया था । 
 इस इंतज़ाम के ज़रिए इस्राएली के पास यह दिखाने का मौका था कि वे अपने अन्‍नदाता के एहसानमंद हैं , जिसने उन्हें अच्छी फसल दी है । 
 बाइबल कहती है : “ जो दरिद्र पर अनुग्रह करता , वह [ अपने बनानेवाले की ] महिमा करता है । ” 
 बोअज़ नाम के एक इस्राएली ने ऐसा ही किया था । 
 उसने रूत नाम की एक विधवा पर कृपा की , जो उसके खेत में बीनने आती थी और उसके लिए ऐसा इंतज़ाम किया ताकि वह ज़्यादा - से - ज़्यादा बालें इकट्ठी कर सकें । 
 बोअज़ की इस दरियादिली के लिए , यहोवा ने उस पर आशीषों की बौछार की । — रूत 2 : 15 , 16 ; 4 : 21 , 22 ; नीतिवचन 19 : 17 . 
 बीनने के पुराने नियम से हम क्या सबक सीखते हैं ? 
 बीनने के नियम के पीछे जो सिद्धांत है , वह अब भी नहीं बदला है । 
 यहोवा आज भी अपने सेवकों से उम्मीद करता है कि वे दरियादिल बनें और खासकर ज़रूरतमंदों की मदद करें । 
 हम जितना ज़्यादा दिल खोलकर देंगे , हमें उससे कहीं ज़्यादा आशीषें मिलेंगी । 
 यीशु ने कहा था : “ दिया करो , तो तुम्हें भी दिया जाएगा : लोग पूरा नाप दबा दबाकर और हिला हिलाकर और उभरता हुआ तुम्हारी गोद में डालेंगे , क्योंकि जिस नाप से तुम नापते हो , उसी से तुम्हारे लिये भी नापा जाएगा । ” — लूका 6 : 38 . 
 14 , 15 . 
 हम दरियादिली कैसे दिखा सकते हैं , और इससे हमें साथ ही उन लोगों को क्या फायदा होता है जिनकी हम मदद करते हैं ? 
 प्रेरित पौलुस ने हमें उकसाया है कि हम “ सब के साथ भलाई करें ; विशेष करके विश्‍वासी भाइयों के साथ । ” 
 इसलिए जब भी हमारे मसीही भाई - बहन अपने विश्‍वास की परीक्षा का सामना करते हैं , तो हमें उन्हें बाइबल से ज़रूरी सलाह और दिलासा देना चाहिए । 
 इसके अलावा , कुछ लोगों को शायद व्यावहारिक तरीकों से मदद की ज़रूरत पड़े , जैसे राज्य घर ले जाने में या कुछ खरीदारी करने में । 
 क्या आपकी कलीसिया में कोई बुज़ुर्ग , बीमार या ऐसे दूसरे लोग हैं , जो बिस्तर से उठ नहीं सकते ? 
 अगर हाँ , तो क्यों न आप उनसे मुलाकात करके उनका हौसला बढ़ाएँ या कोई और तरीके से उनकी मदद करें ? 
 इस मदद से उन्हें खुशी होगी । 
 अगर हम यह पता लगाने की कोशिश करेंगे कि ऐसे भाई - बहनों की ज़रूरतें क्या हैं , तो शायद यहोवा हमारे ज़रिए उनकी प्रार्थनाओं का जवाब दे । 
 हालाँकि दूसरों के लिए परवाह दिखाना एक मसीही ज़िम्मेदारी है , मगर ऐसा करने से मदद देनेवाले को भी फायदा पहुँचता है । 
 अपने साथी उपासकों के लिए सच्चा प्यार दिखाने से हमें बड़ी खुशी और गहरा संतोष मिलता है । 
 साथ ही , यहोवा भी हमसे खुश होता है । — नीतिवचन 15 : 29 . 
 मसीही , एक और अहम तरीके से दरियादिली दिखाते हैं : वे दूसरों को परमेश्‍वर के मकसद के बारे में बताने में अपना वक्‍त और ताकत लगाते हैं । 
 जिन मसीहियों ने दूसरों को अपना जीवन यहोवा को समर्पित करने में मदद दी है , उन्होंने यीशु के इन शब्दों की सच्चाई को महसूस किया है : “ लेने से देने में अधिक सुख है । ” — प्रेरितों 20 : 35 , ईज़ी - टू - रीड वर्शन । 
 लालच से दूर रहिए 
 16 , 17 . 
 दसवीं आज्ञा में क्या मना किया गया था , और क्यों ? 
 अब आइए हम परमेश्‍वर की व्यवस्था के एक और नियम पर गौर करें । 
 वह है , दस आज्ञाओं की आखिरी आज्ञा जिसमें लालच से दूर रहने को कहा गया था । 
 इस आज्ञा में बताया गया था : “ तू किसी के घर का लालच न करना ; न तो किसी की स्त्री का लालच करना , और न किसी के दास - दासी , वा बैल गदहे का , न किसी की किसी वस्तु का लालच करना । ” 
 कोई भी इंसान ऐसा कानून बनाकर उसे लागू नहीं करवा सकता क्योंकि वह दूसरों का दिल नहीं पढ़ सकता । 
 दरअसल , यह दसवीं आज्ञा साबित करती है कि परमेश्‍वर की व्यवस्था , इंसान की बनायी कानून - व्यवस्था से कहीं ज़्यादा ऊँची थी । 
 यह इस्राएलियों को याद दिलाती थी कि उन्हें खुद यहोवा के सामने अपना लेखा देना है , जो दिल में छिपी इच्छाओं को पढ़ सकता है । 
 इसके अलावा , यह आज्ञा दिखाती है कि बहुत - से बुरे कामों की असली जड़ क्या है । — याकूब 1 : 14 . 
 लालच से दूर रहने की आज्ञा से परमेश्‍वर के लोगों को यह बढ़ावा मिला कि वे धन - दौलत के पीछे न भागे , लोभ न करें और अपनी ज़िंदगी के हालात के बारे में न कुड़कुड़ाए । 
 यह उन्हें चोरी या अनैतिक कामों के फँदों से भी बचाती थी । 
 आज , हम शायद ऐसे लोग की सराहना करें जिनके पास अच्छी - खासी धन - दौलत है या वे कुछ मामलों में हमसे ज़्यादा कामयाब हैं । 
 ऐसे में , अगर हम अपनी सोच पर काबू न रखें तो उनकी कामयाबी देखकर हम आसानी से निराश हो सकते हैं , यहाँ तक कि उनसे जलने भी लग सकते हैं । 
 बाइबल कहती है कि लालच , “ निकम्मे मन ” का आईना होता है । 
 इसलिए अच्छा होगा कि हम हर तरह की लालच से दूर रहें । — रोमियों 1 : 28 - 30 . 
 आज दुनिया में किन बातों का बढ़ावा दिया जाता है , और इसके क्या बुरे अंजाम हो सकते हैं ? 
 आज दुनिया में हर कहीं ऐशो - आराम की चीज़ों के पीछे भागने और दूसरों से होड़ लगाने का बढ़ावा दिया जाता है । 
 व्यापार जगत , इश्‍तहारों के ज़रिए लोगों में नयी - से - नयी चीज़ें खरीदने की लालसा पैदा करता है और उन्हें यकीन दिलाता है कि वे तभी खुश रह सकते हैं जब वे इन चीज़ों को हासिल करेंगे । 
 यहोवा की व्यवस्था में इसी रवैए की निंदा की गयी थी । 
 इसी से मिलता - जुलता एक और रवैया है जिसकी व्यवस्था में निंदा की गयी थी , वह है किसी भी कीमत पर दूसरे से आगे बढ़ना और रुपए - पैसा बटोरना । 
 इस बारे में प्रेरित पौलुस ने खबरदार किया था : “ जो धनी होना चाहते हैं , वे ऐसी परीक्षा , और फंदे और बहुतेरे व्यर्थ और हानिकारक लालसाओं में फंसते हैं , जो मनुष्यों को बिगाड़ देती हैं और विनाश के समुद्र में डूबा देती हैं । 
 क्योंकि रुपये का लोभ सब प्रकार की बुराइयों की जड़ है , जिसे प्राप्त करने का प्रयत्न करते हुए कितनों ने विश्‍वास से भटककर अपने आप को नाना प्रकार के दुखों से छलनी बना लिया है । ” — 1 तीमुथियुस 6 : 9 , 10 . 
 19 , 20 . 
 ( क ) यहोवा के नियमों से प्यार करनेवाले के लिए , कौन - सी बातें ज़रूरी हैं ? 
 ( ख ) अगले लेख में किस बारे में चर्चा की जाएगी ? 
 यहोवा के नियमों से प्यार करनेवाले , ऐशो - आराम की चीज़ों के पीछे भागने के खतरों को अच्छी तरह जानते हैं और इनसे दूर रहते हैं । 
 मिसाल के लिए , भजनहार ने यहोवा से प्रार्थना में कहा : “ मेरे मन को लोभ की ओर नहीं , अपनी चितौनियों ही की ओर फेर दे । 
 तेरी दी हुई व्यवस्था मेरे लिये हजारों रुपयों और मुहरों से भी उत्तम है । ” 
 अगर हम भी भजनहार की तरह इस सच्चाई पर यकीन करते हैं , तो हम एक सही नज़रिया बनाए रख पाएँगे और धन - दौलत के मोह , लोभ और ज़िंदगी में अपने हालात पर कुड़कुड़ाने के फंदों से बचे रहेंगे । 
 जी हाँ , परमेश्‍वर की “ भक्‍ति ” ही सबसे बड़ी कमाई है , न कि सुख - सुविधा की चीज़ें जमा करना । — 1 तीमुथियुस 6 : 6 . 
 प्राचीन समय में , यहोवा ने मूसा के ज़रिए जो व्यवस्था दी थी , उससे इस्राएलियों को बहुत फायदे हुए । 
 और आज , इस मुश्‍किल दौर में व्यवस्था के पीछे दिए सिद्धांत हमारे लिए उतने ही फायदेमंद है । 
 हम जितना ज़्यादा इन सिद्धांतों पर चलने की कोशिश करेंगे , उतना ज़्यादा इनके लिए हमारी कदर बढ़ेगी और इनसे हमारा गहरा लगाव होगा । 
 साथ ही , हमें बेहद खुशी भी मिलेगी । 
 व्यवस्था से हम बहुत - से ज़रूरी सबक सीख सकते हैं । 
 ये सबक कितने अनमोल हैं , यह हम बाइबल के किरदारों की ज़िंदगी और उनके अनुभवों से देख सकते हैं । 
 ऐसे ही कुछ किरदारों की चर्चा अगले लेख में की जाएगी । 
 ( w06 6 / 15 ) 
 [ फुटनोट ] 
 इस भजन की 4 आयतों को छोड़ , बाकी 172 आयतों में यहोवा की आज्ञाओं , धर्ममय नियमों , व्यवस्था , उपदेशों , विधियों , चितौनियों , वचन और मार्गों के बारे में बताया गया है । 
 आप कैसे जवाब देंगे ? 
 • भजन 119 के लेखक को क्यों यहोवा की व्यवस्था से गहरा लगाव था ? 
 • सब्त के इंतज़ाम से मसीहियों को क्या सीख मिलती है ? 
 • परमेश्‍वर की व्यवस्था में दिए बीनने के नियम से , हम क्या अनमोल सबक सीखते हैं ? 
 • लालच के बारे दी आज्ञा से कैसे हमारी हिफाज़त होती है ? 
 [ पेज 13 पर तसवीर ] 
 सब्त का नियम , किस बात पर ज़ोर देता था ? 
 [ पेज 15 पर तसवीर ] 
 बीनने के नियम से हम क्या सबक सीखते हैं ? 
 “ तेरी चितौनियां मेरा सुखमूल . . . 
 हैं ” 
 “ जितनी बातें पहिले से लिखी गईं , वे हमारी ही शिक्षा के लिये लिखी गईं हैं । ” — रोमियों 15 : 4 . 
 यहोवा हमें अपनी चितौनियाँ किन - किन तरीकों से देता है , और हमें उनकी ज़रूरत क्यों है ? 
 यहोवा अपने लोगों को चितौनियाँ देता है ताकि वे मुश्‍किलों से भरे इस दौर में आनेवाले दबावों का सामना कर सकें । 
 कुछ चितौनियाँ हमें तब मिलती हैं जब हम बाइबल पढ़ते हैं , तो कुछ हमें , मसीही सभाओं के दौरान दी जानेवाली जानकारी या फिर हाज़िर भाई - बहनों के जवाबों से मिलती हैं । 
 अकसर ये चितौनियाँ हमारे लिए नयी नहीं होतीं । 
 हम पहले भी इन्हें पढ़ या सुन चुके होते हैं । 
 फिर भी , हमें यहोवा के उद्देश्‍यों , नियमों और हिदायतों के बारे में लगातार याद दिलाया जाना ज़रूरी है क्योंकि हमें भूलने की आदत होती है । 
 हमें परमेश्‍वर की चितौनियों के लिए उसके एहसानमंद होना चाहिए । 
 क्योंकि ये चितौनियाँ , हमें हमेशा याद दिलाती हैं कि हमने परमेश्‍वर की मरज़ी के मुताबिक जीने का फैसला क्यों किया था और इस तरह ये हमारा हौसला बढ़ाती हैं । 
 इसलिए भजनहार ने अपने गीत में यहोवा से कहा : “ तेरी चितौनियां मेरा सुखमूल . . . 
 हैं । ” — भजन 119 : 24 . 
 2 , 3 . 
 ( क ) यहोवा ने बाइबल के किरदारों की कहानियों को हमारे दिनों तक क्यों बरकरार रखा है ? 
 ( ख ) इस लेख में बाइबल के कौन - कौन - से वाकयों पर ध्यान दिया जाएगा ? 
 हालाँकि परमेश्‍वर का वचन कई सदियों पहले लिखा गया था , मगर यह आज भी उतना ही प्रबल है । 
 इसमें बाइबल के किरदारों की सच्ची दास्तान दी गयी हैं । 
 हालाँकि बाइबल के ज़माने से लेकर आज तक , दस्तूरों और लोगों के सोचने के तरीके में काफी बदलाव आया है , मगर उस ज़माने की समस्याओं और आज की समस्याओं में कोई खास बदलाव नहीं आया है । 
 बाइबल में कई दिल छू लेनेवाली कहानियाँ आज तक हमारे फायदे के लिए बरकरार रखी गयी हैं । 
 जैसे , इसमें ऐसे लोगों की मिसालें दी गयी हैं जो यहोवा से प्यार करते थे और जिन्होंने मुश्‍किल - से - मुश्‍किल हालात में भी उसकी सेवा करना नहीं छोड़ा । 
 बाइबल में दर्ज़ दूसरे किस्सों से हमें पता चलता है कि परमेश्‍वर किस तरह के चालचलन से नफरत करता है । 
 यहोवा ने अच्छी और बुरी मिसाल रखनेवाले लोगों के किस्से बाइबल में इसलिए दर्ज़ करवाए हैं ताकि हम उन्हें याद रखकर उनसे ज़रूरी सबक सीख सकें । 
 यही बात प्रेरित पौलुस ने अपनी पत्री में लिखी : “ जितनी बातें पहिले से लिखी गईं , वे हमारी ही शिक्षा के लिये लिखी गईं हैं कि हम धीरज और पवित्र शास्त्र की शान्ति के द्वारा आशा रखें । ” — रोमियों 15 : 4 . 
 आइए बाइबल से ऐसे तीन वाकयों पर ध्यान दें : शाऊल के साथ दाऊद का बर्ताव , हनन्याह और सफीरा की कहानी और पोतीपर की पत्नी के साथ यूसुफ का व्यवहार । 
 इनमें से हरेक वाकया हमें अनमोल सबक सिखाता है । 
 परमेश्‍वर के इंतज़ामों के वफादार रहना 
 4 , 5 . 
 ( क ) राजा शाऊल और दाऊद को लेकर कौन - से हालात उठ खड़े हुए थे ? 
 ( ख ) शाऊल की नफरत को देखकर दाऊद ने क्या किया ? 
 राजा शाऊल यहोवा का वफादार न रहा और इसलिए वह यहोवा के लोगों पर हुकूमत करने के काबिल न रहा । 
 यही वजह है कि परमेश्‍वर ने उसे ठुकरा दिया और शमूएल नबी को आज्ञा दी कि वह दाऊद को इस्राएल का अगला राजा बनने के लिए उसका अभिषेक करे । 
 जब दाऊद ने युद्ध के मैदान में अपनी बहादुरी और कौशल का सबूत दिया और लोगों ने उसकी वाह - वाही की , तो शाऊल उसे अपना दुश्‍मन समझने लगा । 
 कई बार तो उसने दाऊद को जान से मारने की कोशिश की । 
 मगर हर बार दाऊद बच गया , क्योंकि यहोवा उसके साथ था । — 1 शमूएल 18 : 6 - 12 , 25 ; 19 : 10 , 11 . 
 दाऊद को कई सालों तक मजबूरन एक भगोड़ा बनकर जीना पड़ा । 
 जब उसे शाऊल को मारने का एक मौका मिला , तब उसके साथियों ने यह कहकर उसे बढ़ावा दिया कि यहोवा ने उसके दुश्‍मन को उसके हाथ में सौंप दिया है । 
 मौका होते हुए भी दाऊद ने ऐसा करने से इनकार कर दिया । 
 क्यों ? 
 क्योंकि वह यहोवा का वफादार था और शाऊल के ओहदे की वह दिल से इज़्ज़त करता था । 
 आखिर शाऊल परमेश्‍वर के लोगों का अभिषिक्‍त राजा था । 
 अगर यहोवा ने शाऊल को इस्राएल का राजा ठहराया था , तो ज़रूरत पड़ने पर उसे राजा के पद से हटा भी सकता था । 
 दाऊद ने अपने साथियों को समझाया कि शाऊल को मारने का उसे कोई अधिकार नहीं था । 
 दाऊद ने शाऊल के दिल में जल रही नफरत की आग को बुझाने की अपनी तरफ से पूरी कोशिश की । 
 फिर आखिरकार उसने कहा : “ यहोवा ही उसको मारेगा ; वा वह अपनी मृत्यु से मरेगा ; वा वह लड़ाई में जाकर मर जाएगा । 
 यहोवा न करे कि मैं अपना हाथ यहोवा के अभिषिक्‍त पर बढ़ाऊं । ” — 1 शमूएल 24 : 3 - 15 ; 26 : 7 - 20 . 
 दाऊद और शाऊल की कहानी पर हमें क्यों ध्यान देना चाहिए ? 
 इस वाकये से हम एक अहम सबक सीखते हैं । 
 क्या आपने कभी सोचा है कि मसीही कलीसिया में कुछ समस्याएँ क्यों आती हैं ? 
 हो सकता है , एक व्यक्‍ति कुछ इस तरह बर्ताव कर रहा हो जो एक मसीही को शोभा नहीं देता । 
 शायद वह कोई बड़ा पाप न कर रहा हो , मगर फिर भी उसका बर्ताव आपको परेशान करता है । 
 ऐसे में आपको क्या करना चाहिए ? 
 उस मसीही के लिए आपकी फिक्र और यहोवा के लिए वफादारी आपको उभारेगी कि आप प्यार से उसे उसकी गलती समझने में मदद दें । 
 ऐसा करने का आपका मकसद होना चाहिए अपने भाई को जीत लेना । 
 लेकिन तब क्या अगर आपकी कोशिशों के बावजूद वह आपकी बात नहीं मानता ? 
 तब शायद आप मामले को यहोवा पर छोड़ देने का फैसला करें । 
 आखिर दाऊद ने भी तो यही किया था । 
 जब हम किसी अन्याय या भेदभाव के शिकार होते हैं , तब दाऊद की तरह हमें क्या करना चाहिए ? 
 या शायद आप समाज में हो रहे अन्याय या धर्म के नाम पर किए जा रहे भेदभाव के शिकार हों । 
 हो सकता है , आप इन समस्याओं को मिटाने के लिए कुछ न कर सकें । 
 ऐसे हालात से जूझना बहुत मुश्‍किल हो सकता है , मगर दाऊद ने अन्याय सहते वक्‍त जो किया , उससे हम कुछ सबक सीख सकते हैं । 
 दाऊद के लिखे भजन दिल को छू जाते हैं । 
 उसमें उसने यहोवा को दुहाई दी कि वह उसे शाऊल के हाथों पड़ने न दे । 
 साथ ही , उसने यहोवा के लिए अपनी वफादारी बयान की और उसके नाम की महिमा के लिए अपनी फिक्र भी ज़ाहिर की । 
 हालाँकि शाऊल बरसों तक दाऊद के साथ अन्याय करता रहा , मगर फिर भी दाऊद परमेश्‍वर का वफादार बना रहा । 
 हमें भी यहोवा के और उसके संगठन के वफादार बने रहना चाहिए , फिर चाहे हमें कितने ही अन्याय क्यों न सहने पड़ें और लोग हमारे साथ कैसा भी सलूक क्यों न करें । 
 हम इस बात का यकीन रख सकते हैं कि यहोवा हमारे हालात से बेखबर नहीं है । — भजन 86 : 2 . 
 जब मोज़म्बिक में यहोवा के साक्षियों की वफादारी परखी गयी , तब उन्होंने क्या किया ? 
 अगर आज की बात करें , तो परीक्षाओं के दौर में परमेश्‍वर की तरफ अपनी वफादारी बनाए रखने में मोज़म्बिक के मसीहियों ने एक बेहतरीन मिसाल पेश की है । 
 सन्‌ 1984 में , एक उग्रवादी दल के हथियारबंद सदस्यों ने उनके गाँवों पर एक - के - बाद - एक कई हमले किए । 
 उन्होंने वहाँ लूट - मार की , घरों को जलाया , और मार - काट भी की । 
 सच्चे मसीही अपनी हिफाज़त के लिए कुछ न कर सके । 
 इन उग्रवादियों ने गाँववालों को अपने दल में भर्ती होने या दूसरे तरीकों से दल की मदद करने के लिए ज़बरदस्ती की । 
 मगर यहोवा के साक्षियों ने ऐसा करने से साफ इनकार कर दिया , क्योंकि ऐसा करना उनके मसीही निष्पक्षता के खिलाफ था । 
 इस इनकार से दल के सदस्यों का गुस्सा और भी भड़क उठा । 
 हालाँकि उस भयानक दौर में कम - से - कम 30 साक्षी मारे गए , मगर मौत का आतंक भी परमेश्‍वर के लोगों की वफादारी को नहीं तोड़ सका । 
 * दाऊद की तरह , उन्होंने अन्याय को सहा और आखिरकार जीत उन्हीं की हुई । 
 चितौनी जो हमें देती है चेतावनी 
 9 , 10 . 
 ( क ) बाइबल में दी कुछ लोगों की मिसालों से हम कैसे फायदा पा सकते हैं ? 
 ( ख ) हनन्याह और सफीरा ने जो किया , वह गलत क्यों था ? 
 बाइबल में कुछ लोगों की मिसालें हमारे लिए एक चेतावनी हैं कि हम वह काम न करें जो उन्होंने किया था । 
 वाकई बाइबल में ऐसे कई लोगों का ज़िक्र मिलता है जिन्होंने गलत काम किए थे और उनका उन्हें बुरा सिला मिला था । 
 इनमें परमेश्‍वर के कुछ सेवक भी शामिल हैं । 
 ऐसा ही एक किस्सा हनन्याह और सफीरा नाम के एक शादीशुदा जोड़े का है । 
 वे पहली सदी में यरूशलेम की मसीही कलीसिया के सदस्य थे । 
 सामान्य युग 33 के पिन्तेकुस्त के बाद , कुछ नए चेले प्रेरितों की संगति का फायदा उठाने के लिए यरूशलेम में ही रुक गए थे । 
 इसलिए उनकी ज़रूरतों का खयाल रखने के लिए कलीसिया के कुछ सदस्यों ने अपनी ज़मीन - जायदाद बेचकर पैसे इकट्ठे किए , ताकि किसी को भी किसी चीज़ की कमी न हो । 
 हनन्याह और सफीरा ने भी अपनी ज़मीन बेच दी , मगर मिले हुए पैसों का एक भाग ही प्रेरितों को दिया और कहने लगे कि हम अपना सारा पैसा दान कर रहे हैं । 
 बात यह नहीं थी कि हनन्याह और सफीरा ने कितना दान दिया था । 
 वे जितना चाहे दान कर सकते थे , कम या ज़्यादा । 
 मगर बात यह थी कि उन्होंने बेईमानी की और उनकी नीयत में खोट थी । 
 वे दरअसल प्रेरितों की नज़रों में छा जाना चाहते थे और जितना कर रहे थे , उससे ज़्यादा करने का दिखावा करना चाहते थे । 
 मगर पवित्र आत्मा की प्रेरणा से प्रेरित पतरस ने उनकी बेईमानी और कपट का पर्दाफाश किया और यहोवा ने उन्हें वहीं मार डाला । — प्रेरितों 5 : 1 - 10 . 
 11 , 12 . 
 ( क ) ईमानदारी के बारे में बाइबल में दी कुछ चितौनियों की मिसाल दीजिए । 
 ( ख ) ईमानदारी की राह पर चलने से क्या फायदे होते हैं ? 
 लोगों के सामने अपनी अच्छी तसवीर पेश करने के लिए अगर कभी हमारा मन करे कि हम झूठ बोलें , तो ऐसा हो कि हनन्याह और सफीरा की कहानी एक चितौनी बनकर हमें ऐसा करने से खबरदार करे । 
 हम इंसान को धोखा दे सकते हैं , यहोवा को नहीं । 
 बाइबल हमें बार - बार एक - दूसरे के साथ ईमानदारी से पेश आने को उकसाती है । 
 क्योंकि झूठ बोलनेवालों का नाश किया जाएगा और उनके लिए नयी दुनिया में कोई जगह नहीं होगी । 
 आखिर क्यों ? 
 इसकी वजह साफ है । 
 वह यह कि झूठ को बढ़ावा देनेवाला कोई और नहीं , खुद शैतान इब्‌लीस है । — यूहन्‍ना 8 : 44 . 
 ईमानदारी की राह पर चलने के ढेरों फायदे हैं । 
 जैसे , हमारा विवेक शुद्ध रहता है और हम दूसरों का भरोसा जीतते हैं । 
 ऐसा कई बार हुआ है कि साक्षियों की ईमानदारी को देखकर उन्हें नौकरी पर रखा गया है या उनकी नौकरी बरकरार रही है । 
 मगर सबसे बड़ा फायदा यह है कि ईमानदारी से हम सर्वशक्‍तिमान परमेश्‍वर के दोस्त बन सकते हैं । — भजन 15 : 1 , 2 . 
 चरित्र बेदाग रखना 
 यूसुफ ने खुद को किस हालात में पाया , और उस वक्‍त उसने क्या किया ? 
 कुलपिता याकूब के बेटे , यूसुफ को 17 साल की उम्र में गुलामी करने के लिए बेच दिया गया था । 
 इसके बाद वह मिस्र के मंत्री , पोतीपर के घराने में काम करने लगा । 
 यूसुफ देखने में बड़ा सजीला नौजवान था । 
 इसलिए उसके स्वामी की पत्नी उस पर फिदा हो गयी । 
 पोतीपर की पत्नी उसके साथ लैंगिक संबंध रखना चाहती थी और हर दिन वह यह कहकर उसके पीछे पड़ती : “ मेरे साथ सो । ” 
 यूसुफ अपने परिवार से दूर एक ऐसे देश में था जहाँ उसे कोई नहीं जानता था । 
 वह चाहता तो इस औरत के साथ संबंध रख सकता था और किसी को कानों - कान खबर तक नहीं होती । 
 मगर फिर भी , उसने ऐसा नहीं किया । 
 इसके बजाय , एक दिन जब पोतीपर की पत्नी ने उसे पकड़ने की कोशिश की , तो यूसुफ वहाँ से भाग खड़ा हुआ । — उत्पत्ति 37 : 2 , 18 - 28 ; 39 : 1 - 12 . 
 14 , 15 . 
 ( क ) यूसुफ की कहानी पर हमें क्यों ध्यान देना चाहिए ? 
 ( ख ) एक मसीही बहन क्यों इस बात के लिए शुक्रगुज़ार है कि उसने परमेश्‍वर की चितौनियों को माना ? 
 यूसुफ एक ऐसे परिवार में पला - बढ़ा था जो यहोवा का भय मानता था । 
 वह जानता था कि ऐसे दो लोगों के बीच लैंगिक संबंध रखना जो पति - पत्नी नहीं हैं , सरासर गलत है । 
 उसने पोतीपर की पत्नी से कहा : “ मैं ऐसी बड़ी दुष्टता करके परमेश्‍वर के विरोध में कैसे पाप कर सकता हूं ” ? 
 ( NHT ) यूसुफ इस नतीजे पर कैसे पहुँचा ? 
 शायद उसे पता था कि परमेश्‍वर ने अदन के बाग में इंसानों के लिए यह स्तर ठहराया था कि एक पुरुष की एक ही पत्नी हो । 
 यूसुफ ने उस हालात में जो किया , उस पर मनन करने से आज परमेश्‍वर के लोगों को फायदा पहुँच सकता है । 
 कुछ देशों में , लैंगिक संबंध रखने के मामले में इस कदर छूट दी जाती है कि जो जवान अनैतिक काम करने से इनकार करते हैं , उनके दोस्त उनका मज़ाक उड़ाते हैं । 
 बड़ों की बात लें , तो उनमें नाजायज़ संबंध रखना एक मामूली बात हो गयी है । 
 इसलिए यूसुफ की कहानी हमारे लिए सही वक्‍त पर दी गयी चितौनी है । 
 परमेश्‍वर का स्तर बदला नहीं है । 
 वह आज भी व्यभिचार और परस्त्रीगमन को पाप मानता है । 
 जिन लोगों ने दबाव में आकर नाजायज़ संबंध रखे हैं , वे कबूल करते हैं कि उन्होंने बहुत बड़ी गलती की है और उन्हें ऐसा नहीं करना चाहिए था । 
 इससे एक इंसान को कई बुरे नतीजे भुगतने पड़ते हैं , जैसे अपनी ही नज़रों में गिर जाना , ज़मीर का कचोटना , ईर्ष्या , अनचाहा गर्भ और लैंगिक रूप से फैलनेवाली बीमारियाँ लगना । 
 बाइबल की यह चितौनी बिलकुल सच है कि जो इंसान व्यभिचार करता है , वह “ अपनी ही देह के विरुद्ध पाप करता है । ” — 1 कुरिन्थियों 5 : 9 - 12 ; 6 : 18 ; नीतिवचन 6 : 23 - 29 , 32 . 
 जेनी * एक अविवाहित साक्षी है जो यहोवा की चितौनियों के लिए शुक्रगुज़ार है । 
 उसकी नौकरी की जगह पर एक सहकर्मी ने , जो दिखने में रूपवान था , उस पर डोरे डालने की कोशिश की । 
 मगर जब जेनी ने उसकी तरफ ध्यान नहीं दिया , तो वह उसे आकर्षित करने की और भी ज़्यादा कोशिशें करने लगा । 
 जेनी कबूल करती है : “ अपना चरित्र बेदाग रखना मुझे मुश्‍किल लगने लगा , क्योंकि जब कोई आदमी आप पर ध्यान देता है , तो आपको अच्छा लगता ही है । ” 
 मगर जेनी को एहसास हुआ कि वह शख्स कई स्त्रियों के साथ लैंगिक संबंध रख चुका था , और जेनी को भी अपनी हवस का शिकार बनाना चाहता था । 
 जेनी ने ठान लिया था कि वह उसका विरोध करेगी , मगर जब उसका इरादा कमज़ोर पड़ने लगा , तो उसने वफादार बनी रहने के लिए यहोवा से गिड़गिड़ाकर मदद माँगी । 
 जेनी ने पाया कि जो बातें उसने बाइबल और मसीही साहित्य की खोजबीन करके सीखी थीं , वे उसके लिए चितौनियों की तरह थीं और इससे उसे सावधान रहने में मदद मिली । 
 उनमें से एक चितौनी थी , यूसुफ और पोतीपर की पत्नी की कहानी । 
 जेनी आखिर में कहती है : “ जब तक मैं खुद को याद दिलाती रहूँ कि मैं यहोवा से कितना प्यार करती हूँ , तब तक मुझे कोई डर नहीं है कि मैं ऐसी बड़ी दुष्टता करके परमेश्‍वर के विरोध में पाप करूँगी । ” 
 परमेश्‍वर की चितौनियों को मानिए ! 
 बाइबल में दर्ज़ लोगों की कहानियों के बारे में दोबारा पढ़ने और उन पर मनन करने से हमें कैसे फायदा पुहँच सकता है ? 
 हम सभी यहोवा के स्तरों के लिए अपनी कदर बढ़ा सकते हैं । 
 कैसे ? 
 यह समझने की कोशिश करने के ज़रिए कि क्यों यहोवा ने कुछ वाकयों को बाइबल में आज तक हमारे लिए बरकरार रखा है । 
 ये वाकये हमें क्या सिखाते हैं ? 
 बाइबल के किरदारों के किन गुणों या स्वभावों की हमें नकल करनी चाहिए और किनसे दूर रहना चाहिए ? 
 परमेश्‍वर के वचन में सैकड़ों लोगों की कहानियाँ दर्ज़ हैं । 
 यहोवा की हिदायतों से प्रेम करनेवाले , अगर ज़िंदगी देनेवाली बुद्धि की लालसा करें , तो उन्हें फायदा पहुँच सकता है । 
 इसमें उन मिसालों से मिलनेवाले सबक भी शामिल हैं , जो यहोवा ने अपने वचन में हमारे लिए सही - सलामत रखे हैं । 
 इस पत्रिका में उन लोगों के बारे में अकसर ऐसे लेख आते हैं , जिनकी कहानियाँ हमें कुछ - न - कुछ सिखाती हैं । 
 क्यों न वक्‍त निकालकर उन लेखों को दोबारा पढ़ें ? 
 आप यहोवा की चितौनियों के बारे में कैसा महसूस करते हैं , और क्यों ? 
 हम यहोवा के कितने शुक्रगुज़ार हो सकते हैं कि वह उन लोगों के लिए प्यार और परवाह दिखाता है जो उसकी मरज़ी पर चलने की पूरी - पूरी कोशिश करते हैं ! 
 जिस तरह बाइबल में बताए स्त्री - पुरुष सिद्ध नहीं थे , उसी तरह हम भी सिद्ध नहीं हैं । 
 मगर उनके कामों का लिखा ब्यौरा हमारे लिए एक अनमोल खज़ाना है । 
 यहोवा की चितौनियों को मानने से हम बड़ी - बड़ी गलतियाँ करने से बच सकते हैं । 
 साथ ही , धार्मिकता के मार्ग पर चलनेवालों की बढ़िया मिसालों से सीखकर हम भी उनकी तरह बन सकते हैं । 
 अगर हम ऐसा करें , तो हम भी भजनहार की तरह महसूस करेंगे : “ क्या ही धन्य हैं वे जो [ यहोवा की ] चितौनियों को मानते हैं , और पूर्ण मन से उसके पास आते हैं ! 
 मैं तेरी चितौनियों को जी से मानता हूं , और उन से बहुत प्रीति रखता आया हूं । ” — भजन 119 : 2 , 167 . ( w06 6 / 15 ) 
 [ फुटनोट ] 
 1996 इयरबुक ऑफ जेहोवाज़ विटनॆसॆस के पेज 160 - 2 देखिए । 
 नाम बदल दिया गया है । 
 आप क्या जवाब देंगे ? 
 • दाऊद ने शाऊल की तरफ जो रवैया दिखाया , उससे हम क्या सीख सकते हैं ? 
 • हनन्याह और सफीरा का वाकया हमें क्या सबक सिखाता है ? 
 • यूसुफ की कहानी पर खासकर आज हमें क्यों ध्यान देना चाहिए ? 
 [ पेज 18 पर तसवीर ] 
 दाऊद ने शाऊल को मारने की इजाज़त क्यों नहीं दी ? 
 [ पेज 19 पर तसवीर ] 
 हनन्याह और सफीरा के किस्से से हम क्या सीखते हैं ? 
 [ पेज 20 पर तसवीर ] 
 नाजायज़ संबंध रखने की पेशकश को ठुकराने में किस बात ने यूसुफ की मदद की ? 
 वे परमेश्‍वर की चुनी हुई जाति में पैदा हुए 
 “ यहोवा ने . . . 
 तुझ को चुन लिया है कि तू उसकी प्रजा . . . 
 ठहरे । ” — व्यवस्थाविवरण 7 : 6 . 
 1 , 2 . 
 यहोवा ने अपने लोगों की खातिर क्या महान काम किए , और उसने इस्राएलियों के साथ एक रिश्‍ता कायम करने के लिए क्या किया ? 
 सामान्य युग पूर्व 1513 में , यहोवा ने धरती पर अपने सेवकों यानी इस्राएलियों के साथ एक नया रिश्‍ता जोड़ा था । 
 उसी साल परमेश्‍वर ने विश्‍वशक्‍ति मिस्र का घमंड तोड़कर , इस्राएलियों को उसकी गुलामी से आज़ाद कराया था । 
 इस तरह वह इस्राएल का छुड़ानेवाला और मालिक बना । 
 लेकिन उन्हें छुड़ाने से पहले , उसने मूसा से कहा : “ इस्राएलियों से कह , कि मैं यहोवा हूं , और तुम को मिस्रियों के बोझों के नीचे से निकालूंगा , और उनके दासत्व से तुम को छुड़ाऊंगा , और अपनी भुजा बढ़ाकर और भारी दण्ड देकर तुम्हें छुड़ा लूंगा , और मैं तुम को अपनी प्रजा बनाने के लिये अपना लूंगा , और मैं तुम्हारा परमेश्‍वर ठहरूंगा । ” — निर्गमन 6 : 6 , 7 ; 15 : 1 - 7 , 11 . 
 परमेश्‍वर ने इस्राएलियों को मिस्र से आज़ाद कराने के बाद , उनके साथ एक वाचा बाँधी और इस तरह उनके बीच एक खास रिश्‍ता कायम हुआ । 
 उस समय से , परमेश्‍वर ने धरती पर किसी इंसान , परिवार या कुल के साथ रिश्‍ता रखने के बजाय लोगों के एक संगठन या जाति के साथ रिश्‍ता रखा । 
 उसने उन्हें रोज़मर्रा की ज़िंदगी के बारे में और सबसे बढ़कर , उपासना के मामले में कानून दिए । 
 मूसा ने उनसे कहा : “ देखो , कौन ऐसी बड़ी जाति है जिसका देवता उसके ऐसे समीप रहता हो जैसा हमारा परमेश्‍वर यहोवा , जब कि हम उस को पुकारते हैं ? 
 फिर कौन ऐसी बड़ी जाति है जिसके पास ऐसी धर्ममय विधि और नियम हों , जैसी कि यह सारी व्यवस्था जिसे मैं आज तुम्हारे साम्हने रखता हूं ? ” — व्यवस्थाविवरण 4 : 7 , 8 . 
 साक्षियों से बनी जाति में पैदा होना 
 3 , 4 . 
 इस्राएल जाति को किस खास मकसद से वजूद में लाया गया था ? 
 सदियों बाद , यहोवा ने अपने नबी यशायाह के ज़रिए इस्राएलियों को याद दिलाया कि उनकी जाति को एक खास मकसद से वजूद में लाया गया है । 
 यशायाह ने उनसे कहा : “ हे इस्राएल तेरा रचनेवाला , और हे याकूब , तेरा सृजनहार यहोवा अब यों कहता है , मत डर , क्योंकि मैं ने तुझे छुड़ा लिया है ; मैं ने तुझे नाम लेकर बुलाया है , तू मेरा ही है । 
 क्योंकि मैं यहोवा तेरा परमेश्‍वर हूं , इस्राएल का पवित्र मैं तेरा उद्धारकर्त्ता हूं । . . . 
 मेरे पुत्रों को दूर से और मेरी पुत्रियों को पृथ्वी की छोर से ले आओ ; हर एक को जो मेरा कहलाता है , जिसको मैं ने अपनी महिमा के लिये सृजा , जिसको मैं ने रचा और बनाया है । 
 यहोवा की वाणी है कि तुम मेरे साक्षी हो और मेरे दास हो , जिन्हें मैं ने . . . 
 चुना है । . . . 
 इस प्रजा को मैं ने अपने लिये बनाया है कि वे मेरा गुणानुवाद करें । ” — यशायाह 43 : 1 , 3 , 6 , 7 , 10 , 21 . 
 इस्राएली यहोवा के लोग कहलाए जाते थे , इसलिए उन्हें उसके साक्षी बनकर सभी जातियों को यह गवाही देनी थी कि यहोवा ही पूरे जहान का मालिक है । 
 उन्हें साबित करना था कि वे ‘ यहोवा की महिमा के लिये सृजे ’ गए लोग हैं । 
 उन्हें ‘ यहोवा का गुणानुवाद ’ करना था , यानी उसने छुटकारे के जो शानदार काम किए थे , उनका ऐलान करके उसके पवित्र नाम को रोशन करना था । 
 चंद शब्दों में कहें तो उन्हें एक जाति के तौर पर यहोवा का साक्षी बनना था । 
 इस्राएल किस मायने में एक समर्पित जाति थी ? 
 सामान्य युग पूर्व 11वीं सदी में , राजा सुलैमान ने बयान किया कि यहोवा ने इस्राएल को दूसरी जातियों से अलग किया है । 
 उसने प्रार्थना में यहोवा से कहा : “ तू ने इन लोगों को अपना निज भाग होने के लिये पृथ्वी की सब जातियों से अलग किया है । ” 
 यही नहीं , हरेक इस्राएली का भी यहोवा के साथ एक खास रिश्‍ता था । 
 बहुत समय पहले मूसा ने उनसे कहा था : “ तुम अपने परमेश्‍वर यहोवा के पुत्र हो ; . . . 
 क्योंकि तू अपने परमेश्‍वर यहोवा के लिये एक पवित्र समाज है । ” 
 इसलिए इस्राएलियों के बच्चों को अपना जीवन यहोवा को समर्पित करने की कोई ज़रूरत नहीं थी , क्योंकि वे एक ऐसी जाति में पैदा हुए जो पहले से ही परमेश्‍वर को समर्पित थी । 
 हर नयी पीढ़ी को यहोवा की व्यवस्था सिखायी जाती थी और उनसे यह माँग की जाती थी कि वे इसका सख्ती से पालन करें क्योंकि वे यहोवा के साथ एक वाचा में बँधे हुए थे । — व्यवस्थाविवरण 11 : 18 , 19 . 
 चुनाव करने की आज़ादी 
 हरेक इस्राएली को क्या चुनाव करना था ? 
 हालाँकि सभी इस्राएली एक समर्पित जाति में पैदा हुए थे , मगर उन्हें यहोवा की सेवा करने का निजी फैसला करना था । 
 जब वे वादा - ए - मुल्क में दाखिल होनेवाले थे , तब मूसा ने उनसे कहा : “ मैं आज आकाश और पृथ्वी दोनों को तुम्हारे साम्हने इस बात की साक्षी बनाता हूं , कि मैं ने जीवन और मरण , आशीष और शाप को तुम्हारे आगे रखा है ; इसलिये तू जीवन ही को अपना ले , कि तू और तेरा वंश दोनों जीवित रहें ; इसलिये अपने परमेश्‍वर यहोवा से प्रेम करो , और उसकी बात मानो , और उस से लिपटे रहो ; क्योंकि तेरा जीवन और दीर्घजीवन यही है , और ऐसा करने से जिस देश को यहोवा ने इब्राहीम , इसहाक , और याक़ूब , तेरे पूर्वजों को देने की शपथ खाई थी उस देश में तू बसा रहेगा । ” 
 इससे ज़ाहिर है कि हर इस्राएली को अपनी मरज़ी से यहोवा से प्रेम करने , उसकी बात मानने और उससे लिपटे रहने का चुनाव करना था । 
 साथ ही , उसे अपने चुनाव के अंजामों को भुगतने के लिए भी तैयार रहना था । — व्यवस्थाविवरण 30 : 16 - 18 . 
 यहोशू की मौत के बाद क्या हुआ ? 
 यहोवा के वफादार रहने या उसके साथ बेवफाई करने के चुनाव से क्या नतीजे निकलते हैं ? 
 यह न्यायियों के दौर की शुरूआत से पहले और उसके बाद में हुई घटनाओं से साफ देखा जा सकता है । 
 इस दौर से पहले , इस्राएली यहोशू की अच्छी मिसाल पर चले थे और इसके लिए उन्हें ढेरों आशीषें मिली थीं । 
 बाइबल कहती है : “ यहोशू के जीवन भर , और उन वृद्ध लोगों के जीवन भर जो यहोशू के मरने के बाद जीवित रहे और देख चुके थे कि यहोवा ने इस्राएल के लिये कैसे कैसे बड़े काम किए हैं , इस्राएली लोग यहोवा की सेवा करते रहे । ” 
 मगर यहोशू की मौत के कुछ समय बाद जब न्यायियों का दौर शुरू हुआ , तो “ जो दूसरी पीढ़ी हुई उसके लोग न तो यहोवा को जानते थे और न उस काम को जो उस ने इस्राएल के लिये किया था । 
 इसलिये इस्राएली वह करने लगे जो यहोवा की दृष्टि में बुरा है । ” 
 इससे पता चलता है कि नयी पीढ़ी के इन लोगों को , जिन्हें ज़िंदगी में कम तजुरबा था , अपनी विरासत की ज़रा भी कदर नहीं थी । 
 उनकी विरासत क्या थी ? 
 उस समर्पित जाति का हिस्सा होना जिसकी खातिर परमेश्‍वर यहोवा ने गुज़रे कल में कई महान काम किए थे । — भजन 78 : 3 - 7 , 10 , 11 . 
 अपने समर्पण के मुताबिक जीना 
 8 , 9 . 
 ( क ) वह क्या इंतज़ाम था जिसके ज़रिए इस्राएलियों ने यह दिखाया कि वे यहोवा के समर्पित हैं ? 
 ( ख ) जिन लोगों ने अपनी मरज़ी से भेंट चढ़ायीं , उन्हें क्या इनाम मिला ? 
 यहोवा ने अपने लोगों को कई मौके दिए ताकि वे जाति के तौर पर किए अपने समर्पण के मुताबिक जी सकें । 
 जैसे , परमेश्‍वर की कानून - व्यवस्था के तहत इस्राएलियों को बलिदान और भेंट चढ़ानी थीं । 
 इनमें से कुछ भेंट वे अपनी मरज़ी से चढ़ा सकते थे और कुछ उन्हें नियम के मुताबिक चढ़ानी ज़रूरी थीं । 
 अपनी मरज़ी से चढ़ायी जानेवाली कुछ भेंट थीं , होमबलि , अन्‍नबलि और मेलबलि । 
 ये भेंट , यहोवा की मंज़ूरी पाने और उसे अपना एहसान ज़ाहिर करने के लिए चढ़ायी जाती थीं । — लैव्यव्यवस्था 7 : 11 - 13 . 
 इन भेंटों से यहोवा बेहद खुश होता था । 
 होमबलि और अन्‍नबलि के बारे में कहा जाता था कि ये “ यहोवा के लिये सुखदायक सुगन्धित हवन ठह [ रती ] ” थीं । 
 मेलबलि में पशु का लहू और उसकी चर्बी परमेश्‍वर को अर्पित की जाती थी , जबकि उसके बचे हुए भाग को याजक और बलि चढ़ानेवाला दोनों खाते थे । 
 यह ऐसा था मानो याजक , बलि चढ़ानेवाला और यहोवा एक ही मेज पर साथ बैठकर भोजन कर रहे हैं , और उनके बीच मेल और अच्छा रिश्‍ता है । 
 कानून - व्यवस्था में लिखा था : “ जब तुम यहोवा के लिये मेलबलि करो , तब ऐसा बलिदान करना जिससे मैं तुम से प्रसन्‍न हो जाऊं । ” 
 हालाँकि सभी इस्राएली जन्म से ही यहोवा के समर्पित थे , फिर भी उनमें से कइयों ने अपनी मरज़ी से भेंट चढ़ाकर यह दिखाया कि वे सचमुच यहोवा को अपना परमेश्‍वर मानते हैं । 
 ऐसे लोगों से यहोवा “ प्रसन्‍न ” हुआ और उसने उन्हें भरपूर आशीषें दीं । — मलाकी 3 : 10 . 
 यशायाह और मलाकी के दिनों में , यहोवा ने अपनी नाराज़गी कैसे ज़ाहिर की ? 
 मगर अकसर समर्पित जाति , इस्राएल ने यहोवा के साथ बेवफाई की । 
 यहोवा ने अपने नबी यशायाह के ज़रिए उनसे कहा : “ मेरे लिये होमबलि करने को तू मेम्ने नहीं लाया और न मेलबलि चढ़ाकर मेरी महिमा की है । 
 देख , मैं ने अन्‍नबलि चढ़ाने की कठिन सेवा तुझ से नहीं कराई । ” 
 इसके अलावा , कुछ लोग ऐसे थे जो यहोवा को बलिदान चढ़ा तो रहे थे , मगर वे ऐसा न तो दिल से और ना ही परमेश्‍वर के प्यार की खातिर कर रहे थे । 
 इसलिए परमेश्‍वर की नज़रों में उनके बलिदानों की कोई कीमत नहीं थी । 
 मिसाल के लिए , यशायाह के ज़माने के करीब 300 साल बाद , जब मलाकी नबी था तब इस्राएली ऐसे जानवरों की बलि चढ़ा रहे थे जिनमें दोष था । 
 इसलिए मलाकी ने उनसे कहा : “ सेनाओं के यहोवा का यह वचन है , मैं तुम से कदापि प्रसन्‍न नहीं हूं , और न तुम्हारे हाथ से भेंट ग्रहण करूंगा । . . . 
 तुम ने . . . 
 अत्याचार से प्राप्त किए हुए और लंगड़े और रोगी पशु की भेंट ले आते हो ! 
 क्या मैं ऐसी भेंट तुम्हारे हाथ से ग्रहण करूं ? 
 यहोवा का यही वचन है । ” — मलाकी 1 : 10 , 13 ; आमोस 5 : 22 . 
 समर्पित जाति को ठुकराया गया 
 इस्राएलियों को क्या मौका दिया गया था ? 
 जब इस्राएली यहोवा की समर्पित जाति बनी , तब परमेश्‍वर ने यह वादा किया था : “ यदि तुम निश्‍चय मेरी मानोगे , और मेरी वाचा को पालन करोगे , तो सब लोगों में से तुम ही मेरा निज धन ठहरोगे ; समस्त पृथ्वी तो मेरी है । 
 और तुम मेरी दृष्टि में याजकों का राज्य और पवित्र जाति ठहरोगे । ” 
 वादा किया गया मसीहा इसी जाति में प्रकट होता और इसके लोगों को परमेश्‍वर के राज्य के सदस्य बनने का पहला मौका देता । 
 मगर ज़्यादातर इस्राएली समर्पण के अपने वादे से मुकर गए । 
 उन्होंने मसीहा को ठुकरा दिया और आखिर में उसे मार डाला । — प्रेरितों 7 : 51 - 53 . 
 यहोवा ने अपनी समर्पित जाति , इस्राएल को ठुकरा दिया था , यह बताने के लिए यीशु ने क्या कहा ? 
 अपनी मौत से कुछ दिन पहले , यीशु ने यहूदी धर्म - गुरुओं से कहा : “ क्या तुम ने कभी पवित्र शास्त्र में यह नहीं पढ़ा , कि जिस पत्थर का राजमिस्त्रियों ने निकम्मा ठहराया था , वही कोने के सिरे का पत्थर हो गया ? 
 यह प्रभु की ओर से हुआ , और हमारे देखने में अद्‌भुत है , इसलिये मैं तुम से कहता हूं , कि परमेश्‍वर का राज्य तुम से ले लिया जाएगा ; और ऐसी जाति को जो उसका फल लाए , दिया जाएगा । ” 
 और यह दिखाने के लिए कि यहोवा ने अपनी समर्पित जाति को ठुकरा दिया है , यीशु ने कहा : “ हे यरूशलेम , हे यरूशलेम ; तू जो भविष्यद्वक्‍ताओं को मार डालता है , और जो तेरे पास भेजे गए , उन्हें पत्थरवाह करता है , कितनी ही बार मैं ने चाहा कि जैसे मुर्ग़ी अपने बच्चों को अपने पंखों के नीचे इकट्ठे करती है , वैसे ही मैं भी तेरे बालकों को इकट्ठे कर लूं , परन्तु तुम ने न चाहा । 
 देखो , तुम्हारा घर तुम्हारे लिये उजाड़ छोड़ा जाता है । ” — मत्ती 23 : 37 , 38 . 
 एक नयी समर्पित जाति 
 यिर्मयाह के दिनों में यहोवा ने कौन - सी भविष्यवाणी की थी ? 
 भविष्यवक्‍ता यिर्मयाह के दिनों में , यहोवा ने अपने लोगों के बारे में एक नयी बात बतायी । 
 वह क्या थी ? 
 हम पढ़ते हैं : “ फिर यहोवा की यह भी वाणी है , सुन , ऐसे दिन आनेवाले हैं जब मैं इस्राएल और यहूदा के घरानों से नई वाचा बान्धूंगा । 
 वह उस वाचा के समान न होगी जो मैं ने उनके पुरखाओं से उस समय बान्धी थी जब मैं उनका हाथ पकड़कर उन्हें मिस्र देश से निकाल लाया , क्योंकि यद्यपि मैं उनका पति था , तौभी उन्हों ने मेरी वह वाचा तोड़ डाली । 
 परन्तु जो वाचा मैं उन दिनों के बाद इस्राएल के घराने से बान्धूंगा , वह यह है : मैं अपनी व्यवस्था उनके मन में समवाऊंगा , और उसे उनके हृदय पर लिखूंगा ; और मैं उनका परमेश्‍वर ठहरूंगा , और वे मेरी प्रजा ठहरेंगे , यहोवा की यह वाणी है । ” — यिर्मयाह 31 : 31 - 33 . 
 यहोवा की नयी समर्पित जाति कब वजूद में आयी , और उसकी बुनियाद क्या थी ? 
 यह नयी जाति कौन थी ? 
 इस नयी वाचा की बुनियाद सा . 
 यु . 
 33 में डाली गयी थी जब यीशु ने मरने के बाद , स्वर्ग लौटकर अपने पिता को अपने बहाए गए लहू की कीमत पेश की । 
 लेकिन इस वाचा की शुरूआत तभी हुई जब उसी साल पिन्तेकुस्त के दिन पवित्र आत्मा उँडेली गयी और एक नयी जाति यानी “ परमेश्‍वर के इस्राएल ” का जन्म हुआ । 
 अभिषिक्‍त मसीहियों को लिखते हुए प्रेरित पतरस ने ऐलान किया : “ तुम एक चुना हुआ वंश , और राज - पदधारी , याजकों का समाज , और पवित्र लोग , और ( परमेश्‍वर की ) निज प्रजा हो , इसलिये कि जिस ने तुम्हें अन्धकार में से अपनी अद्‌भुत ज्योति में बुलाया है , उसके गुण प्रगट करो । 
 तुम पहिले तो कुछ भी नहीं थे , पर अब परमेश्‍वर की प्रजा हो । ” 
 यहोवा और पैदाइशी इस्राएलियों के बीच का खास रिश्‍ता खत्म हो चुका था । 
 सामान्य युग 33 में , यहोवा ने उन्हें छोड़कर , मसीही कलीसिया यानी आत्मिक इस्राएल पर अपना अनुग्रह किया । 
 यह एक ऐसी “ जाति ” थी जो मसीहाई राज्य का ‘ फल ला रही थी । ’ — मत्ती 21 : 43 . 
 हरेक को समर्पण करना था 
 सामान्य युग 33 के पिन्तेकुस्त के दिन , पतरस के सुननेवालों को क्या ज़ाहिर करने के लिए बपतिस्मा लेना था ? 
 सामान्य युग 33 के पिन्तेकुस्त से , हर यहूदी और गैर - यहूदी को अपनी ज़िंदगी परमेश्‍वर को समर्पित करनी थी और फिर , उसे “ पिता और पुत्र और पवित्रात्मा के नाम से बपतिस्मा ” लेना था । 
 * पिन्तेकुस्त के दिन , बहुत - से यहूदी और यहूदी धर्म अपनानेवालों ने सुसमाचार को कबूल किया था । 
 उनसे प्रेरित पतरस ने कहा : “ मन फिराओ , और तुम में से हर एक अपने अपने पापों की क्षमा के लिये यीशु मसीह के नाम से बपतिस्मा ले ; तो तुम पवित्र आत्मा का दान पाओगे । ” 
 इन लोगों को न सिर्फ यह ज़ाहिर करने के लिए बपतिस्मा लेना था कि उन्होंने अपना जीवन यहोवा को समर्पित किया है बल्कि यह भी कि उन्होंने कबूल किया है कि यीशु के ज़रिए ही यहोवा उनके पापों को माफ करेगा । 
 उन्हें दिल से यह मानना था कि यीशु , यहोवा का ठहराया हुआ महायाजक , उनका अगुवा और मसीही कलीसिया का मुखिया है । — कुलुस्सियों 1 : 13 , 14 , 18 . 
 पौलुस के दिनों में , सही मन रखनेवाले यहूदी और गैर - यहूदी कैसे आत्मिक इस्राएल के सदस्य बनें ? 
 सालों बाद , प्रेरित पौलुस ने कहा : “ पहिले दमिश्‍क के , फिर यरूशलेम के रहनेवालों को , तब यहूदिया के सारे देश में और अन्यजातियों को समझाता रहा , कि मन फिराओ और परमेश्‍वर की ओर फिर कर मन फिराव के योग्य काम करो । ” 
 पौलुस ने यहूदी और गैर - यहूदी लोगों को यकीन दिलाया कि यीशु ही मसीहा था , और फिर उन्हें अपनी ज़िंदगी परमेश्‍वर को समर्पित करने और बपतिस्मा लेने में मदद दी । 
 ये नए चेले परमेश्‍वर की ओर फिरकर आत्मिक इस्राएल के सदस्य बनें । 
 मुहर लगाने का कौन - सा काम बहुत जल्द पूरा होनेवाला है , और इसके साथ - साथ कौन - सा दूसरा काम तेज़ी से हो रहा है ? 
 आज , आत्मिक इस्राएल के बचे हुए लोगों पर अंतिम मुहर लगाने का काम बहुत जल्द पूरा होनेवाला है । 
 इसके बाद , “ चार स्वर्गदूत ” जो “ बड़े क्लेश ” की हवाओं को कसकर थामे हुए हैं , उन्हें इन हवाओं को छोड़ने का हुक्म दिया जाएगा । 
 इस बीच “ बड़ी भीड़ ” के लोगों को , जिन्हें धरती पर हमेशा जीने की आशा है , इकट्ठा करने का काम बड़ी तेज़ी से हो रहा है । 
 ‘ अन्य भेड़ ’ के इन लोगों ने “ मेम्ने के लोहू ” पर विश्‍वास किया है और यहोवा को अपना जीवन समर्पित करके बपतिस्मा लिया है । 
 इनमें ऐसे बहुत - से जवान हैं जिनकी परवरिश मसीही माँ - बाप ने की है । 
 क्या आप उन जवानों में से एक हैं ? 
 अगर हाँ , तो बेशक आपको अगला लेख दिलचस्प लगेगा । 
 ( w06 7 / 1 ) 
 [ फुटनोट ] 
 मई 15 , 2003 की प्रहरीदुर्ग , पेज 30 - 1 देखिए । 
 दोबारा विचार करने के लिए सवाल 
 • जवान इस्राएलियों को अपना जीवन यहोवा को समर्पित करने की ज़रूरत क्यों नहीं थी ? 
 • इस्राएली कैसे दिखा सकते थे कि वे अपने समर्पण के मुताबिक जी रहे थे ? 
 • यहोवा ने अपनी समर्पित जाति , इस्राएल को क्यों ठुकरा दिया , और उसकी जगह कौन - सी नयी जाति ने ली ? 
 • सामान्य युग 33 के पिन्तेकुस्त से , यहूदियों और गैर - यहूदियों को आत्मिक इस्राएल के सदस्य बनने के लिए क्या करना पड़ा ? 
 [ पेज 22 पर तसवीर ] 
 इस्राएलियों के बच्चे , जन्म से ही परमेश्‍वर की चुनी हुई जाति के सदस्य थे 
 [ पेज 25 पर तसवीर ] 
 हर इस्राएली को खुद चुनाव करना था कि वह परमेश्‍वर की सेवा करेगा या नहीं 
 [ पेज 25 पर तसवीर ] 
 अपनी मरज़ी से भेंट चढ़ाने के इंतज़ाम से इस्राएली , यहोवा के लिए अपना प्यार ज़ाहिर करते थे 
 [ पेज 26 पर तसवीर ] 
 सा . 
 यु . 
 33 के पिन्तेकुस्त के बाद , मसीह के हरेक चेले को अपना जीवन परमेश्‍वर को समर्पित करना था और इसे ज़ाहिर करने के लिए बपतिस्मा लेना था 
 जवानो , यहोवा की सेवा करना चुन लो 
 “ आज चुन लो कि तुम किस की सेवा करोगे । ” — यहोशू 24 : 15 . 
 1 , 2 . 
 ईसाईजगत में किन गलत तरीकों से बपतिस्मे दिए गए हैं ? 
 टर्टलियन नाम के एक लेखक ने सा . 
 यु . 
 दूसरी सदी के आखिर में लिखा : “ [ बच्चों को ] मसीही तब बनने दीजिए जब वे मसीह को जानने के काबिल हो जाते हैं । ” 
 टर्टलियन के ज़माने में धर्मत्यागी मसीहियों में शिशुओं को बपतिस्मा देने का चलन जड़ पकड़ रहा था , इसलिए उसने इसके खिलाफ आवाज़ उठाने के लिए ये शब्द लिखे । 
 लेकिन धर्मविज्ञानी ऑगस्टिन , न तो टर्टलियन से और ना ही बाइबल से सहमत था । 
 उसका दावा था कि बपतिस्मे से आदम के पाप का दाग मिटाया जा सकता है और जो शिशु बगैर बपतिस्मा लिए मर जाता है , वह नरक में जाएगा । 
 इसी शिक्षा की वजह से शिशुओं को जल्द - से - जल्द बपतिस्मा देने का चलन बड़े पैमाने पर फैलने लगा । 
 आज भी , ईसाईजगत के बड़े - बड़े गिरजों में शिशुओं को बपतिस्मा दिया जाता है । 
 इसके अलावा , इतिहास इस बात का गवाह है कि ईसाई देश के शासक और धर्म के अगुवे , “ दूसरे धर्म के लोगों ” पर जीत हासिल करने के बाद उनको जबरन बपतिस्मा देते थे । 
 मगर बाइबल में कहीं भी शिशुओं को बपतिस्मा देने या किसी को ज़बरदस्ती बपतिस्मा देने का बढ़ावा नहीं दिया गया है । 
 अपनी मरज़ी से समर्पण करना 
 3 , 4 . 
 अपनी मरज़ी से यहोवा को जीवन समर्पित करने के लिए , मसीही माता - पिताओं के बच्चों को क्या बात मदद कर सकती है ? 
 बाइबल बताती है कि अगर माता - पिता में से कोई एक मसीही हो , तो भी परमेश्‍वर उनके बच्चों को पवित्र मानता है । 
 लेकिन माता - पिता के मसीही होने से , क्या उनके बच्चे भी यहोवा के समर्पित सेवक बन जाते हैं ? 
 जी नहीं । 
 मगर हाँ , अपने माता - पिता से मिलनेवाली तालीम की मदद से ऐसे बच्चे , खुद अपनी मरज़ी से यहोवा के समर्पित सेवक बन सकते हैं । 
 बुद्धिमान राजा सुलैमान ने लिखा : “ हे मेरे पुत्र , मेरी आज्ञा को मान , और अपनी माता की शिक्षा को न तज । . . . 
 वह तेरे चलने में तेरी अगुवाई , और सोते समय तेरी रक्षा , और जागते समय तुझ से बातें करेगी । 
 आज्ञा तो दीपक है और शिक्षा ज्योति , और सिखानेवाले की डांट जीवन का मार्ग है । ” — नीतिवचन 6 : 20 - 23 . 
 अगर बच्चे अपने मसीही माता - पिता की राह पर चलने को तैयार हों , तो उनकी हिफाज़त हो सकती है । 
 सुलैमान ने यह भी कहा : “ बुद्धिमान पुत्र से पिता आनन्दित होता है , परन्तु मूर्ख पुत्र के कारण माता उदास रहती है । ” 
 “ हे मेरे पुत्र , तू सुनकर बुद्धिमान हो , और अपना मन सुमार्ग में सीधा चला । ” 
 जवानो , अगर आप सचमुच अपने माता - पिता की तालीम से फायदा पाना चाहते हैं , तो उनकी सलाह , उनके सुझाव और अनुशासन को खुशी - खुशी मानिए । 
 हालाँकि आप बुद्धिमान तो पैदा नहीं हुए थे , मगर “ बुद्धिमान हो ” सकते हैं और ‘ जीवन के मार्ग ’ पर चलने का खुद फैसला कर सकते हैं । 
 मन को ढालने का मतलब क्या है ? 
 पौलुस ने बच्चों और पिताओं को क्या सलाह दी ? 
 प्रेरित पौलुस ने लिखा : “ हे बालको , प्रभु में अपने माता - पिता के आज्ञाकारी बनो , क्योंकि यह उचित है । 
 अपनी माता और पिता का आदर कर ( यह पहिली आज्ञा है , जिस के साथ प्रतिज्ञा भी है ) । 
 कि तेरा भला हो , और तू धरती पर बहुत दिन जीवित रहे । 
 और हे बच्चेवालो अपने बच्चों को रिस न दिलाओ परन्तु प्रभु की शिक्षा , और चितावनी देते हुए [ या , ‘ मन को ढालते हुए , ’ NW ] , उन का पालन - पोषण करो । ” — इफिसियों 6 : 1 - 4 . 
 6 , 7 . 
 बच्चों का पालन - पोषण करते वक्‍त उनके ‘ मन को यहोवा की सोच के मुताबिक ढालने ’ का क्या मतलब है , और इसका यह मतलब क्यों नहीं कि माता - पिता अपने बच्चों को बरगलाते हैं ? 
 जब मसीही माता - पिता , अपने बच्चों को ‘ यहोवा की शिक्षा देते हैं और उसकी सोच के मुताबिक उनके मन को ढालते ’ हैं , तो क्या वे उनको बरगलाते हैं ? 
 बिलकुल नहीं । 
 क्या कोई कह सकता है कि माता - पिता अपने बच्चों को ऐसी शिक्षा देकर गलत कर रहे हैं जो उनके लिए सही और फायदेमंद है ? 
 नास्तिक , जब अपने बच्चों को सिखाते हैं कि भगवान्‌ है ही नहीं , तो उन्हें कोई कुछ नहीं कहता । 
 उसी तरह , जब रोमन कैथोलिक अपना फर्ज़ समझकर अपने बच्चों को कैथोलिक बनने की तालीम देते हैं , तो उन पर भी कोई उँगली नहीं उठाता । 
 लेकिन जब यहोवा के साक्षी अपने बच्चों को बुनियादी सच्चाइयों और नैतिक सिद्धांतों के बारे में यहोवा की सोच अपनाना सिखाते हैं , तो फिर उन पर यह इलज़ाम क्यों लगाया जाता है कि वे अपने बच्चों को पट्टी पढ़ाते हैं ? 
 यह तो सरासर नाइंसाफी है । 
 थियोलॉजिकल डिक्शनरी ऑफ द न्यू टेस्टामेंट के मुताबिक इफिसियों 6 : 4 में जिस मूल यूनानी शब्द के लिए ‘ मन को ढालना ’ इस्तेमाल किया गया है , उसका मतलब है , एक ऐसा तरीका जिससे “ सोच को दुरुस्त किया जाता है , गलतियों को सुधारा जाता है , और परमेश्‍वर की तरफ नज़रिए को ठीक किया जाता है । ” 
 तब क्या अगर एक जवान , अपने माता - पिता की तालीम को कबूल न करे और अपने हमउम्र साथियों की देखा - देखी करे ? 
 ऐसे में उस पर गलत किस्म का दबाव डालने के लिए कौन दोषी ठहरेंगे — उसके माता - पिता या हमउम्र साथी ? 
 अगर एक जवान के साथी उस पर ड्रग्स लेने , बहुत ज़्यादा शराब पीने , या अनैतिक काम करने का दबाव डालते हैं , तो क्या उसकी सोच को दुरुस्त करने और उसे ऐसे कामों के खतरनाक अंजामों से खबरदार करने के लिए , उसके माता - पिता की निंदा की जानी चाहिए ? 
 तीमुथियुस , “ यकीन करने के लिए कायल ” कैसे हुआ था ? 
 प्रेरित पौलुस ने जवान तीमुथियुस को लिखा : “ तू इन बातों पर जो तू ने सीखीं हैं और प्रतीति की थी [ या , “ यकीन करने के लिए कायल किया गया था , ” NW ] , यह जानकर दृढ़ बना रह ; कि तू ने उन्हें किन लोगों से सीखा था ? 
 और बालकपन से पवित्र शास्त्र तेरा जाना हुआ है , जो तुझे मसीह पर विश्‍वास करने से उद्धार प्राप्त करने के लिये बुद्धिमान बना सकता है । ” 
 तीमुथियुस को बचपन से उसकी यहूदी माँ और नानी ने पवित्र शास्त्र से सिखाकर , परमेश्‍वर पर उसके विश्‍वास की पक्की नींव डाली थी । 
 बाद में , जब उसकी माँ और नानी मसीही बनीं , तो उन्होंने तीमुथियुस पर अपने विश्‍वास थोपने की कोशिश नहीं की , बल्कि शास्त्र के आधार पर दलील देकर उसे ‘ यकीन करने के लिए कायल किया । ’ 
 यहोवा आपको चुनाव करने का न्यौता देता है 
 ( क ) यहोवा ने कैसे अपने सेवकों को सम्मान दिया है और किस लिए ? 
 ( ख ) परमेश्‍वर के एकलौते बेटे ने अपनी आज़ाद मरज़ी का इस्तेमाल कैसे किया ? 
 यहोवा चाहता तो इंसान को जीव - जंतुओं की तरह बना सकता था , जो सहज - बुद्धि या स्वभाव से सिर्फ वही करते हैं जिसके लिए उन्हें बनाया गया है । 
 मगर उसने ऐसा नहीं किया । 
 उसने इंसान को आज़ाद मरज़ी का मालिक बनाकर उन्हें सम्मान दिया है । 
 हमारा परमेश्‍वर चाहता है कि उसकी प्रजा , अपनी मरज़ी और खुशी से उसकी सेवा करे । 
 वह यह देखकर फूला नहीं समाता कि उसके जवान और बूढ़े सेवक , इसलिए उसकी सेवा करते हैं क्योंकि उन्हें उससे प्यार है । 
 परमेश्‍वर की मरज़ी के अधीन रहने की सबसे बेहतरीन मिसाल है , उसका एकलौता बेटा , जिसके बारे में यहोवा ने कहा : “ यह मेरा प्रिय पुत्र है , जिस से मैं अत्यन्त प्रसन्‍न हूं । ” 
 इस पहिलौठे बेटे ने अपने पिता से कहा : “ हे मेरे परमेश्‍वर मैं तेरी इच्छा पूरी करने से प्रसन्‍न हूं ; और तेरी व्यवस्था मेरे अन्त:करण में बसी है । ” — भजन 40 : 8 ; इब्रानियों 10 : 9 , 10 . 
 यहोवा को हमारी सेवा मंज़ूर हो , इसके लिए क्या करना ज़रूरी है ? 
 यहोवा अपने सेवकों से भी यही माँग करता है कि वे यीशु की तरह खुशी - खुशी उसकी मरज़ी के अधीन रहें । 
 भजनहार ने अपने गीत में यह भविष्यवाणी की : “ तेरी प्रजा के लोग तेरे पराक्रम के दिन स्वेच्छाबलि बनते हैं ; तेरे जवान लोग पवित्रता से शोभायमान , और भोर के गर्भ से जन्मी हुई ओस के समान तेरे पास हैं । ” 
 जी हाँ , यहोवा का संपूर्ण संगठन इसी बात पर टिका हुआ है कि स्वर्ग में और धरती पर रहनेवाले उसके सेवक उससे प्यार करते हैं और उसकी मरज़ी के अधीन रहते हैं । 
 समर्पित माता - पिता के बच्चों के आगे क्या चुनाव रखा गया है ? 
 इसलिए जवानो , यह बात आपको समझ लेनी चाहिए कि बपतिस्मा लेने के लिए न तो आपके माता - पिता और ना ही कलीसिया के प्राचीन आपसे ज़बरदस्ती करेंगे । 
 यहोवा की सेवा करने की इच्छा आपके अंदर से आनी चाहिए । 
 यहोशू ने इस्राएलियों से कहा था : “ [ यहोवा की ] सेवा खराई और सच्चाई से करो . . . 
 आज चुन लो कि तुम किस की सेवा करोगे । ” 
 उसी तरह , यहोवा को अपना जीवन समर्पित करने और ज़िंदगी - भर उसकी मरज़ी पूरी करने का फैसला , आपका खुद का फैसला होना चाहिए । 
 अपनी ज़िम्मेदारी कबूल कीजिए 
 ( क ) हालाँकि माता - पिता अपने बच्चों को तालीम दे सकते हैं , मगर वे उनके लिए क्या नहीं कर सकते ? 
 ( ख ) एक नौजवान कब अपने फैसलों के लिए यहोवा के आगे जवाबदेह ठहरता है ? 
 जवान लोग हमेशा के लिए अपने माता - पिता के विश्‍वास के सहारे नहीं जी सकते । 
 एक वक्‍त आता है जब उन्हें अपने विश्‍वास का सबूत देना होता है । 
 शिष्य याकूब ने लिखा : “ जो कोई भलाई करना जानता है और नहीं करता , उसके लिये यह पाप है । ” 
 ना तो माता - पिता अपने बच्चों के लिए परमेश्‍वर की सेवा कर सकते हैं और ना ही बच्चे अपने माता - पिता के लिए । 
 क्या आपने यहोवा और उसके उद्देश्‍यों के बारे में सीखा है ? 
 क्या आप सीखी हुई बातों को समझने के काबिल हैं , और क्या आपने यहोवा के साथ एक रिश्‍ता कायम किया है ? 
 अगर हाँ , तो क्या यहोवा का यह उम्मीद करना जायज़ नहीं होगा कि आप उसकी सेवा करने का फैसला करने के काबिल हैं ? 
 जिन नौजवानों का अभी बपतिस्मा नहीं हुआ है , उन्हें अपने आपसे क्या सवाल पूछने चाहिए ? 
 क्या आप एक ऐसे नौजवान हैं जिसका बपतिस्मा नहीं हुआ है , मगर आपके माता - पिता यहोवा की उपासना करते हैं ? 
 क्या आप मसीही सभाओं में जाते हैं और राज्य का सुसमाचार भी प्रचार करते हैं ? 
 अगर हाँ , तो अपने दिल से पूछिए : ‘ ये सब मैं किस लिए कर रहा हूँ ? 
 क्या मैं इसलिए सभाओं और प्रचार में जाता हूँ क्योंकि मेरे माता - पिता मुझे ऐसा करने को कहते हैं , या इसलिए कि मैं यहोवा को खुश करना चाहता हूँ ? ’ 
 क्या आपने खुद जाँच की है कि “ परमेश्‍वर की भली , और भावती , और सिद्ध इच्छा ” क्या है ? — रोमियों 12 : 2 . 
 बपतिस्मा लेने में देर क्यों नहीं करनी चाहिए ? 
 बाइबल की कौन - सी मिसालें दिखाती हैं कि हमें बेवजह बपतिस्मा लेने में देर नहीं करनी चाहिए ? 
 जब कूश देश के एक आदमी ने प्रचारक फिलिप्पुस से सीखा कि यीशु ही मसीहा है , तो उसने तुरंत उससे पूछा : “ बपतिस्मा लेने में मेरे लिए क्या रुकावट है ? ” 
 ( NHT ) इस कूशी के पास शास्त्र का जो थोड़ा - बहुत ज्ञान था , उससे वह समझ गया कि अब से उसे मसीही कलीसिया का हिस्सा बनकर यहोवा की सेवा करनी चाहिए । 
 और यह भी कि यह फैसला जग - ज़ाहिर करने के लिए उसे बपतिस्मा लेने में देर नहीं करनी चाहिए । 
 इस फैसले से उसे बड़ी खुशी मिली । 
 उसी तरह , जब लुदिया नाम की एक स्त्री का हृदय ‘ खोला गया ताकि वह पौलुस की बातों पर चित्त लगाए , ’ तो उसके तुरंत बाद उसने अपने घराने समेत “ बपतिस्मा लिया । ” 
 और जब पौलुस और सीलास ने फिलिप्पी के दारोगे को “ प्रभु का वचन सुनाया , ” तो “ उस ने अपने सब लोगों समेत तुरन्त बपतिस्मा लिया । ” 
 तो अगर आपको यहोवा और उसके उद्देश्‍यों के बारे में बुनियादी समझ है , आप दिल से उसकी मरज़ी पूरी करना चाहते हैं , कलीसिया में आपका अच्छा नाम है और आप बिना नागा सभाओं में जाते हैं और राज्य का सुसमाचार सुनाते हैं , तो क्या बात आपको बपतिस्मा लेने से रोक रही है ? — मत्ती 28 : 19 , 20 . 
 15 , 16 . 
 ( क ) कुछ जवानों की कौन - सी गलत सोच उन्हें बपतिस्मा लेने से रोक सकती है ? 
 ( ख ) समर्पण और बपतिस्मा कैसे नौजवानों के लिए एक हिफाज़त साबित हो सकते हैं ? 
 यह अहम कदम उठाने में क्या आप इसलिए हिचकिचा रहे हैं कि कुछ गलत काम करने पर आपको जवाबदेह ठहराया जाएगा ? 
 अगर ऐसी बात है , तो इस उदाहरण के बारे में सोचिए : क्या आप ऐक्सीडेंट के डर से मोटरबाइक चलाना नहीं सीखेंगे और ड्राइविंग लाइसेंस नहीं लेंगे ? 
 नहीं , आप ऐसा नहीं करेंगे । 
 तो फिर , अगर आप बपतिस्मे के लिए योग्य ठहरते हैं , तो आपको यह कदम उठाने से पीछे नहीं हटना चाहिए । 
 दरअसल , अगर आप यहोवा को अपना जीवन समर्पित करेंगे और उसकी मरज़ी पूरी करने का वादा करेंगे , तो आपको गलत काम का विरोध करने की ज़बरदस्त प्रेरणा मिलेगी । 
 नौजवानो , यह मत सोचिए कि बपतिस्मा लेने के फैसले को टालने से आप जवाबदारी से बच जाएँगे । 
 चाहे आपने बपतिस्मा लिया हो या नहीं , बालिग होने पर आप अपने कामों के लिए यहोवा के आगे जवाबदेह ठहरेंगे । — रोमियों 14 : 11 , 12 . 
 दुनिया - भर के कई साक्षियों का कहना है कि जवानी में बपतिस्मा लेने का फैसला करने की वजह से उन्हें बहुत मदद मिली है । 
 वह कैसे ? 
 पश्‍चिम यूरोप के एक 23 साल के साक्षी भाई की मिसाल लीजिए , जिसने 13 साल की उम्र में बपतिस्मा लिया था । 
 यह भाई याद करता है कि बपतिस्मा लेने से उसे “ जवानी की अभिलाषाओं ” पर काबू पाने में मदद मिली । 
 बचपन में ही उसने फैसला कर लिया था कि वह बड़ा होकर पूरे समय का सेवक बनेगा । 
 आज वह यहोवा के साक्षियों के शाखा दफ्तर में सेवा करता है और बहुत खुश है । 
 जो जवान यहोवा की सेवा करने का चुनाव करते हैं , उन सभी को ढेरों आशीषें मिलेंगी । 
 आप भी इन आशीषों के हकदार बन सकते हैं । 
 किन पहलुओं में ‘ यहोवा की इच्छा ’ समझना ज़रूरी है ? 
 समर्पण और बपतिस्मा एक ऐसी ज़िंदगी की शुरूआत है जहाँ हम कोई भी काम करने से पहले , यहोवा की मरज़ी जानने की कोशिश करते हैं । 
 अपने समर्पण के वादे को निभाने के लिए हमें ‘ समय मोल लेना चाहिए । ’ 
 ( NW ) यह हम कैसे कर सकते हैं ? 
 पहले हम जिन गैर - ज़रूरी कामों में वक्‍त बिताते थे , उनमें समय बिताने के बजाय हमें बाइबल का गहरा अध्ययन करने , बिना नागा मसीही सभाओं में हाज़िर होने और ‘ राज्य का सुसमाचार ’ सुनाने के काम में ज़्यादा - से - ज़्यादा वक्‍त बिताना चाहिए । 
 यहोवा को किए हमारे समर्पण का और उसकी मरज़ी पूरी करने की हमारी तमन्‍ना का अच्छा असर , ज़िंदगी के हर पहलू में नज़र आएगा । 
 जैसे , हम अपने फुरसत का समय कैसे बिताते हैं , हमारे खाने - पीने की आदतें क्या हैं और हम किस तरह के संगीत सुनते हैं । 
 क्यों न आप मन बहलाने का ऐसा तरीका चुनें जिसका मज़ा आप हमेशा के लिए उठा पाएँगे ? 
 ऐसे हज़ारों जवान साक्षी हैं जो बता सकते हैं कि ‘ यहोवा की इच्छा ’ के खिलाफ गए बगैर भी मज़े करने के कई अच्छे तरीके हैं । — इफिसियों 5 : 17 - 19 . 
 “ हम तुम्हारे संग चलेंगे ” 
 नौजवानों को खुद से क्या सवाल पूछने चाहिए ? 
 सामान्य युग पूर्व 1513 से लेकर सा . 
 यु . 
 33 के पिन्तेकुस्त तक , यहोवा ने धरती पर एक ऐसी जाति संगठित की थी जो उसकी उपासना करती और उसकी साक्षी ठहरती । 
 वह जाति थी , इस्राएल जाति । 
 इस्राएली बच्चे पैदाइश से इस जाति के समर्पित सदस्य बने । 
 मगर पिन्तेकुस्त से यहोवा ने धरती पर “ अपने नाम के लिये एक लोग , ” यानी एक नया “ राष्ट्र ” तैयार किया है जिसे आध्यात्मिक इस्राएल कहा जाता है । 
 प्रेरित पौलुस ने कहा कि मसीह ने अपने लिए “ एक ऐसी जाति ” को शुद्ध किया है “ जो भले भले कामों में सरगर्म ” है । 
 वह जाति कहाँ पायी जाती है , यह आप नौजवान खुद तय कर सकते हैं । 
 आज किन लोगों से “ सच्चाई का पालन करनेवाली एक धर्मी जाति ” बनती है ? 
 कौन हैं जो बाइबल सिद्धांतों को मानकर चलते हैं और जो यहोवा के वफादार साक्षी साबित होते हैं ? 
 कौन यह ऐलान करते हैं कि सभी इंसानों के लिए एक ही आशा है और वह है परमेश्‍वर का राज्य ? 
 ईसाईजगत और बाकी धर्मों के कामों का मुआयना कीजिए और देखिए कि क्या उनका व्यवहार बाइबल में बताए सच्चे सेवकों के व्यवहार से मेल खाता है कि नहीं । 
 दुनिया - भर के लाखों लोगों को किस बात का यकीन हो गया है ? 
 दुनिया - भर में लाखों लोगों को और बहुत - से नौजवानों को भी यकीन हो गया है कि यहोवा के साक्षियों के बचे हुए अभिषिक्‍त जनों से ही वह “ धर्मी जाति ” बनती है । 
 ये लोग इन आध्यात्मिक इस्राएलियों से कहते हैं : “ हम तुम्हारे संग चलेंगे , क्योंकि हम ने सुना है कि परमेश्‍वर तुम्हारे साथ है । ” 
 नौजवानो , हम दिल से दुआ और यह उम्मीद करते हैं कि आप , परमेश्‍वर के लोगों के संग रहने का फैसला करेंगे और इस तरह उस ‘ जीवन को चुन लेंगे , ’ जो यहोवा की नयी दुनिया में हमेशा की ज़िंदगी होगी । — व्यवस्थाविवरण 30 : 15 - 20 ; 2 पतरस 3 : 11 - 13 . ( w06 7 / 1 ) 
 दोहराने के लिए 
 • मन को ढालने का क्या मतलब है ? 
 • यहोवा को कैसी सेवा मंज़ूर है ? 
 • यहोवा के समर्पित सेवकों के बच्चों के आगे क्या चुनाव रखा गया है ? 
 • बपतिस्मा लेने में बेवजह देर क्यों नहीं करनी चाहिए ? 
 [ पेज 28 पर तसवीरें ] 
 आप किसकी बात मानेंगे ? 
 [ पेज 29 पर तसवीर ] 
 समर्पण करने और बपतिस्मा लेने से आपकी हिफाज़त कैसे होती है ? 
 [ पेज 30 पर तसवीर ] 
 बपतिस्मा लेने से क्या बात आपको रोक रही है ? 
 कुड़कुड़ाने से दूर रहिए 
 “ सब काम बिना कुड़कुड़ाए . . . 
 किया करो । ” — फिलिप्पियों 2 : 14 . 
 1 , 2 . 
 प्रेरित पौलुस ने फिलिप्पी और कुरिन्थुस के मसीहियों को क्या सलाह दी थी , और क्यों ? 
 पहली सदी में प्रेरित पौलुस ने ईश्‍वर - प्रेरणा से फिलिप्पी की मसीही कलीसिया को एक खत लिखा । 
 खत में उसने उस शहर के भाई - बहनों की दरियादिली और जोश की बहुत तारीफ की और उनके अच्छे कामों के बारे में अपनी खुशी भी ज़ाहिर की । 
 फिर भी , पौलुस ने उन्हें याद दिलाया कि वे “ सब काम बिना कुड़कुड़ाए . . . 
 किया ” करें । 
 आखिर उसने उन्हें यह सलाह क्यों दी ? 
 पौलुस जानता था कि कुड़कुड़ाने का खतरनाक अंजाम हो सकता है । 
 इसी खतरे के बारे में उसने कुछ साल पहले कुरिन्थुस की कलीसिया को आगाह किया था । 
 उसने इस्राएलियों की मिसाल दी और बताया कि उन्होंने वीराने में भटकते वक्‍त , कई तरीकों से यहोवा को बार - बार क्रोध दिलाया था । 
 जैसे , मूर्तिपूजा , व्यभिचार और बुरी वस्तुओं का लालच करके , यहोवा को परखकर और गौर कीजिए , कुड़कुड़ाकर भी । 
 पौलुस ने कुरिन्थुस के मसीहियों को इस्राएलियों की मिसालों से सबक लेने का बढ़ावा दिया । 
 उसने लिखा : “ न तुम कुड़कुड़ाओ , जिस रीति से उन में से कितने कुड़कुड़ाए , और नाश करनेवाले के द्वारा नाश किए गए । ” — 1 कुरिन्थियों 10 : 6 - 11 . 
 कुड़कुड़ाने के विषय पर आज हमें क्यों ध्यान देना चाहिए ? 
 हम यहोवा के सेवक भी फिलिप्पी कलीसिया की तरह भले कामों के लिए जोश दिखाते हैं और एक - दूसरे से प्यार करते हैं । 
 फिर भी , अगर आज हम कुड़कुड़ाने के उन बुरे अंजामों से बचना चाहते हैं जो बीते ज़माने में परमेश्‍वर के लोगों ने भुगते थे , तो हमें इस सलाह को दिल से मानना चाहिए : “ सब काम बिना कुड़कुड़ाए . . . 
 किया करो । ” 
 आइए सबसे पहले कुड़कुड़ाने के बारे में बाइबल में दी मिसालों पर गौर करें । 
 उसके बाद हम चर्चा करेंगे कि हम कुड़कुड़ाने और उसके बुरे अंजामों से बचने के लिए क्या कर सकते हैं । 
 एक बुरी मंडली यहोवा पर बुड़बुड़ाती है 
 वीराने में कई दफा इस्राएली किस वजह से कुड़कुड़ाने लगे थे ? 
 जिस इब्रानी शब्द का मतलब ‘ कुड़कुड़ाना , बुड़बुड़ाना या शिकायत करना ’ है , उस शब्द का इस्तेमाल बाइबल में उन घटनाओं के लिए किया गया है , जो इस्राएलियों के साथ 40 साल के दौरान वीराने में घटी थीं । 
 कई दफा ऐसा हुआ कि इस्राएली अपने हालात से खुश नहीं थे , और उन्होंने कुड़कुड़ाकर असंतोष की भावना ज़ाहिर की । 
 मिसाल के लिए , मिस्र की गुलामी से छुड़ाए जाने के कुछ ही हफ्तों बाद , “ इस्राएलियों की सारी मण्डली मूसा और हारून के विरुद्ध बकझक करने लगी । ” 
 वे खाने को लेकर शिकायत करने लगे और कहने लगे : “ जब हम मिस्र देश में मांस की हांडियों के पास बैठकर मनमाना भोजन खाते थे , तब यदि हम यहोवा के हाथ से मार डाले भी जाते तो उत्तम वही था ; पर तुम हम को इस जंगल में इसलिये निकाल ले आए हो कि इस सारे समाज को भूखों मार डालो । ” — निर्गमन 16 : 1 - 3 . 
 जब इस्राएलियों ने शिकायत की , तो दरअसल वे किस पर बुड़बुड़ा रहे थे ? 
 इस्राएलियों की इस शिकायत में रत्ती - भर भी सच्चाई नहीं थी । 
 यहोवा ने वीराने में उनकी ज़रूरतें पूरी की थीं । 
 उसने उन्हें खाने - पीने की चीज़ें मुहैया कराकर उनके लिए अपना प्यार दिखाया था । 
 उनके भूखों मरने का तो सवाल ही नहीं उठता । 
 मगर असंतोष की भावना की वजह से इस्राएली यहोवा के उन उपकारों को भूल गए और उन्होंने ज़रा - सी बात का बतंगड़ बना दिया और बुड़बुड़ाने लगे । 
 हालाँकि उनकी शिकायत मूसा और हारून के खिलाफ थी , मगर यहोवा की नज़र में वे दरअसल उस पर बुड़बुड़ा रहे थे । 
 इसलिए मूसा ने इस्राएलियों से कहा : “ तुम जो [ यहोवा ] पर बुड़बुड़ाते हो उसे वह सुनता है । 
 और हम क्या हैं ? 
 तुम्हारा बुड़बुड़ाना हम पर नहीं यहोवा ही पर होता है । ” — निर्गमन 16 : 4 - 8 . 
 6 , 7 . 
 गिनती 14 : 1 - 3 के मुताबिक इस्राएलियों का रवैया किस तरह बदल गया था ? 
 इस घटना के कुछ ही समय बाद , इस्राएली एक बार फिर कुड़कुड़ाए । 
 यह तब की बात है जब मूसा ने वादा किए देश का भेद लेने के लिए 12 आदमियों को भेजा । 
 उनमें से दस ने लौटकर उस देश के बारे में बुरी रिपोर्ट दी । 
 इसका नतीजा क्या हुआ ? 
 “ सब इस्राएली मूसा और हारून पर बुड़बुड़ाने लगे ; और सारी मण्डली उन से कहने लगी , कि भला होता कि हम मिस्र ही में मर जाते ! 
 वा इस जंगल ही में मर जाते ! 
 और यहोवा हम को उस देश [ कनान ] में ले जाकर क्यों तलवार से मारवाना चाहता है ? 
 हमारी स्त्रियां और बालबच्चे तो लूट में चले जाएंगे ; क्या हमारे लिये अच्छा नहीं कि हम मिस्र देश को लौट जाएं ? ” — गिनती 14 : 1 - 3 . 
 इस्राएलियों का रवैया किस कदर बदल चुका था ! 
 शुरू - शुरू में जब यहोवा ने उन्हें मिस्र से आज़ाद किया था और उन्हें लाल समुद्र में अपने दुश्‍मनों से बचाया था , तो उनका दिल एहसान से भर गया था । 
 उन्होंने अपना एहसान ज़ाहिर करने के लिए यहोवा की स्तुति में एक गीत भी गाया था । 
 मगर जब उन्हें वीराने में थोड़ी - बहुत परेशानी झेलनी पड़ी और उनमें कनानियों का डर समाया , तो उनके एहसान की भावना को मिटने में ज़रा - भी वक्‍त न लगा । 
 और उनमें असंतोष की भावना पैदा हो गयी । 
 अपनी आज़ादी के लिए यहोवा को धन्यवाद देने के बजाय , वे उसे दोष देने लगे कि वह उन्हें अच्छी चीज़ों से दूर रख रहा है । 
 इसलिए उनका कुड़कुड़ाना इस बात का सबूत था कि उनमें यहोवा के इंतज़ामों के लिए कदर नहीं थी । 
 इस वजह से यहोवा ने कहा : “ यह बुरी मण्डली मुझ पर बुड़बुड़ाती रहती है , उसको मैं कब तक सहता रहूं ? ” — गिनती 14 : 27 ; 21 : 5 . 
 पहली सदी में कुड़कुड़ाने की मिसालें 
 8 , 9 . 
 मसीही यूनानी शास्त्र में दर्ज़ कुड़कुड़ाने की कुछ मिसालें बताइए । 
 ऊपर बतायी कुड़कुड़ाने की मिसालों से हमने देखा कि कैसे इस्राएल जाति ने अपने असंतोष की भावना को खुल्लम - खुल्ला ज़ाहिर किया । 
 लेकिन मसीही यूनानी शास्त्र में कुछ ऐसे लोगों की मिसालें दी गयी हैं जिन्होंने शिकायत तो की मगर खुलेआम नहीं । 
 जैसे , सा . 
 यु . 
 32 में जब यीशु मसीह झोपड़ियों का पर्व मनाने के लिए यरूशलेम आया , तो “ लोगों में उसके विषय में चुपके चुपके बहुत सी बातें हुईं । ” 
 ये लोग यीशु के बारे में कानाफूसी कर रहे थे । 
 कुछ कह रहे थे कि वह एक भला इंसान है , तो दूसरे इस बात से इनकार कर रहे थे । 
 एक और मौके पर यीशु और उसके चेले , चुंगी लेनेवाले लेवी या मत्ती के घर मेहमान बनकर आए थे । 
 तब “ फरीसी और उन के शास्त्री उस के चेलों से यह कहकर कुड़कुड़ाने लगे , कि तुम चुंगी लेनेवालों और पापियों के साथ क्यों खाते - पीते हो ? ” 
 इसके कुछ समय बाद , गलील के “ यहूदी [ यीशु ] पर कुड़कुड़ाने लगे , इसलिये कि उस ने कहा था ; कि जो रोटी स्वर्ग से उतरी , वह मैं हूं । ” 
 यह सुनकर यीशु के कुछ चेले भी नाराज़ हो गए और कुड़कुड़ाने लगे । — यूहन्‍ना 6 : 41 , 60 , 61 . 
 10 , 11 . 
 यूनानी बोलनेवाले यहूदी क्यों कुड़कुड़ाए , और शिकायत पर जिस तरह कार्रवाई की गयी , उससे आज के मसीही प्राचीन क्या सीखते हैं ? 
 कुड़कुड़ाने की इस घटना पर ध्यान दीजिए जिसका अंजाम अच्छा निकला । 
 सा . 
 यु . 
 33 के पिन्तेकुस्त में दूसरे देशों से आए बहुत - से लोग मसीही बने । 
 ये नए चेले अपने देश लौटने के बजाय यहूदिया में ही रुक गए और मसीही भाई - बहनों की संगति का लुत्फ उठाने लगे । 
 वे अपनी चीज़ें मिल - बाँटकर इस्तेमाल करते थे । 
 मगर कुछ समय बाद , भोजन को लेकर उनमें एक मसला खड़ा हो गया । 
 बाइबल बताती है : “ यूनानी भाषा बोलनेवाले इब्रानियों पर कुड़कुड़ाने लगे , कि प्रति दिन की सेवकाई में हमारी विधवाओं की सुधि नहीं ली जाती । ” — प्रेरितों 6 : 1 . 
 यूनानी बोलनेवाले यहूदियों और इस्राएलियों के कुड़कुड़ाने में फर्क था । 
 इन यहूदियों के कुड़कुड़ाने की यह वजह नहीं थी कि वे अपने हालात से असंतुष्ट थे । 
 उन्हें अपनी नहीं बल्कि उन विधवाओं की फिक्र थी जिनकी ज़रूरतों को नज़रअंदाज़ किया जा रहा था । 
 इसलिए यह देखकर वे चुप न रह सके । 
 इसके अलावा , इन शिकायत करनेवालों ने कलीसिया में फूट पैदा करने की कोशिश नहीं की और ना ही उन्होंने यहोवा के खिलाफ कुड़कुड़ाने की जुर्रत की । 
 उन्होंने प्रेरितों से अपनी शिकायत की और बदले में प्रेरितों ने फौरन कार्रवाई की , क्योंकि उनकी शिकायत जायज़ थी । 
 प्रेरितों ने आज के मसीही प्राचीनों के लिए क्या ही बढ़िया मिसाल पेश की ! 
 इन आध्यात्मिक चरवाहों को भी ध्यान रखना चाहिए कि वे ऐसे न हों कि “ कंगाल की पुकार सुनकर कान बन्द कर ” लें । — नीतिवचन 21 : 13 , NHT ; प्रेरितों 6 : 2 - 6 . 
 खबरदार , कुड़कुड़ाना ज़ंग की तरह खतरनाक है 
 12 , 13 . 
 ( क ) उदाहरण देकर समझाइए कि कुड़कुड़ाने का क्या असर होता है । 
 ( ख ) एक सेवक किन वजहों से कुड़कुड़ाने लग सकता है ? 
 अब तक हमने बाइबल की जिन मिसालों की चर्चा की , उनमें से ज़्यादातर मिसालें यही दिखाती हैं कि कुड़कुड़ाने की वजह से परमेश्‍वर के लोगों को भारी कीमत चुकानी पड़ी । 
 इसलिए हमें गंभीरता से सोचना चाहिए कि आज कुड़कुड़ाने से क्या नुकसान हो सकता है । 
 इस बात को समझने के लिए एक उदाहरण पर गौर कीजिए । 
 कई तरह की धातुओं में अकसर ज़ंग लगने का खतरा होता है । 
 अगर शुरू में ही ज़ंग को छुड़ाया न जाए , तो धीरे - धीरे पूरी धातु को ज़ंग खा जाएगा । 
 और फिर वह धातु किसी काम की नहीं रह जाएगी । 
 ज़्यादातर मशीनों का इस्तेमाल इसलिए बंद नहीं किया जाता कि उनमें कोई खराबी आ जाती है , बल्कि इसलिए कि वे पूरी तरह ज़ंग खा जाती हैं और इस्तेमाल के लायक नहीं रहतीं । 
 इस उदाहरण का कुड़कुड़ाने के साथ क्या ताल्लुक है ? 
 जिस तरह कुछ धातुओं में अकसर ज़ंग लगने का खतरा होता है , उसी तरह असिद्ध इंसानों में शिकायती रवैया होने का खतरा होता है । 
 हमें अपने अंदर यह रवैया शुरू में ही ताड़ लेना चाहिए । 
 जिस तरह ज़ंग लगने की गुंजाइश हवा में नमी और खारेपन की वजह से बढ़ जाती है , उसी तरह मुसीबतों के आने पर हमारे कुड़कुड़ाने की गुंजाइश बढ़ जाती है । 
 आम तौर पर जिन छोटी - छोटी बातों को हम बरदाश्‍त कर लेते हैं , तनाव में होने पर हम उन्हीं बातों को लेकर बखेड़ा खड़ा कर देते हैं । 
 इस दुनिया के अंतिम दिनों में हालात बदतर होते जा रहे हैं । 
 ऐसे में , शायद यहोवा के एक सेवक को शिकायत करने की कई वजह नज़र आएँ । 
 हो सकता है कि वजह बहुत मामूली हों , जैसे किसी की कमज़ोरी या काबिलीयतों को देखकर चिढ़ना , या दूसरे को सेवा की जो ज़िम्मेदारियाँ मिलती हैं वह देखकर मन - ही - मन कुढ़ना । 
 ये कुछ वजह हैं जिनसे एक सेवक कुड़कुड़ाने लग सकता है । 
 14 , 15 . 
 शिकायती रवैए को काबू में करना क्यों ज़रूरी है ? 
 हमारे चिढ़ने या कुढ़ने की वजह चाहे जो भी हो , अगर हम अपने शिकायती रवैए को काबू में न करें , तो हो सकता है कि आगे चलकर हमारे अंदर असंतोष की भावना बढ़ने लगे और कुड़कुड़ाना हमारी आदत बन जाए । 
 इसमें कोई शक नहीं कि कुड़कुड़ाना , यहोवा के साथ हमारे रिश्‍ते को खतरे में डाल सकता है । 
 इससे हम यहोवा के खिलाफ पाप करने लग सकते हैं । 
 याद कीजिए जब वीराने में इस्राएली अपने हालात पर कुड़कुड़ाए , तो वे इस हद तक गिर गए कि यहोवा को इसके लिए दोषी ठहराने लगे । 
 हम उनके जैसा कभी न बनें ! 
 पूरी धातु पर ज़ंगरोधक पेंट लगाने या ज़ंग के दाग - धब्बों को साफ करने से ज़ंग लगने का खतरा नहीं होता । 
 उसी तरह , अगर हम पाते हैं कि हमारे अंदर शिकायती रवैया है , तो उसे काबू में करने के लिए हम यहोवा से प्रार्थना कर सकते हैं और फौरन अपने अंदर सुधार ला सकते हैं । 
 कैसे ? 
 मामलों को यहोवा की नज़र से देखिए 
 शिकायती रवैए पर काबू पाने के लिए हमें क्या करते रहना होगा ? 
 जब हम कुड़कुड़ाते हैं , तब हम अपना पूरा ध्यान खुद पर और अपनी तकलीफों पर लगा देते हैं , और यह बात भूल जाते हैं कि यहोवा के साक्षी होने के नाते हमें कितनी बढ़िया आशीषें मिली हैं । 
 अगर हम अपने शिकायती रवैए पर काबू पाना चाहते हैं , तो हमें इन आशीषों को हमेशा याद करते रहना होगा । 
 ये आशीषें क्या हैं ? 
 हममें से हरेक को यहोवा का नाम धारण करने का बड़ा सुअवसर मिला है । 
 हम उसके साथ एक करीबी रिश्‍ता कायम कर सकते हैं , और “ प्रार्थना के सुननेवाले ” यहोवा से किसी भी वक्‍त बात कर सकते हैं । 
 हमारी ज़िंदगी को एक मकसद मिला है , क्योंकि हम विश्‍व की हुकूमत के मसले को समझते हैं और इस बात को याद रखते हैं कि परमेश्‍वर की तरफ अपनी खराई बनाए रखना हमारे लिए एक सम्मान है । 
 हमें राज्य का सुसमाचार सुनाने में बिना नागा हिस्सा लेने की भी आशीष मिली है । 
 और यीशु मसीह के छुड़ौती बलिदान पर विश्‍वास करने से हमें शुद्ध विवेक मिला है । 
 ये आशीषें यहोवा के हर सेवक को मिलती हैं , फिर चाहे हमें ज़िंदगी में अलग - अलग हालात या मुश्‍किलों का सामना क्यों न करना पड़े । 
 शिकायत करने की जायज़ वजह होने पर भी हमें मामलों को यहोवा की नज़र से क्यों देखना चाहिए ? 
 हमें मामलों को सिर्फ अपनी नज़र से ही नहीं , बल्कि यहोवा की नज़र से भी देखने की कोशिश करनी चाहिए । 
 भजनहार दाऊद ने अपने गीत में कहा : “ हे यहोवा अपने मार्ग मुझ को दिखला ; अपना पथ मुझे बता दे । ” 
 अगर हमारे पास शिकायत करने की जायज़ वजह है , तो यहोवा भी इससे अच्छी तरह वाकिफ है । 
 वह चाहे तो मामले को फौरन निपटा सकता है । 
 मगर फिर भी , वह कभी - कभी मुश्‍किल हालात को चलने देता है । 
 क्यों ? 
 शायद वह देखता है कि हमें अपने अंदर सब्र , धीरज , विश्‍वास और सहनशीलता जैसे बढ़िया गुण पैदा करने की ज़रूरत है । — याकूब 1 : 2 - 4 . 
 18 , 19 . 
 मिसाल देकर बताइए कि दिक्कतों के बावजूद शिकायत न करने का क्या अच्छा असर होता है । 
 दिक्कतों के बावजूद शिकायत न करने से हम एक बेहतर इंसान बनते हैं । 
 इतना ही नहीं , जब दूसरे हमारे अच्छे बर्ताव को देखते हैं , तो उन पर भी अच्छा असर होता है । 
 मिसाल के लिए , सन्‌ 2003 में हंगरी में एक अधिवेशन रखा गया था । 
 उसमें हाज़िर होने के लिए यहोवा के साक्षियों के एक समूह ने जर्मनी से एक बस किराए पर लिया । 
 बस का ड्राइवर साक्षी नहीं था , और ना ही वह इन साक्षियों के साथ दस दिन बिताना चाहता था । 
 मगर सफर के खत्म होते - होते , साक्षियों के बारे में उसकी राय पूरी तरह बदल चुकी थी । 
 यह कैसे हुआ ? 
 सफर के दौरान साक्षियों को कई दिक्कतें आयीं , मगर उन्होंने एक बार भी शिकायत नहीं की । 
 यह देखकर ड्राइवर ने कहा कि उसके बस में अब तक सफर करनेवालों में यह समूह सबसे उम्दा समूह था ! 
 उसने यह भी वादा किया कि अगली बार जब साक्षी उसके घर प्रचार करने आएँगे , तो वह उन्हें अंदर बुलाएगा और ध्यान से उनकी बात सुनेगा । 
 ‘ सब काम बिना कुड़कुड़ाए करके ’ इन साक्षियों ने ड्राइवर पर क्या ही बढ़िया छाप छोड़ी ! 
 एक - दूसरे को माफ करने से एकता बढ़ती है 
 हमें क्यों एक - दूसरे को माफ करना चाहिए ? 
 अगर हमें किसी मसीही भाई या बहन से शिकायत हो , तब क्या ? 
 अगर मामला संगीन है , तो हमें मत्ती 18 : 15 - 17 में दर्ज़ यीशु के सिद्धांतों पर चलना चाहिए । 
 मगर ऐसा हर बार करना ज़रूरी नहीं होता , क्योंकि ज़्यादातर शिकायतें तो छोटी - मोटी होती हैं । 
 ऐसे हालात में क्यों ना माफ करने के मौके का फायदा उठाएँ और माफ करें ? 
 पौलुस ने लिखा : “ यदि किसी को किसी पर दोष देने का कोई कारण हो , तो एक दूसरे की सह लो , और एक दूसरे के अपराध क्षमा करो : जैसे प्रभु ने तुम्हारे अपराध क्षमा किए , वैसे ही तुम भी करो । 
 और इन सब के ऊपर प्रेम को जो सिद्धता का कटिबन्ध है बान्ध लो । ” 
 क्या हम माफ करने के लिए तैयार रहते हैं ? 
 ज़रा इस बात पर गौर कीजिए । 
 क्या यहोवा के पास हमारे खिलाफ शिकायत करने की वजह है ? 
 बिलकुल है । 
 फिर भी वह हमें बार - बार करुणा दिखाता है और माफ करता है । 
 तो क्या हमें भी दूसरों को माफ नहीं करना चाहिए ? 
 कुड़कुड़ाने का सुननेवालों पर कैसा असर पड़ सकता है ? 
 हमारी शिकायत चाहे जो भी हो , मगर कुड़कुड़ाने से मामला निपट तो नहीं जाएगा । 
 जिस इब्रानी शब्द का मतलब “ कुड़कुड़ाना ” है , उसका एक और मतलब है “ गुर्राना । ” 
 जो इंसान कुड़कुड़ाता रहता है और रुकने का नाम नहीं लेता , ज़ाहिर है कि हम ऐसे इंसान के इर्द - गिर्द रहना पसंद नहीं करते और उससे दूर रहने की कोशिश करते हैं । 
 अगर हम भी इसी तरह कुड़कुड़ाएँ या गुर्राएँ तो सुननेवाले शायद हमारे भी इर्द - गिर्द रहना पसंद न करें और हमसे दूर भागने की कोशिश करें । 
 सबके सामने कुड़कुड़ाकर अपनी नाराज़गी ज़ाहिर करने से शायद हम किसी का ध्यान खींच पाएँ , मगर इससे हम कभी उसका दिल नहीं जीत पाएँगे । 
 एक लड़की ने यहोवा के साक्षियों के बारे में क्या कहा ? 
 एक - दूसरे को माफ करने से एकता बढ़ती है । 
 यही एकता यहोवा के लोगों को दिलो - जान से प्यारी है । 
 यूरोप के एक देश में , यहोवा के साक्षियों के शाखा दफ्तर को एक खत आया । 
 वह खत उसी देश की 17 साल की एक कैथोलिक लड़की ने लिखा था , जिसमें उसने साक्षियों की तारीफ में कहा : “ मेरे खयाल से सिर्फ यही एक ऐसा संगठन है जिसमें सच्ची एकता पायी जाती है । 
 इसके सदस्य एक - दूसरे से नफरत नहीं करते , वे स्वार्थी , असहनशील या मतलबी नहीं हैं और उनमें किसी तरह की फूट नहीं है । ” 
 अगले लेख में हम किस बात पर चर्चा करेंगे ? 
 सच्चे परमेश्‍वर यहोवा के उपासक होने के नाते हमें जितनी भी आध्यात्मिक आशीषें मिलती हैं , उनके लिए अगर हम एहसानमंद हैं , तो हम एकता को बढ़ावा देंगे और अपने ज़ाती मामलों में दूसरों के खिलाफ कुड़कुड़ाने से दूर रहेंगे । 
 अगला लेख इस बात पर चर्चा करेगा कि कैसे परमेश्‍वर के गुण दिखाने से हम कुड़कुड़ाने के एक और भी खतरनाक रूप से बच सकते हैं । 
 और वह है धरती पर मौजूद यहोवा के संगठन के खिलाफ कुड़कुड़ाना । 
 ( w06 7 / 15 ) 
 क्या आपको याद है ? 
 • कुड़कुड़ाने में क्या शामिल है ? 
 • कुड़कुड़ाने का क्या असर होता है , इस बात को समझाने के लिए क्या उदाहरण दिया जा सकता है ? 
 • कुड़कुड़ाने के रवैए पर काबू पाने में क्या बात हमारी मदद कर सकती है ? 
 • अगर हम माफ करने के लिए तैयार रहते हैं , तो इससे हम कुड़कुड़ाने से कैसे दूर रहेंगे ? 
 [ पेज 8 पर तसवीर ] 
 इस्राएली दरअसल यहोवा के खिलाफ कुड़कुड़ा रहे थे ! 
 [ पेज 10 पर तसवीर ] 
 क्या आप मामलों को यहोवा की नज़र से देखने की कोशिश करते हैं ? 
 [ पेज 11 पर तसवीरें ] 
 एक - दूसरे को माफ करने से एकता बढ़ती है 
 यहोवा के संगठन की अच्छी बातों के लिए कदर दिखाइए 
 “ हम तेरे भवन के . . . 
 उत्तम उत्तम पदार्थों से तृप्त होंगे । — भजन 65 : 4 . 
 1 , 2 . 
 ( क ) मंदिर में उपासना के इंतज़ाम का परमेश्‍वर के लोगों पर क्या असर होता ? 
 ( ख ) मंदिर के निर्माण में दाऊद ने कैसे साथ दिया ? 
 प्राचीन इस्राएल का दाऊद , उन जाने - माने लोगों में से एक था जिनके बारे में इब्रानी शास्त्र में चर्चा की गयी है । 
 वह एक चरवाहा , संगीतकार , भविष्यवक्‍ता और राजा था । 
 उसे अपने परमेश्‍वर यहोवा पर पूरा भरोसा था । 
 दाऊद को यहोवा से गहरा लगाव था , इसलिए उसके दिल में यहोवा के लिए एक भवन बनाने की तमन्‍ना जागी । 
 यह भवन या मंदिर पूरे इस्राएल में सच्ची उपासना की खास जगह होती । 
 दाऊद जानता था कि मंदिर में उपासना के इंतज़ाम से परमेश्‍वर के लोगों को खुशियाँ और आशीषें मिलतीं । 
 इसलिए दाऊद ने अपने गीत में गाया : “ क्या ही धन्य है वह ; जिसको तू [ यहोवा ] चुनकर अपने समीप आने देता है , कि वह तेरे आंगनों में बास करे ! 
 हम तेरे भवन के , अर्थात्‌ तेरे पवित्र मन्दिर के उत्तम उत्तम पदार्थों से तृप्त होंगे । ” — भजन 65 : 4 . 
 मगर दाऊद को यहोवा का भवन बनाने की इजाज़त नहीं मिली । 
 इसके बजाय , यह सम्मान उसके बेटे सुलैमान को मिला । 
 हालाँकि मंदिर बनाने की दाऊद की बहुत तमन्‍ना थी , मगर वह इस बात को लेकर कुड़कुड़ाया नहीं कि यह सम्मान किसी और को दिया जा रहा है । 
 उसकी सबसे बड़ी चिंता थी कि मंदिर को बनाया जाए , न कि उसे कौन बनवाएगा । 
 इसलिए उसने पूरे दिल से इस काम का साथ दिया । 
 कैसे ? 
 उसे यहोवा से मंदिर का जो नमूना मिला था , वह उसने अपने बेटे सुलैमान को दिया । 
 इसके अलावा , दाऊद ने हज़ारों लेवियों को अलग - अलग समूहों में बाँटा ताकि वे मंदिर में सेवा कर सकें । 
 साथ ही , उसने मंदिर के निर्माण के लिए ढेर सारा सोना - चाँदी भी दान किया । — 1 इतिहास 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 परमेश्‍वर के सेवक , सच्ची उपासना के इंतज़ामों के लिए कैसा रवैया दिखाते हैं ? 
 परमेश्‍वर का भवन जब बनकर तैयार हुआ , तो वफादार इस्राएलियों ने सच्ची उपासना के इंतज़ाम का साथ दिया । 
 आज हम यहोवा के सेवक भी उपासना के उन इंतज़ामों का साथ देते हैं जो धरती पर मौजूद यहोवा के संगठन में किए जाते हैं । 
 ऐसा करके हम दाऊद के जैसा रवैया दिखाते हैं । 
 हम बात - बात पर शिकायत नहीं करते , बल्कि परमेश्‍वर के संगठन की अच्छी बातों पर ध्यान देते हैं । 
 क्या आपने कभी उन अच्छी बातों के बारे में सोचा है जिनके लिए हमें इस संगठन का दिल से शुक्रगुज़ार होना चाहिए ? 
 आइए ऐसी ही कुछ बातों पर गौर करें । 
 अगुवाई लेनेवालों के शुक्रगुज़ार होना 
 4 , 5 . 
 ( क ) “ विश्‍वासयोग्य और बुद्धिमान दास ” अपनी ज़िम्मेदारी कैसे निभाता है ? 
 ( ख ) कुछ साक्षी , आध्यात्मिक भोजन के बारे में कैसा महसूस करते हैं ? 
 यीशु मसीह ने “ विश्‍वासयोग्य और बुद्धिमान दास ” को धरती पर अपनी संपत्ति का सरदार ठहराया है । 
 इस दास वर्ग के शुक्रगुज़ार होने की आज हमारे पास कई जायज़ वजह हैं । 
 वे वजह क्या - क्या हैं ? 
 अभिषिक्‍त मसीहियों से बना यह दास वर्ग प्रचार काम की अगुवाई करता है , उपासना के लिए सभाओं का इंतज़ाम करता है , और 400 से भी ज़्यादा भाषाओं में बाइबल साहित्य प्रकाशित करता है । 
 सही “ समय पर ” दिए जानेवाले इस आध्यात्मिक “ भोजन ” का लाखों लोग आनंद लेते हैं और इसके लिए वे दिल से शुक्रगुज़ार हैं । 
 वाकई , इस भोजन के बारे में कुड़कुड़ाने की हमारे पास कोई वजह नहीं है । 
 एलफी नाम की एक बुज़ुर्ग यहोवा की साक्षी ने बरसों से दास वर्ग की किताबों - पत्रिकाओं में दी बाइबल की सलाह को माना है । 
 इससे उसे काफी दिलासा और मदद मिली है । 
 इसके लिए अपना एहसान ज़ाहिर करते हुए उसने लिखा : “ अगर यहोवा का संगठन न होता , तो न जाने मेरा क्या होता ? ” 
 पीटर और अर्मगार्ट , एक शादीशुदा जोड़ा है जो कई सालों से परमेश्‍वर की सेवा करता आया है । 
 अर्मगार्ट उन तमाम किताबों - पत्रिकाओं के लिए कदर ज़ाहिर करती है , जो “ यहोवा के संगठन ने प्यार और परवाह ” दिखाते हुए तैयार की हैं । 
 इनमें ऐसे साहित्य भी शामिल हैं जो खास नेत्रहीनों और बधिरों के लिए तैयार किए जाते हैं । 
 6 , 7 . 
 ( क ) दुनिया - भर की कलीसियाओं में हो रहे कामों की देखरेख कैसे की जाती है ? 
 ( ख ) धरती पर यहोवा के संगठन के बारे में कुछ लोगों का क्या कहना है ? 
 ‘ विश्‍वासयोग्य दास ’ का नुमाइंदा है , यहोवा के साक्षियों का शासी निकाय । 
 यह निकाय , चंद अभिषिक्‍त भाइयों से मिलकर बना है जो ब्रुकलिन , न्यू यॉर्क में यहोवा के साक्षियों के मुख्यालय में सेवा करते हैं । 
 शासी निकाय , शाखा दफ्तरों में सेवा करने के लिए तजुरबेकार भाइयों को ज़िम्मेदारी के पद पर ठहराता है । 
 ये शाखा दफ्तर , दुनिया - भर में 98,000 से भी ज़्यादा कलीसियाओं में हो रहे कामों की देखरेख करते हैं । 
 इन कलीसियाओं में उन भाइयों को प्राचीन और सहायक सेवक ठहराया जाता है जो बाइबल में दी माँगों को पूरा करते हैं । 
 प्राचीन , परमेश्‍वर के झुंड की अगुवाई करते और उनकी प्यार से देखभाल करते हैं । 
 हमारे लिए यह कितनी बड़ी आशीष है कि हम उस झुंड का हिस्सा हैं और वह प्यार और एकता देख पाते हैं जो दुनिया - भर में मसीही “ भाइयों की बिरादरी ” ( NW ) में पायी जाती है ! — 1 पतरस 2 : 17 ; 5 : 2 , 3 . 
 प्राचीनों के बारे में शिकायत करने के बजाय , भाई - बहन अकसर उनके प्यार और आध्यात्मिक मार्गदर्शन के लिए कदरदानी ज़ाहिर करते हैं । 
 इसकी एक मिसाल है , बीरजिट जो एक मसीही पत्नी है और जिसकी उम्र 30 से 40 के बीच है । 
 अपनी जवानी के दिनों में वह बुरी सोहबत में पड़ गयी थी और पाप करने ही वाली थी कि ऐन वक्‍त पर प्राचीनों और बाकी भाई - बहनों ने उसकी मदद की । 
 कैसे ? 
 प्राचीनों ने उसे बाइबल से साफ सलाह देकर समझाया और बाकियों ने इस मुश्‍किल दौर में उसे सहारा दिया । 
 इस वजह से वह एक खतरनाक हालात में पड़ने से बाल - बाल बची । 
 अब इतने सालों बाद बीरजिट कैसा महसूस करती है ? 
 वह कहती है : “ यहोवा का संगठन वाकई लाजवाब है , और मैं इस बात के लिए सच्चे दिल से एहसानमंद हूँ कि मैं आज भी इस संगठन का हिस्सा हूँ । ” 
 सत्रह साल का आनड्रेआस कहता है : “ इसमें कोई शक नहीं कि यह वाकई यहोवा का संगठन है और पूरी दुनिया में इससे उम्दा संगठन और कोई नहीं । ” 
 क्या हमें इन अच्छी बातों के लिए यहोवा के संगठन का एहसान नहीं मानना चाहिए ? 
 अगुवाई लेनेवाले असिद्ध हैं 
 8 , 9 . 
 दाऊद के ज़माने के कुछ लोगों ने उसके साथ क्या किया था , और उनका बर्ताव देखकर दाऊद ने क्या किया ? 
 बेशक , सच्ची उपासना में अगुवाई करने के लिए जिन भाइयों को ठहराया जाता है , वे सिद्ध नहीं हैं । 
 वे सब गलतियाँ करते हैं और कुछ भाइयों में तो ऐसी कमज़ोरियाँ होती हैं जिन पर काबू पाने के लिए उन्हें लगातार मेहनत करनी पड़ती है । 
 क्या हमें उनकी कमज़ोरियों को देखकर निराश हो जाना चाहिए ? 
 जी नहीं । 
 प्राचीन इस्राएल में भी कुछ ऐसे लोग थे जो ज़िम्मेदारी के पद पर थे , फिर भी उन्होंने गंभीर पाप किए । 
 इसकी एक मिसाल है , राजा शाऊल । 
 उसके महल में जवान दाऊद को वीणा बजाने के लिए बुलाया गया था ताकि उसका संगीत सुनकर शाऊल का व्याकुल मन शांत हो जाए । 
 मगर बाद में , शाऊल ने दाऊद को कई बार मार डालने की कोशिश की और आखिर में , दाऊद को अपनी जान बचाकर भागना पड़ा । — 1 शमूएल 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 दूसरे इस्राएलियों ने भी दाऊद के साथ धोखा किया था । 
 जैसे दाऊद के सेनापति , योआब ने अब्नेर का खून किया जो शाऊल का रिश्‍तेदार था । 
 अबशालोम ने अपने पिता , दाऊद की राजगद्दी हड़पने के लिए उसके खिलाफ साज़िश रची । 
 और दाऊद के सबसे भरोसेमंद सलाहकार , अहीतोपेल ने उसके साथ गद्दारी की । 
 इतना सबकुछ होने के बावजूद , दाऊद का मन कड़वा नहीं हुआ और ना ही वह अपने हालात पर कुड़कुड़ाया । 
 इसके अलावा , उसने सच्ची उपासना भी नहीं छोड़ी । 
 उलटा , वह मुसीबत की घड़ी में यहोवा को थामे रहा और वैसा ही बढ़िया रवैया दिखाया जैसा उसने शाऊल से भागते वक्‍त दिखाया था । 
 उस वक्‍त दाऊद ने अपने एक गीत में कहा : “ हे परमेश्‍वर , मुझ पर अनुग्रह कर , मुझ पर अनुग्रह कर , क्योंकि मैं तेरा शरणागत हूं ; और जब तक ये आपत्तियां निकल न जाएं , तब तक मैं तेरे पंखों के तले शरण लिए रहूंगा । ” — भजन 57 : 1 . 
 10 , 11 . 
 गरट्रूट को अपनी जवानी में किस अनुभव से गुज़रना पड़ा , और अपने मसीही भाइयों की असिद्धताओं के बारे में उसने क्या कहा ? 
 आज , हमारे पास यह शिकायत करने की कोई वजह नहीं है कि परमेश्‍वर के संगठन में फलाँ भाई या बहन धोखेबाज़ है । 
 क्यों नहीं ? 
 क्योंकि न तो यहोवा , न उसके स्वर्गदूत और ना ही आध्यात्मिक चरवाहे , मसीही कलीसिया में धोखेबाज़ और दुष्ट लोगों को रहने देते हैं । 
 बहरहाल , हमें उन मुश्‍किलों का सामना करना पड़ता है जो हमारी असिद्धताओं और परमेश्‍वर के दूसरे सेवकों की असिद्धताओं की वजह से आती हैं । 
 गरट्रूट नाम की एक बहन ने बरसों तक यहोवा की उपासना की थी । 
 जब वह जवान थी , तब उस पर यह झूठा इलज़ाम लगाया गया था कि वह पूरे समय की राज्य प्रचारक नहीं बल्कि एक धोखेबाज़ है । 
 ऐसे में गरट्रूट ने क्या किया ? 
 क्या इस नाइंसाफी को लेकर वह कुड़कुड़ायी ? 
 जी नहीं । 
 सन्‌ 2003 में , 91 साल की उम्र में अपनी मौत से कुछ समय पहले उसने अपने बीते दिनों को याद किया और कहा : “ ऐसे अनुभवों से मैंने सीखा कि लोगों से गलतियाँ होती हैं , फिर भी इससे यहोवा का महान काम नहीं रुकता और अपने काम में वह हम जैसे असिद्ध इंसानों को इस्तेमाल करता है । ” 
 परमेश्‍वर के सेवकों की असिद्धताओं का सामना करने के लिए , गरट्रूट ने यहोवा से प्रार्थना की और दिल से उसकी मदद माँगी । 
 ( क ) पहली सदी के कुछ मसीहियों ने क्या बुरी मिसाल रखी थी ? 
 ( ख ) हमें किन चीज़ों पर अपना मन लगाना चाहिए ? 
 वफादारी और भक्‍ति की बढ़िया मिसाल रखनेवाले मसीही भी असिद्ध होते हैं । 
 इसलिए जब एक ज़िम्मेदार भाई गलती करता है , तो आइए हम “ सब काम बिना कुड़कुड़ाए ” करते रहें । 
 इस मामले में पहली सदी की मसीही कलीसिया के कुछ लोगों ने एक बुरी मिसाल रखी थी । 
 अगर हम उनकी देखा - देखी करें तो यह कितने दुःख की बात होगी ! 
 शिष्य यहूदा के मुताबिक उन दिनों में झूठे शिक्षक , “ प्रभुता को तुच्छ जानते [ थे ] ; और ऊंचे पदवालों को बुरा भला कहते [ थे ] । ” 
 इतना ही नहीं , ये पापी “ असंतुष्ट ” और “ कुड़कुड़ानेवाले ” थे । 
 आइए हम उनके जैसे न बनें , बल्कि अपना मन उन अच्छी चीज़ों पर लगाएँ जो हमें ‘ विश्‍वासयोग्य दास ’ से मिलती हैं । 
 ऐसा हो कि हम यहोवा के संगठन की अच्छी बातों की दिलो - जान से कदर करें और “ सब काम बिना कुड़कुड़ाए ” करें । 
 “ यह बात नागवार है ” 
 यीशु मसीह की शिक्षाएँ सुनकर कुछ चेलों ने कैसा रवैया दिखाया ? 
 पहली सदी में , एक तरफ कुछ लोग ज़िम्मेदारी के पद पर ठहराए भाइयों के खिलाफ कुड़कुड़ा रहे थे , तो दूसरी तरफ कुछ लोग यीशु की शिक्षाओं के खिलाफ बुड़बुड़ा रहे थे । 
 यूहन्‍ना 6 : 48 - 69 में यीशु ने कहा : “ जो मेरा मांस खाता , और मेरा लोहू पीता है , अनन्त जीवन उसी का है । ” 
 यीशु की ये बातें सुनकर “ उसके चेलों में से बहुतों ने . . . 
 कहा , कि यह बात नागवार है ; इसे कौन सुन सकता है ? ” 
 यीशु जानता था कि ‘ उसके चेले आपस में इस बात पर कुड़कुड़ा ’ रहे थे । 
 नतीजा यह हुआ कि “ इस पर [ उनमें ] से बहुतेरे उल्टे फिर गए और उसके बाद उसके साथ न चले । ” 
 लेकिन सभी चेले नहीं कुड़कुड़ाए थे । 
 गौर कीजिए कि तब क्या हुआ जब यीशु ने 12 प्रेरितों से पूछा : “ क्या तुम भी चले जाना चाहते हो ? ” 
 इस पर प्रेरित पतरस ने जवाब दिया : “ हे प्रभु हम किस के पास जाएं ? 
 अनन्त जीवन की बातें तो तेरे ही पास हैं । 
 और हम ने विश्‍वास किया , और जान गए हैं , कि परमेश्‍वर का पवित्र जन तू ही है । ” 
 14 , 15 . 
 ( क ) ऐसा क्यों होता है कि एकाध साक्षी , मसीही शिक्षा के किसी पहलू से खिसिया जाते हैं ? 
 ( ख ) एमैन्यूएल से हम क्या सबक सीख सकते हैं ? 
 आज हमारे समय में भी एकाध साक्षी , मसीही शिक्षा के कुछ पहलू से खिसिया जाते हैं और धरती पर यहोवा के संगठन के खिलाफ कुड़कुड़ाने लगते हैं । 
 वे ऐसा क्यों करते हैं ? 
 क्योंकि वे परमेश्‍वर के काम करने के तरीके को पूरी तरह समझ नहीं पाते हैं । 
 हमारा सिरजनहार धीरे - धीरे अपने लोगों पर सच्चाई प्रकट करता है । 
 तो ज़ाहिर - सी बात है कि समय - समय पर बाइबल की हमारी समझ में सुधार आएगा ही । 
 यहोवा के ज़्यादातर लोग इन सुधारों से बेहद खुश होते हैं । 
 सिर्फ कुछ साक्षी “ अपने को बहुत धर्मी ” समझते हैं और उन सुधारों को कबूल नहीं करते । 
 शायद इसकी वजह उनका घमंड हो और कुछ लोगों को लगे कि उनकी अपनी सोच सही है । 
 वजह चाहे जो भी हो , मगर एक बात बिलकुल साफ है । 
 कुड़कुड़ाना खतरनाक है क्योंकि इससे हम वापस उसी दुनिया में जा सकते हैं और उन तौर - तरीकों को अपना सकते हैं जिन्हें हम पीछे छोड़ आए थे । 
 उदाहरण के लिए , एमैन्यूएल नाम के एक साक्षी भाई को “ विश्‍वासयोग्य और बुद्धिमान दास ” के साहित्य में लिखी कुछ बातें गलत लगीं । 
 उसने मसीही साहित्य को पढ़ना बंद कर दिया और एक वक्‍त ऐसा आया जब उसने अपनी कलीसिया के प्राचीनों से कहा कि मैं अब से यहोवा का साक्षी नहीं रहना चाहता हूँ । 
 मगर कुछ ही समय बाद , एमैन्यूएल को एहसास हुआ कि यहोवा के संगठन की दी शिक्षाएँ वाकई सही हैं । 
 उसने दोबारा साक्षियों से संपर्क किया , अपनी गलती कबूल की और उसे यहोवा के साक्षी के नाते बहाल किया गया । 
 नतीजा , उसकी ज़िंदगी में एक बार फिर खुशियाँ लौट आयीं । 
 अगर किसी मसीही शिक्षा को लेकर हमारे मन में संदेह है , तो उसे कैसे दूर किया जा सकता है ? 
 अगर किसी मसीही शिक्षा को लेकर हमारे मन में संदेह उठने लगे और हम उस बारे में कुड़कुड़ाना चाहें , तब क्या ? 
 ऐसे में हमें सब्र रखना चाहिए । 
 हो सकता है , आगे चलकर ‘ विश्‍वासयोग्य दास ’ अपने साहित्य में कुछ ऐसी जानकारी दे , जिससे हमें अपने सवालों के जवाब मिल जाएँ और हमारा संदेह दूर हो जाए । 
 मसीही प्राचीनों से मदद माँगना भी बुद्धिमानी होगी । 
 प्रार्थना , निजी अध्ययन और आध्यात्मिक सोच रखनेवाले भाई - बहनों के साथ संगति करने से भी हमें अपने संदेह को दूर करने में मदद मिल सकती है । 
 साथ ही , बाइबल की उन सच्चाइयों के लिए भी हमारी कदर बढ़ सकती है , जो हमने यहोवा के ठहराए इंतज़ाम से सीखी हैं और जिनसे हमारा विश्‍वास भी मज़बूत होता है । 
 एक सही रवैया रखना 
 17 , 18 . 
 कुड़कुड़ाने के बजाय हमें कैसा रवैया रखना चाहिए , और क्यों ? 
 यह सच है कि असिद्ध इंसान , पैदाइशी पापी हैं और कुछ लोगों में खाहमखाह शिकायत करने का ज़बरदस्त रुझान होता है । 
 लेकिन अगर हम बात - बात पर कुड़कुड़ाने लगें , तो हम यहोवा परमेश्‍वर के साथ अपने रिश्‍ते को दाँव पर लगा रहे हैं । 
 इसलिए हमें इस रुझान को काबू में करने की ज़रूरत है । 
 कलीसिया में क्या हो रहा है क्या नहीं , इस बारे में कुड़कुड़ाने के बजाय हमें एक सही रवैया रखना चाहिए । 
 इसके अलावा , हमें आध्यात्मिक कामों में अपना समय और ताकत लगानी चाहिए । 
 इससे हमें खुशी मिलेगी , हम यहोवा के लिए अपनी भक्‍ति दिखा पाएँगे , संयमी होंगे और विश्‍वास में मज़बूत बने रहेंगे । 
 संगठन की बागडोर यहोवा के हाथ में है और यीशु अच्छी तरह जानता है कि हर कलीसिया में क्या हो रहा है , ठीक जैसे पहली सदी में उसे अच्छी तरह पता था । 
 इसलिए धीरज धरिए और परमेश्‍वर पर और कलीसिया के मुखिया , मसीह पर भरोसा रखिए । 
 हो सकता है कि कलीसिया के किसी मामले से निपटने के लिए , ज़िम्मेदार भाइयों को इस्तेमाल किया जाए । — भजन 43 : 5 ; कुलुस्सियों 1 : 18 ; तीतुस 1 : 5 . 
 जब तक पूरी धरती पर राज्य की हुकूमत शुरू नहीं होती , तब तक हमें किस बात पर अपना ध्यान लगाना चाहिए ? 
 वह समय दूर नहीं जब इस दुष्ट दुनिया का अंत होगा और पूरी धरती पर मसीहाई राज्य की हुकूमत होगी । 
 उस समय के आने तक यह कितना ज़रूरी है कि हममें से हरेक सही रवैया रखे ! 
 इससे हम अपने भाई - बहनों की खामियों पर ध्यान देने के बजाय उनकी खूबियों पर ध्यान देंगे । 
 उनमें अच्छाइयाँ ढूँढ़ने से हमें खुशी मिलेगी । 
 कुड़कुड़ाने से हम अपने मन का चैन खो देते हैं , जबकि दूसरों की अच्छाइयों को देखने से हमें हिम्मत मिलती है और हम आध्यात्मिक मायने में मज़बूत होते हैं । 
 एक अच्छा रवैया रखने से हमें क्या आशीषें मिलती हैं ? 
 एक अच्छा रवैया होने से हम उन बेशुमार आशीषों को याद कर पाएँगे जो हमें यहोवा के संगठन से जुड़े रहने की वजह से मिली हैं । 
 सारी दुनिया में यही एक संगठन है जो इस पूरे जहान के महाराजाधिराज का वफादार है । 
 और आपको एकमात्र सच्चे परमेश्‍वर , यहोवा की उपासना करने का सम्मान मिला है । 
 ये बातें जानकर आप कैसा महसूस करते हैं ? 
 हम दुआ करते हैं कि आप भी दाऊद के जैसा रवैया रखेंगे जिसने अपने गीत में गाया : “ हे प्रार्थना के सुननेवाले ! 
 सब प्राणी तेरे ही पास आएंगे । 
 क्या ही धन्य है वह ; जिसको तू चुनकर अपने समीप आने देता है , कि वह तेरे आंगनों में बास करे ! 
 हम तेरे भवन के , अर्थात्‌ तेरे पवित्र मन्दिर के उत्तम उत्तम पदार्थों से तृप्त होंगे । ” — भजन 65 : 2 , 4 . ( w06 7 / 15 ) 
 क्या आपको याद है ? 
 • हमें कलीसिया की अगुवाई करनेवालों के शुक्रगुज़ार क्यों होना चाहिए ? 
 • जब ज़िम्मेदार भाई गलतियाँ करते हैं , तो हमारा रवैया कैसा होना चाहिए ? 
 • शास्त्र की समझ में होनेवाले सुधारों के बारे में हमारा क्या नज़रिया होना चाहिए ? 
 • संदेह दूर करने में क्या बात एक मसीही की मदद कर सकती है ? 
 [ पेज 13 पर तसवीर ] 
 दाऊद ने सुलैमान को मंदिर बनाने का नमूना दिया और जी - जान लगाकर सच्ची उपासना का साथ दिया 
 [ पेज 16 पर तसवीर ] 
 मसीही प्राचीन खुशी - खुशी आध्यात्मिक मदद देते हैं 
 यहोवा दुःख से पीड़ित लोगों को मुक्‍त करता है 
 “ धर्मी पर बहुत सी विपत्तियां पड़ती तो हैं , परन्तु यहोवा उसको उन सब से मुक्‍त करता है । ” — भजन 34 : 19 . 
 1 , 2 . 
 एक वफादार मसीही को किस समस्या का सामना करना पड़ा , और हम भी क्यों इस तरह की भावनाओं का सामना करते हैं ? 
 के को * नाम की एक जवान स्त्री , 20 से भी ज़्यादा सालों से यहोवा की साक्षी है । 
 वह कुछ वक्‍त के लिए एक पायनियर , या पूरे समय की राज्य प्रचारक भी रह चुकी है । 
 यह खास सेवा उसे दिलो - जान से प्यारी थी । 
 लेकिन हाल ही में , केको के अंदर मायूसी और अकेलेपन की भावना घर करने लगी । 
 वह कहती है : “ मैं हर घड़ी बस रोती ही रहती थी । ” 
 इन भावनाओं पर काबू पाने के लिए केको निजी अध्ययन में और भी समय बिताने लगी । 
 वह कहती है : “ फिर भी , मैं उन भावनाओं को दूर नहीं कर पायी । 
 मैं इतनी निराश हो गयी थी कि मैं बस मर जाना चाहती थी । ” 
 क्या आपने भी कभी इस तरह की निराश करनेवाली भावनाओं का सामना किया है ? 
 यहोवा के साक्षी होने के नाते , आपके पास खुश होने की ढेरों वजह हैं । 
 क्योंकि परमेश्‍वर की सेवा में “ आज के समय और आने वाले जीवन के लिये दिया गया आशीर्वाद समाया हुआ है । ” 
 फिलहाल , आप आध्यात्मिक फिरदौस में जी रहे हैं ! 
 लेकिन क्या इसका मतलब यह है कि आपको सभी दुःखों और पीड़ाओं से महफूज़ रखा जाता है ? 
 जी नहीं ! 
 बाइबल कहती है : ‘ धर्मी पर बहुत सी विपत्तियां पड़ती हैं । ’ 
 यह कोई ताज्जुब की बात नहीं क्योंकि “ सारा संसार उस दुष्ट [ शैतान इब्‌लीस ] के वश में पड़ा है । ” 
 इसलिए किसी - न - किसी तरह से हम सब , शैतान की हुकूमत का असर महसूस करते हैं । — इफिसियों 6 : 12 . 
 दुःखों और पीड़ाओं का असर 
 बाइबल से , परमेश्‍वर के उन सेवकों की मिसालें बताइए जिन्हें बहुत ही मायूस कर देनेवाले हालात से गुज़रना पड़ा था । 
 अगर कोई दुःख हमें लंबे समय तक परेशान करता है , तो हम ज़िंदगी से हार मान सकते हैं । 
 धर्मी अय्यूब की मिसाल लीजिए । 
 जब वह घोर आज़माइशों से गुज़र रहा था , तब उसने कहा : “ मनुष्य जो स्त्री से उत्पन्‍न होता है , वह थोड़े दिनों का और दुख से भरा रहता है । ” 
 अय्यूब की खुशी छिन गयी थी । 
 कुछ वक्‍त के लिए उसे यह भी लगा कि यहोवा ने उसे अकेला छोड़ दिया है । 
 अय्यूब के अलावा , परमेश्‍वर के दूसरे सेवकों को भी घोर पीड़ाओं से गुज़रना पड़ा था । 
 बाइबल बताती है कि हन्‍ना बेऔलाद थी , इसलिए “ दु:ख के कारण [ उस ] का प्राण कटु हो गया था । ” 
 परिवार के किसी हालात से परेशान रिबका ने कहा : ‘ मैं जीवन से ऊब गई हूं । ’ 
 अपने पापों के बारे में सोचकर दाऊद ने कहा : “ दिन भर मैं शोक का पहिरावा पहिने हुए चलता फिरता हूं । ” 
 ये चंद मिसालें साफ दिखाती हैं कि मसीही युग से पहले के ज़माने में परमेश्‍वर का भय माननेवाले स्त्री - पुरुषों को बहुत ही मायूस कर देनेवाले हालात से गुज़रना पड़ा था । 
 यह ताज्जुब की बात क्यों नहीं कि आज भी मसीही कलीसियाओं में ‘ हताश प्राणी ’ पाए जाते हैं ? 
 मसीहियों के बारे में क्या ? 
 पहली सदी में , प्रेरित पौलुस ने थिस्सलुनीकियों की कलीसिया को यह बताना ज़रूरी समझा कि वे ‘ हताश प्राणियों को सांत्वना ’ दें । 
 एक किताब कहती है कि यहाँ जिस यूनानी शब्द का अनुवाद ‘ हताश प्राणियों ’ किया गया है , उसका मतलब ऐसे लोग हो सकते हैं “ जो ज़िंदगी की परेशानियों की वजह से कुछ समय के लिए निराश हो जाते हैं । ” 
 पौलुस के शब्दों से ज़ाहिर होता है कि थिस्सलुनीकियों की कलीसिया में आत्मा से अभिषिक्‍त कुछ मसीही निराश थे । 
 इसलिए ताज्जुब नहीं कि आज भी मसीही कलीसियाओं में हताश प्राणी पाए जाते हैं । 
 मगर वे हताश क्यों हो जाते हैं ? 
 आइए इसकी तीन वजहों पर गौर करें । 
 हमारी असिद्धता हमें दुःखी कर सकती है 
 5 , 6 . 
 रोमियों 7 : 22 - 25 से आपको क्या दिलासा मिलता है ? 
 सच्चे मसीहियों को अपने पापी होने का बड़ा दुःख है । 
 वे उन कुकर्मियों की तरह नहीं हैं , जो “ सुन्‍न होकर ” बुराई करने में लगे रहते हैं । 
 वे शायद पौलुस की तरह महसूस करें , जिसने लिखा था : “ मैं भीतरी मनुष्यत्व से तो परमेश्‍वर की व्यवस्था से बहुत प्रसन्‍न रहता हूं । 
 परन्तु मुझे अपने अंगों में दूसरे प्रकार की व्यवस्था दिखाई पड़ती है , जो मेरी बुद्धि की व्यवस्था से लड़ती है , और मुझे पाप की व्यवस्था के बन्धन में डालती है जो मेरे अंगों में है । ” 
 फिर पौलुस ने दुःखी होकर कहा : “ मैं कैसा अभागा मनुष्य हूं ! ” — रोमियों 7 : 22 - 24 . 
 क्या आपने कभी पौलुस की तरह महसूस किया है ? 
 अपनी कमज़ोरियों का पूरा - पूरा एहसास होना गलत नहीं , क्योंकि इससे आपके दिलो - दिमाग में यह बात बैठ जाएगी कि पाप करना कितना गंभीर मामला है । 
 और इससे बुराई को ठुकराने का आपका इरादा भी बुलंद होगा । 
 मगर अपनी कमज़ोरियों को लेकर आपको हद - से - ज़्यादा दुःखी नहीं होना चाहिए । 
 पौलुस ने ऊपर जो दुःख ज़ाहिर किया था , उसके तुरंत बाद उसने कहा : “ मैं अपने प्रभु यीशु मसीह के द्वारा परमेश्‍वर का धन्यवाद करता हूं ” ! 
 जी हाँ , पौलुस को यकीन था कि यीशु के बहाए लहू से उसे आदम के पाप से छुटकारा मिल सकता है । — रोमियों 5 : 18 . 
 क्या बात याद रखने से एक इंसान , पाप करने की अपनी कमज़ोरी से बहुत दुःखी नहीं होगा ? 
 अगर आप , अपनी असिद्धता की वजह से बहुत दोषी महसूस करते हैं , तो आप प्रेरित यूहन्‍ना के इन शब्दों से हिम्मत पा सकते हैं : “ यदि कोई पाप करे , तो पिता के पास हमारा एक सहायक है , अर्थात्‌ धार्मिक यीशु मसीह । 
 और वही हमारे पापों का प्रायश्‍चित्त है : और केवल हमारे ही नहीं , बरन सारे जगत के पापों का भी । ” 
 अगर आप इस बात को लेकर बहुत दुःखी हैं कि आपमें पाप करने की कमज़ोरी है , तो हमेशा याद रखिए कि यीशु , सिद्ध इंसानों के लिए नहीं बल्कि पापियों के लिए मरा था । 
 वाकई , “ सब ने पाप किया है और परमेश्‍वर की महिमा से रहित हैं । ” — रोमियों 3 : 23 . 
 8 , 9 . 
 हमें खुद को दोषी ठहरानेवाली भावनाओं को क्यों ठुकराना चाहिए ? 
 मान लीजिए , आपने गुज़रे वक्‍त में कोई गंभीर पाप किया हो । 
 बेशक इस बारे में आपने यहोवा से बार - बार प्रार्थना की होगी । 
 आपको मसीही प्राचीनों से भी आध्यात्मिक मदद मिली होगी । 
 आपको अपने किए पर सच्चा पछतावा था , इसलिए आपको कलीसिया से बहिष्कृत नहीं किया गया । 
 या , शायद कुछ वक्‍त के लिए आप परमेश्‍वर के संगठन से दूर चले गए थे , मगर बाद में आपने पश्‍चाताप किया और दोबारा यहोवा के सामने शुद्ध ठहरे । 
 आपके मामले में इन दोनों में से चाहे जो भी हालात सच साबित हुआ हो , लेकिन यह मुमकिन है कि अपने गुज़रे पाप को याद करके आप दुःखी हो सकते हैं । 
 अगर ऐसा होता है , तो याद रखिए कि यहोवा , सच्चे दिल से पश्‍चाताप करनेवालों को “ पूरी रीति से ” माफ करता है । 
 इसके अलावा , यहोवा नहीं चाहता कि आप यह सोचें कि आप बहुत बुरे हैं और आप जैसे पापी का कुछ नहीं हो सकता । 
 मगर शैतान तो यही चाहता है कि आप ऐसा सोचें । 
 शैतान का विनाश तय है क्योंकि वह इसी लायक है , मगर वह आपको भी यह महसूस कराना चाहता है कि आप नाश होने के लायक हैं । 
 आपके विश्‍वास को तोड़ने के लिए यह शैतान की चाल है । 
 उसे अपनी चाल में कामयाब होने मत दीजिए । 
 इसके बजाय , जिस तरह आप दूसरे मामलों में शैतान का मुकाबला करते आए हैं , इस मामले में भी ‘ उसका साम्हना कीजिए । ’ — 1 पतरस 5 : 9 . 
 प्रकाशितवाक्य 12 : 10 में , शैतान को अभिषिक्‍त मसीहियों यानी “ हमारे भाइयों पर दोष लगानेवाला ” कहा गया है । 
 वह परमेश्‍वर के सामने ‘ रात दिन उन पर दोष लगाता ’ है । 
 इस आयत पर मनन करने से आपको यह समझने में मदद मिलेगी कि यहोवा आप पर दोष नहीं लगाता । 
 दरअसल असली गुनहगार है शैतान और उसको इससे बड़ी खुशी और क्या मिल सकती है कि आप खुद को कोसें और दोषी ठहराएँ । 
 अगर आप अपनी खामियों को लेकर इस कदर दुःखी हो जाते हैं कि आप यहोवा की सेवा छोड़ना चाहें , तो ऐसे दुःख से क्या फायदा ? 
 शैतान को मौका मत दीजिए कि वह यहोवा के साथ आपके रिश्‍ते को तोड़ दे । 
 शैतान यही चाहता है कि आप इस हकीकत को नज़रअंदाज़ कर दें कि यहोवा “ दयालु और अनुग्रहकारी , कोप करने में धीरजवन्त , और अति करुणामय ” है । 
 उसे ऐसा मत करने दीजिए । — निर्गमन 34 : 6 . 
 परमेश्‍वर की सेवा में , पहले जितना न कर पाने से हम निराश हो सकते हैं 
 हमारी सीमाओं की वजह से किस तरह हमारी हिम्मत टूटने लगती है ? 
 कुछ मसीही अपनी सीमाओं की वजह से परमेश्‍वर की सेवा में ज़्यादा नहीं कर पाते और इसलिए वे निराश हो जाते हैं । 
 क्या आपके साथ भी ऐसा हुआ है ? 
 शायद गंभीर बीमारी , ढलती उम्र , या दूसरे हालात की वजह से आप प्रचार में उतना न कर पाते हों जितना पहले करते थे । 
 यह सच है कि मसीहियों को बढ़ावा दिया गया है कि वे परमेश्‍वर की सेवा के लिए समय निकालें । 
 लेकिन तब क्या अगर ऊपर बतायी वजहों से आप सेवा में ज़्यादा नहीं कर पाते हैं , और इससे आपकी हिम्मत टूटने लगती है ? 
 गलतियों 6 : 4 में दर्ज़ पौलुस की सलाह हमें क्या करने में मदद देती है ? 
 बाइबल हमसे गुज़ारिश करती है कि हम आलसी न बनें बल्कि “ उन का अनुकरण क [ रें ] , जो विश्‍वास और धीरज के द्वारा प्रतिज्ञाओं के वारिस होते हैं । ” 
 हम ऐसा तभी कर सकते हैं जब हम उनकी बढ़िया मिसाल का अध्ययन करें और उनके जैसा विश्‍वास दिखाने की कोशिश करें । 
 लेकिन अगर हम दूसरों से अपनी बराबरी करके यह नतीजा निकालें कि हम कुछ भी अच्छा नहीं कर रहे हैं , तो ऐसी बराबरी करने का कोई फायदा नहीं होगा । 
 इसलिए हमें पौलुस की इस सलाह को मानना चाहिए : “ हर एक अपने ही काम को जांच ले , और तब दूसरे के विषय में नहीं परन्तु अपने ही विषय में उसको घमण्ड करने का अवसर होगा । ” — गलतियों 6 : 4 . 
 यहोवा की सेवा में हमारे पास खुशियाँ मनाने की क्या वजह है ? 
 अगर मसीही किसी बड़ी बीमारी की वजह से बहुत कम सेवा कर पाते हैं , तो ऐसे में भी उनके पास खुशियाँ मनाने की अच्छी वजह है । 
 बाइबल हमें यकीन दिलाती है : “ परमेश्‍वर अन्यायी नहीं , कि तुम्हारे काम , और उस प्रेम को भूल जाए , जो तुम ने उसके नाम के लिये . . . 
 दिखाया । ” 
 हो सकता है आपकी ज़िंदगी में , ऐसे हालात पैदा हो गए हों जो आपके बस में नहीं और जिनकी वजह से आप यहोवा की सेवा में पहले जितना नहीं कर पाते हैं । 
 दिल छोटा मत कीजिए । 
 यहोवा की मदद से , आप मसीही सेवा के कुछ पहलुओं में ज़्यादा - से - ज़्यादा समय लगा सकते हैं । 
 जैसे , टेलीफोन या खत के ज़रिए गवाही देना । 
 यकीन मानिए , आप यहोवा की जो तन - मन से सेवा करते हैं , साथ ही उसके और इंसानों के लिए जो प्यार दिखाते हैं , उसे वह कभी नहीं भूलेगा और उसके लिए ज़रूर आपको आशीष देगा । — मत्ती 22 : 36 - 40 . 
 “ कठिन समय ” हमें पस्त कर सकता है 
 13 , 14 . 
 ( क ) किन तरीकों से “ कठिन समय ” हमें दुःख से पीड़ित कर सकता है ? 
 ( ख ) आज परिवारों में दिली मुहब्बत की कमी कैसे नज़र आती है ? 
 हालाँकि हम परमेश्‍वर की धर्मी नयी दुनिया में जीने की आस लगाते हैं , मगर फिलहाल हम “ कठिन समय ” में जी रहे हैं । 
 फिर भी , हम तसल्ली पा सकते हैं कि आज जो निराश करनेवाली घटनाएँ घट रही हैं , वे इस बात का इशारा हैं कि बहुत जल्द हमें इनसे छुटकारा मिलनेवाला है । 
 लेकिन इस हकीकत से इनकार नहीं किया जा सकता कि हमारे चारों तरफ के हालात का हम पर असर पड़ता है । 
 मिसाल के तौर पर , अगर आप बेरोज़गार हैं , तब क्या ? 
 शायद नौकरी मिलना मुश्‍किल हो । 
 और जैसे - जैसे महीने गुज़रते हैं , आप सोचने लग सकते हैं कि क्या यहोवा को मेरी बुरी हालत की खबर है या क्या वह मेरी प्रार्थनाओं को सुनता है ? 
 या शायद आप ऐसा तब महसूस करें जब आपके साथ किसी तरह का भेद - भाव या अन्याय किया जाता है । 
 यहाँ तक कि अखबार की सूर्खियों में बदचलनी के बारे में पढ़कर आप शायद धर्मी लूत की तरह महसूस करें , जो लोगों के अशुद्ध चालचलन या बदचलनी को देखकर “ बहुत दुखी ” ( “ पस्त , ” यंग का पवित्र बाइबल का शाब्दिक अनुवाद , अँग्रेज़ी ) हो गया था । — 2 पतरस 2 : 7 . 
 अंतिम दिनों का एक खास पहलू है जिसे हम नज़रअंदाज नहीं कर सकते । 
 इस बारे में बाइबल बताती है कि बहुत - से लोग “ दिली मुहब्बत से खाली ” होंगे । 
 यह दिली मुहब्बत परिवारों में होना चाहिए , मगर उसी की आज भारी कमी नज़र आती है । 
 किताब , परिवार में हिंसा ( अँग्रेज़ी ) कहती है : “ सबूत दिखाते हैं कि जिन लोगों का खून किया जाता है , जिन्हें मारा - पीटा जाता है , जिनकी भावनाओं को चोट पहुँचायी जाती है या जिनके साथ लैंगिक दुर्व्यवहार किया जाता है , वो अकसर पराए नहीं , बल्कि उनके अपने ही ऐसा करते हैं । ” 
 किताब आगे कहती है : “ जिस जगह से लोगों को प्यार और सुरक्षा मिलनी चाहिए , वही जगह आज कुछ बड़ों और बच्चों के लिए दुनिया की सबसे खतरनाक जगह बन गयी है । ” 
 जिन लोगों के घर का माहौल ऐसा है , वे आगे चलकर चिंता और निराशा के शिकार हो सकते हैं । 
 अगर आपके साथ ऐसा हुआ है , तब क्या ? 
 किस मायने में यहोवा का प्यार किसी भी इंसान के प्यार से कहीं बढ़कर है ? 
 भजनहार दाऊद ने गाया : “ मेरे माता - पिता ने तो मुझे छोड़ दिया है , परन्तु यहोवा मुझे सम्भाल लेगा । ” 
 यह जानकर हमें कितना ढाढ़स मिलता है कि यहोवा का प्यार किसी भी इंसानी माता या पिता के प्यार से कहीं बढ़कर है ! 
 हालाँकि माता - पिता का प्यार न मिलना , उनके हाथों बुरा सलूक सहना या उनका हमें बेसहारा छोड़ देना बहुत दर्दनाक होता है , मगर यहोवा हमारे लिए प्यार और परवाह दिखाना बंद नहीं करता । 
 याद रखिए कि परमेश्‍वर उन लोगों को अपनी ओर खींचता है जिनसे वह प्यार करता है । 
 इंसान आपके साथ चाहे कैसा भी व्यवहार क्यों न करें , स्वर्ग में रहनेवाला आपका पिता , आपसे बेहद प्यार करता है ! 
 मायूसी को दूर करने के कारगर कदम 
 16 , 17 . 
 मायूस होने पर एक इंसान अपनी आध्यात्मिक ताकत बनाए रखने के लिए क्या कर सकता है ? 
 मायूसी का सामना करने के लिए आप कुछ कारगर कदम उठा सकते हैं । 
 उदाहरण के लिए , आध्यात्मिक कामों का एक शेड्‌यूल बनाइए और उसे मानकर चलिए । 
 जैसे , परमेश्‍वर के वचन पर मनन करना , खासकर ऐसे वक्‍त पर जब निराशा की भावनाएँ आपको आ घेरती हैं । 
 भजनहार ने एक गीत में अपनी भावनाएँ इस तरह ज़ाहिर कीं : “ जब मैं ने कहा , कि मेरा पांव फिसलने लगा है , तब हे यहोवा , तेरी करुणा ने मुझे थाम लिया । 
 जब मेरे मन में बहुत सी चिन्ताएं होती हैं , तब हे यहोवा , तेरी दी हुई शान्ति से मुझ को सुख होता है । 
 ” बिना नागा बाइबल पढ़ने से आप , परमेश्‍वर की दी शांति की बातों और उसके हिम्मत बँधानेवाले विचारों को अपने मन में भर पाएँगे । 
 प्रार्थना भी एक बहुत ज़रूरी कदम है । 
 जब आप अपने दिल की बात शब्दों में बयान नहीं कर पाते , तब भी यहोवा जानता है कि आप क्या कहना चाहते हैं । 
 भजनहार ने यह भरोसा दिलाया : “ अपना बोझ यहोवा पर डाल दे वह तुझे सम्भालेगा ; वह धर्मी को कभी टलने न देगा । ” — भजन 55 : 22 . 
 निराशा से जूझ रहा एक इंसान , कौन - से कारगर कदम उठा सकता है ? 
 कुछ लोग क्लिनिकल डिप्रेशन ( निराशा ) * की वजह से दुःखी हो जाते हैं । 
 अगर आपको भी यह डिप्रेशन है , तो उस समय के बारे में सोचने की कोशिश कीजिए जब परमेश्‍वर की नयी दुनिया में “ कोई निवासी न कहेगा कि मैं रोगी हूं । ” 
 लेकिन अगर आपको लगता है कि निराशा के काले बादल नहीं छट रहे हैं , तो फिर डाक्टर से सलाह - मशविरा करना अच्छा होगा । 
 यह भी ज़रूरी है कि आप , अपनी सेहत का खयाल रखें । 
 सही खान - पान और कसरत मददगार साबित हो सकती है । 
 भरपूर आराम लेने का भी ध्यान रखिए । 
 देर रात तक टेलीविजन मत देखिए , और ऐसे मनोरंजन से दूर रहिए जो आपके शरीर और दिलो - दिमाग को थका सकता है । 
 सबसे बढ़कर , ऐसे कामों में लगे रहिए जिनसे परमेश्‍वर खुश होता है ! 
 हालाँकि अभी वह वक्‍त नहीं है जब यहोवा “ सब आंसू पोंछ डालेगा , ” मगर यहोवा आपको अपनी मायूसी का सामना करने में मदद ज़रूर देगा । — प्रकाशितवाक्य 21 : 4 ; 1 कुरिन्थियों 10 : 13 . 
 “ परमेश्‍वर के बलवन्त हाथ के नीचे ” रहना 
 यहोवा उन लोगों से क्या वादा करता है जो दुःख से पीड़ित हैं ? 
 यह सच है कि धर्मी पर बहुत - सी विपत्तियाँ आती हैं , मगर बाइबल हमें यकीन दिलाती है कि “ यहोवा उसको उन सब से मुक्‍त करता है । ” 
 परमेश्‍वर यह कैसे करता है ? 
 जब प्रेरित पौलुस ने बार - बार यहोवा से बिनती की कि वह उसके ‘ शरीर का कांटा ’ दूर करे , तो यहोवा ने जवाब दिया : “ मेरी सामर्थ निर्बलता में सिद्ध होती है । ” 
 यहोवा ने पौलुस से क्या वादा किया , और वह आपसे क्या वादा करता है ? 
 यही कि वह फौरन दुःखों को दूर नहीं करेगा , बल्कि उन्हें सहने की ताकत देगा । 
 पहला पतरस 5 : 6 , 7 के मुताबिक आज़माइशों से गुज़रते वक्‍त , हमें क्या यकीन दिलाया गया है ? 
 प्रेरित पतरस ने लिखा : “ परमेश्‍वर के बलवन्त हाथ के नीचे दीनता से रहो , जिस से वह तुम्हें उचित समय पर बढ़ाए । 
 और अपनी सारी चिन्ता उसी पर डाल दो , क्योंकि उस को तुम्हारा ध्यान है । ” 
 यहोवा को आपकी परवाह है , इसलिए वह आपको कभी नहीं छोड़ेगा । 
 आज़माइशों के वक्‍त भी वह आपके साथ रहेगा और आपकी मदद करेगा । 
 याद रखिए कि वफादार मसीही “ परमेश्‍वर के बलवन्त हाथ के नीचे ” हैं । 
 जब हम यहोवा की सेवा करते हैं , तो वह हमें धीरज धरने की ताकत देता है । 
 अगर हम उसके वफादार बने रहें , तो कोई भी चीज़ यहोवा के साथ हमारे रिश्‍ते को हमेशा के लिए नहीं बिगाड़ सकती । 
 इसलिए आइए हम यहोवा की तरफ अपनी खराई बनाए रखें , ताकि हम परमेश्‍वर के वादे के मुताबिक उसकी नयी दुनिया में हमेशा की ज़िंदगी पा सकें । 
 और वह दिन भी देख सकें जब यहोवा दुःख से पीड़त लोगों को हमेशा - हमेशा के लिए छुटकारा दिलाएगा ! 
 ( w06 7 / 15 ) 
 [ फुटनोट ] 
 नाम बदल दिया गया है । 
 क्लिनिकल डिप्रेशन कोई मामूली निराशा नहीं है , बल्कि यह एक ऐसी बीमारी है जिसमें निराशा की भावना बहुत बढ़ जाती है और यह पीछा नहीं छोड़ती है । 
 ज़्यादा जानकारी के लिए , अक्टूबर 15,1988 की प्रहरीदुर्ग ( अँग्रेज़ी ) के पेज 25 - 9 ; नवंबर 15,1988 की प्रहरीदुर्ग ( अँग्रेज़ी ) के पेज 21 - 4 ; और सितंबर 1,1996 की प्रहरीदुर्ग के पेज 30 - 1 देखिए । 
 क्या आपको याद है ? 
 • यहोवा के सेवकों को भी पीड़ाओं का सामना क्यों करना पड़ता है ? 
 • परमेश्‍वर के कुछ लोग किन वजहों से हताश हो जाते हैं ? 
 • यहोवा हमें अपनी चिंताओं से जूझने में कैसे मदद करता है ? 
 • हम किस तरह “ परमेश्‍वर के बलवन्त हाथ के नीचे ” रहते हैं ? 
 [ पेज 17 पर तसवीरें ] 
 आज़माइशों के बावजूद , यहोवा के लोगों के पास खुश रहने की वजह है 
 [ पेज 20 पर तसवीर ] 
 यहोवा की तन - मन से सेवा करने का एक तरीका है , टेलीफोन से गवाही देना 
 परमेश्‍वर का भय मानकर बुद्धिमान बनिए ! 
 “ यहोवा का भय मानना बुद्धि का आरम्भ है । ” — नीतिवचन 9 : 10 . 
 परमेश्‍वर का भय मानने के बारे में कई लोग क्या नहीं समझ पाते हैं ? 
 एक ज़माना था जब किसी के बारे में यह कहना तारीफ की बात समझी जाती थी कि वह परमेश्‍वर का भय मानता है । 
 मगर आज , कई लोगों को यह बात दकियानूसी लगती है । 
 वे यह नहीं समझ पाते कि ‘ अगर परमेश्‍वर प्रेम है , तो मुझे उससे डरना क्यों चाहिए ? ’ 
 ऐसे लोगों के लिए डर या भय एक बुरी भावना है , जिसके काबू में आकर एक इंसान अपनी सुध - बुध खो बैठता है । 
 लेकिन परमेश्‍वर का भय सिर्फ एक भावना नहीं है । 
 इसमें और भी कई बातें शामिल हैं जैसा कि हम इस लेख में देखेंगे । 
 2 , 3 . 
 परमेश्‍वर का भय मानने का क्या मतलब है ? 
 बाइबल के मुताबिक परमेश्‍वर का भय मानना एक अच्छी बात है और सभी में यह भय होना चाहिए । 
 इस भय का मतलब है , परमेश्‍वर के लिए गहरी श्रद्धा और विसमय की भावना होना और उसे नाराज़ न करने की ज़बरदस्त इच्छा रखना । 
 यह भय होने से एक इंसान , परमेश्‍वर के नैतिक स्तरों को कबूल करेगा और उनका सख्ती से पालन करेगा । 
 इसके अलावा , उसमें सही - गलत के बारे में परमेश्‍वर के उसूलों को मानकर चलने की इच्छा भी होगी । 
 एक किताब कहती है कि इस तरह का भय होना “ बेहद ज़रूरी है , क्योंकि परमेश्‍वर की तरफ ऐसा रवैया रखने से ही एक इंसान बुद्धि से काम लेगा और हर बुराई से दूर रहेगा । ” 
 इसलिए परमेश्‍वर का वचन बिलकुल सही कहता है : “ यहोवा का भय मानना बुद्धि का आरम्भ है । ” — नीतिवचन 9 : 10 . 
 परमेश्‍वर का भय , इंसान की ज़िंदगी के कई पहलुओं से जुड़ा हुआ है । 
 जैसे , इससे एक इंसान न सिर्फ बुद्धिमान हो जाता है बल्कि उसे खुशी , शांति , समृद्धि , लंबी उम्र , और आशा भी मिलती है । 
 साथ ही , यहोवा पर उसका भरोसा भी बढ़ता है । 
 इस भय का विश्‍वास और प्रेम जैसे गुण के साथ गहरा नाता है । 
 दरअसल , इस भय का असर यहोवा और इंसानों के साथ हमारे रिश्‍ते पर पड़ता है । 
 परमेश्‍वर का भय होने से हमें पक्का यकीन होगा कि स्वर्ग में रहनेवाला , हमारा पिता हममें से हरेक की फिक्र करता है और हमारे पापों को माफ करने के लिए तैयार रहता है । 
 सिर्फ बुरे लोगों को जिन्हें अपने किए पर कोई पछतावा नहीं , परमेश्‍वर से खौफ खाने की ज़रूरत है , हमें नहीं । 
 * — इब्रानियों 10 : 26 - 31 . 
 परमेश्‍वर का भय मानना कैसे सीखें 
 हम कैसे ‘ यहोवा का भय मानना सीख ’ सकते हैं ? 
 ज़िंदगी में बुद्धि - भरे फैसले करने और परमेश्‍वर की आशीषें पाने के लिए उसका भय मानना ज़रूरी है । 
 तो फिर , हम कैसे ‘ यहोवा का भय मानना सीख ’ सकते हैं ? 
 एक मदद है , बाइबल में “ हमारी ही शिक्षा के लिये ” दर्ज़ ऐसे ढेरों स्त्री - पुरुषों की मिसालें , जो परमेश्‍वर का भय मानते थे । 
 परमेश्‍वर का भय मानने का असल में क्या मतलब है , यह समझने के लिए आइए हम उन लोगों में से एक की मिसाल पर गौर करें । 
 वह है , प्राचीन इस्राएल का राजा दाऊद । 
 भेड़ों को चराते वक्‍त , दाऊद ने यहोवा का भय मानना कैसे सीखा ? 
 यहोवा ने इस्राएल के पहले राजा , शाऊल को ठुकरा दिया था क्योंकि वह परमेश्‍वर का भय मानने से ज़्यादा इंसान से खौफ खाने लगा था । 
 मगर दाऊद उससे कितना अलग था । 
 उसकी पूरी ज़िंदगी से और यहोवा के साथ उसके करीबी रिश्‍ते से यह साफ पता चलता है कि वह सचमुच परमेश्‍वर का भय मानता था । 
 बचपन में वह अकसर मैदानों में अपने पिता की भेड़ों को चराने जाता था । 
 इसके लिए दाऊद ने न जाने कितनी रातें , तारों से भरे आसमान के तले बितायी होंगी और आसमान को निहारते वक्‍त उसे यहोवा का भय समझने में मदद मिली होगी । 
 हालाँकि उस वक्‍त , दाऊद को विश्‍व के बारे में बहुत कम समझ थी , फिर भी वह बिलकुल सही नतीजे पर पहुँचा । 
 किस नतीजे पर ? 
 यही कि परमेश्‍वर हमारा आदर और उपासना पाने का हकदार है । 
 बाद में उसने अपने एक गीत में लिखा : “ जब मैं आकाश को , जो तेरे हाथों का कार्य है , और चंद्रमा और तारागण को जो तू ने नियुक्‍त किए हैं , देखता हूं ; तो फिर मनुष्य क्या है कि तू उसका स्मरण रखे , और आदमी क्या है कि तू उसकी सुधि ले ? ” — भजन 8 : 3 , 4 . 
 यहोवा की महानता देखकर दाऊद को कैसा लगा ? 
 जब दाऊद ने देखा कि विशाल आकाश के आगे वह कुछ भी नहीं , तो इस बात ने उसके दिल पर गहरा असर किया । 
 खौफ खाने के बजाय , वह यहोवा की स्तुति करने के लिए उकसाया गया : “ आकाश ईश्‍वर की महिमा वर्णन कर रहा है ; और आकाशमण्डल उसकी हस्तकला को प्रगट कर रहा है । ” 
 यहोवा के लिए दाऊद के दिल में श्रद्धा होने की वजह से वह अपने परमेश्‍वर के और भी करीब आया । 
 उस श्रद्धा ने उसके मन को उभारा कि वह परमेश्‍वर के सिद्ध मार्गों के बारे में सीखे और उन पर चले । 
 ज़रा सोचिए , दाऊद ने किस भावना के साथ यह गीत गाया होगा : “ तू महान्‌ और आश्‍चर्यकर्म करनेवाला है , केवल तू ही परमेश्‍वर है । 
 हे यहोवा अपना मार्ग मुझे दिखा , तब मैं तेरे सत्य मार्ग पर चलूंगा , मुझ को एक चित्त कर कि मैं तेरे नाम का भय मानूं । ” — भजन 86 : 10 , 11 . 
 गोलियत से लड़ने के लिए परमेश्‍वर के भय ने दाऊद की कैसे मदद की ? 
 दाऊद की ज़िंदगी के एक वाकये पर ध्यान दीजिए । 
 पलिश्‍तियों ने इस्राएल देश पर चढ़ाई कर दी थी । 
 उनकी सेना में गोलियत नाम का एक सूरमा , साढ़े नौ फुट लंबा था । 
 उसने इस्राएलियों को कुछ इस तरह से ललकारा : ‘ मुझसे मुकाबला करने के लिए अपने किसी आदमी को भेज ! 
 अगर वह जीत जाए , तो हम तुम्हारी सेवा करेंगे । ’ 
 शाऊल और उसकी पूरी सेना थर - थर काँपने लगी । 
 मगर दाऊद बिलकुल नहीं डरा , क्योंकि उसे मालूम था कि इंसान चाहे कितना ही ताकतवर क्यों न हो , उसे सबसे बढ़कर यहोवा का भय मानना चाहिए । 
 इसलिए उसने गोलियत से कहा : “ मैं सेनाओं के यहोवा के नाम से तेरे पास आता हूं , . . . 
 और यह समस्त मण्डली जान लेगी कि यहोवा तलवार वा भाले के द्वारा जयवन्त नहीं करता , इसलिये कि संग्राम तो यहोवा का है । ” 
 दाऊद ने अपने गोफन और एक ही पत्थर के वार से और सबसे बढ़कर , यहोवा की मदद से उस सूरमे को मार गिराया । — 1 शमूएल 17 : 45 - 47 . 
 बाइबल में परमेश्‍वर का भय माननेवालों की मिसालों से हम क्या सीखते हैं ? 
 आज हमें भी शायद दाऊद की तरह बड़ी - से - बड़ी मुश्‍किलों या ताकतवर दुश्‍मनों का सामना करना पड़े । 
 ऐसे में हम क्या कर सकते हैं ? 
 वही जो दाऊद और पुराने ज़माने के बाकी वफादार सेवकों ने किया था — परमेश्‍वर का भय मानना । 
 परमेश्‍वर के भय में इतनी ताकत है कि वह हमारे अंदर से इंसान के डर को दूर कर सकता है । 
 परमेश्‍वर के वफादार सेवक , नहेमायाह ने देखा कि विरोधी लोग , इस्राएलियों को डरा - धमका रहे थे । 
 इसलिए उसने अपने इस्राएली भाइयों को यह कहकर उकसाया : ‘ उन से मत डरो ; प्रभु जो महान और भययोग्य है , उसी को स्मरण कर । ’ 
 यहोवा की मदद से दाऊद , नहेमायाह और बाकी वफादार सेवक उन कामों को पूरा कर पाए जो उन्हें यहोवा से मिले थे । 
 परमेश्‍वर का भय मानकर हम भी उससे मिली अपनी ज़िम्मेदारी पूरी कर सकते हैं । 
 परमेश्‍वर के भय की मदद से मुश्‍किलों का सामना करना 
 दाऊद ने किन हालात में परमेश्‍वर का भय मानना नहीं छोड़ा ? 
 गोलियत को मारने के बाद , यहोवा ने दाऊद को और भी जीत दिलायी । 
 यह देखकर शाऊल जलन से इस कदर भर गया कि पहले तो बेकाबू होकर उसने दाऊद को भाले से मारने की कोशिश की । 
 फिर , उसने उसे मरवा डालने के लिए एक चाल चली । 
 आखिर में , वह अपने साथ एक बड़ी सेना लेकर दाऊद को मारने के लिए निकल पड़ा । 
 हालाँकि यहोवा ने दाऊद से वादा किया था कि वह इस्राएल का अगला राजा बनेगा , मगर दाऊद को कई सालों तक अपनी जान बचाकर भागना पड़ा , लड़ाई करनी पड़ी और राजा बनने के लिए यहोवा के वक्‍त का इंतज़ार करना पड़ा । 
 इन हालात में दाऊद ने सच्चे परमेश्‍वर का भय मानना नहीं छोड़ा । — 1 शमूएल 18 : 9 , 11 , 17 ; 24 : 2 . 
 खतरनाक हालात का सामना करते वक्‍त , दाऊद ने कैसे दिखाया कि वह परमेश्‍वर का भय मानता है ? 
 शाऊल से भागते वक्‍त , एक बार दाऊद गत नाम के एक पलिश्‍ती शहर में राजा अकीश के यहाँ पनाह लेने आया । 
 गोलियत इसी शहर का रहनेवाला था । 
 राजा के नौकरों ने दाऊद को उनके देश का दुश्‍मन बताकर राजा के कान भर दिए । 
 ऐसे खतरनाक हालात में दाऊद ने क्या किया ? 
 उसने गिड़गिड़ाकर यहोवा से बिनती की । 
 हालाँकि उस हालात से बचने के लिए दाऊद ने पागल होने का नाटक किया , मगर वह जानता था कि असल में यहोवा ने उसके नाटक को सफल किया और उसे बचाया था । 
 दाऊद ने यहोवा पर अपनी जान से भी ज़्यादा भरोसा और विश्‍वास रखकर दिखाया कि वह सही मायनों में परमेश्‍वर का भय मानता था । — भजन 34 : 4 - 6 , 9 - 11 . 
 समस्याओं के आने पर , हम दाऊद की तरह परमेश्‍वर का भय कैसे मान सकते हैं ? 
 जब हम पर समस्याएँ आती हैं , तो हम भी दाऊद की तरह परमेश्‍वर का भय मान सकते हैं । 
 कैसे ? 
 परमेश्‍वर ने मदद करने का जो वादा किया है , उस पर भरोसा रखने के ज़रिए । 
 दाऊद ने कहा : “ अपने मार्ग की चिन्ता यहोवा पर छोड़ ; और उस पर भरोसा रख , वही पूरा करेगा । ” 
 इसका यह मतलब नहीं कि हम अपनी तरफ से कोई भी कोशिश किए बिना अपनी सारी समस्याएँ यहोवा पर डाल दें और यह उम्मीद करें कि वह उनका हल निकालेगा । 
 दाऊद परमेश्‍वर से मदद माँगने के बाद , हाथ - पर - हाथ धरे बैठा नहीं रहा । 
 यहोवा ने उसे जो ताकत और बुद्धि दी थी , उसने उनका इस्तेमाल किया और अपने मुश्‍किल हालात का सामना किया । 
 मगर साथ ही , वह यह भी जानता था कि इंसान अपने बलबूते पर हरगिज़ कामयाब नहीं हो सकता । 
 हमें भी दाऊद के नक्शेकदम पर चलना चाहिए । 
 हमसे जितना बन पड़ता है , हमें करना चाहिए और उसके बाद मामला यहोवा पर छोड़ देना चाहिए । 
 दरअसल , कई मामलों में तो हम यहोवा पर भरोसा रखने के सिवा और कुछ नहीं कर सकते । 
 खास ऐसे ही वक्‍त पर हमें परमेश्‍वर का भय मानना चाहिए । 
 दाऊद के दिल से निकली इस बात से हम दिलासा पा सकते हैं : “ यहोवा के साथ करीबी रिश्‍ता सिर्फ वे ही बना सकते हैं , जो उसका भय मानते हैं । ” — भजन 25 : 14 , NW . 
 हमें अपनी प्रार्थनाओं को हलकी बात क्यों नहीं समझना चाहिए , और हममें किस तरह का रवैया कभी नहीं होना चाहिए ? 
 इसलिए हमें अपनी प्रार्थनाओं को और परमेश्‍वर के साथ अपने रिश्‍ते को हलकी बात नहीं समझना चाहिए । 
 जब हम प्रार्थना में यहोवा के पास आते हैं , तो हमें “ विश्‍वास करना चाहिए , कि वह है ; और अपने खोजनेवालों को प्रतिफल देता है । ” 
 और जब वह हमारी मदद करता है , तो जैसे प्रेरित पौलुस ने सलाह दी , हमें ‘ धन्यवादी बने रहना चाहिए । ’ 
 हमें कभी - भी उन लोगों की तरह नहीं होना चाहिए जिनके बारे में एक तजुरबेकार अभिषिक्‍त मसीही ने कहा : “ वे सोचते हैं कि परमेश्‍वर स्वर्ग में एक बैरा की तरह है जो उनकी खिदमत में खड़ा है । 
 जिस तरह चुटकी बजाकर किसी बैरे को बुलाया जाता है , उसी तरह वे चाहते हैं कि उनके माँगने से परमेश्‍वर उनकी मुराद फौरन पूरी कर दे । 
 और जब उन्हें अपनी मुराद मिल जाती है , तो वे चाहते हैं कि परमेश्‍वर वहाँ से रफा - दफा हो जाए । ” 
 इस तरह के रवैए में परमेश्‍वर के भय की भारी कमी नज़र आती है । 
 जब कुछ समय के लिए परमेश्‍वर का भय नहीं होता 
 दाऊद किस मौके पर परमेश्‍वर की व्यवस्था को मानने से चूक गया ? 
 दाऊद को मुसीबत की घड़ी में जब यहोवा से मदद मिली , तब वह और भी ज़्यादा परमेश्‍वर का भय मानने लगा और उस पर उसका भरोसा भी मज़बूत हुआ । 
 लेकिन गौर कीजिए कि तीन मौकों पर दाऊद में कुछ समय के लिए परमेश्‍वर का भय नहीं था और इसका अंजाम बहुत भयानक निकला । 
 पहले मौके पर उसने यहोवा की वाचा के संदूक को यरूशलेम लाने के लिए एक बैलगाड़ी का इस्तेमाल किया , जबकि परमेश्‍वर की व्यवस्था में साफ लिखा था कि लेवियों को उसे अपने कंधे पर उठाना चाहिए था । 
 इसलिए जब उज्जा ने , जो बैलगाड़ी के आगे - आगे चल रहा था , संदूक को गिरने से बचाने के लिए उसे पकड़ा , तो परमेश्‍वर ने उसके “ दोष के कारण ” वहीं पर उसे मार डाला । 
 हालाँकि उज्जा ने बड़ा पाप किया , मगर देखा जाए तो इस बुरे हादसे के लिए दाऊद ज़िम्मेदार था । 
 उसने परमेश्‍वर की व्यवस्था में दिए नियम को ठीक - ठीक नहीं माना था । 
 परमेश्‍वर का भय मानने का मतलब है , उसके बताए तरीकों के मुताबिक काम करना । — 2 शमूएल 6 : 2 - 9 ; गिनती 4 : 15 ; 7 : 9 . 
 जब दाऊद ने इस्राएली सैनिकों की गिनती ली तो इसका क्या नतीजा निकला ? 
 इसके बाद , शैतान के उकसाए जाने पर दाऊद ने इस्राएली सैनिकों की गिनती ली । 
 ऐसा करके उसने दिखाया कि कुछ समय के लिए उसमें परमेश्‍वर का भय नहीं था और नतीजा , 70,000 इस्राएलियों की मौत हुई । 
 हालाँकि दाऊद को अपने किए पर बहुत पछतावा हुआ और उसने यहोवा से माफी माँगी , मगर उसे और उसके लोगों को इसका भारी अंजाम भुगतना पड़ा । — 2 शमूएल 24 : 1 - 16 . 
 किस वजह से दाऊद व्यभिचार का पाप कर बैठा ? 
 एक और मौके पर दाऊद कुछ वक्‍त के लिए परमेश्‍वर का भय मानना भूल गया था । 
 इसी वजह से उसने ऊरिय्याह की पत्नी , बतशेबा के साथ नाजायज़ संबंध रखा । 
 दाऊद जानता था कि व्यभिचार करना , यहाँ तक कि किसी और की पत्नी का लालच करना , पाप है । 
 मुसीबत की शुरूआत तब हुई जब दाऊद ने बतशेबा को नहाते देखा । 
 अगर दाऊद में परमेश्‍वर का सच्चा भय होता , तो वह फौरन अपनी आँखें फेर लेता और अपना ध्यान किसी और बात पर लगाता । 
 मगर नहीं , दाऊद उस पर “ आंख लगाए ” रहा और उसे पाने की लालसा उस पर इस कदर हावी हो गयी कि उसमें परमेश्‍वर का भय नहीं रहा । 
 दाऊद यहोवा के साथ अपने नज़दीकी रिश्‍ते को कुछ वक्‍त के लिए भूल गया था । — भजन 139 : 1 - 7 . 
 अपने पाप के लिए दाऊद को क्या अंजाम भुगतना पड़ा ? 
 बतशेबा के साथ दाऊद के नाजायज़ संबंध से उन्हें एक बेटा हुआ । 
 इसके कुछ समय बाद , यहोवा ने दाऊद के पाप का परदाफाश करने के लिए अपने नबी नातान को भेजा । 
 जब दाऊद को अपनी गलतियों का एहसास हुआ तो वह दोबारा परमेश्‍वर का भय मानने लगा और उसने पश्‍चाताप किया । 
 उसने यहोवा से भीख माँगी कि वह उसे अपने सामने से निकाल न दे और ना ही उस पर से अपनी पवित्र आत्मा हटा ले । 
 यहोवा ने दाऊद को माफ कर दिया और उसकी सज़ा कम कर दी । 
 मगर उसने दाऊद को अपने किए के सभी बुरे अंजामों से नहीं बचाया । 
 दाऊद का बेटा मर गया और उसके बाद से उस पर और उसके परिवार पर दुःखों का कहर टूटा । 
 कुछ समय के लिए परमेश्‍वर का भय न मानने की उसे क्या ही भारी कीमत चुकानी पड़ी ! — 2 शमूएल 12 : 10 - 14 ; 13 : 10 - 14 ; 15 : 14 . 
 एक उदाहरण देकर समझाइए कि पाप से कैसे दुःख पहुँचता है । 
 आज भी , नैतिक मामलों में परमेश्‍वर का भय न मानने के बुरे अंजाम होते हैं और जिसका असर लंबे समय तक रहता है । 
 एक मसीही पति ने विदेश में काम करते वक्‍त अपनी पत्नी से बेवफाई की थी । 
 जब उसकी पत्नी को यह बात पता चली , तो ज़रा सोचिए उस पर कैसा पहाड़ टूट पड़ा होगा । 
 सदमे और दुःख के मारे वह फूट - फूटकर रोने लगी । 
 अपनी पत्नी का भरोसा दोबारा जीतने और उसका आदर पाने के लिए उस पति को अरसा लग जाएगा । 
 ऐसे दुःख से बचा जा सकता है और इसके लिए परमेश्‍वर का भय मानना ज़रूरी है । — 1 कुरिन्थियों 6 : 18 . 
 परमेश्‍वर का भय हमें पाप करने से रोकता है 
 शैतान का मकसद क्या है और इसे पूरा करने के लिए वह कौन - सा तरीका इस्तेमाल करता है ? 
 शैतान बड़ी तेज़ी से इस दुनिया के नैतिक आदर्शों को खत्म कर रहा है और वह खासकर सच्चे मसीहियों के दिलो - दिमाग को भ्रष्ट करना चाहता है । 
 अपने इस मकसद को पूरा करने के लिए , वह सबसे सीधा तरीका इस्तेमाल करता है । 
 वह है , हमारी इंद्रियों पर खासकर हमारी आँखों और कानों पर बुरा असर डालना । 
 जब अचानक आपका सामना अश्‍लील तसवीरों या अनैतिक लोगों से होता है या आप अश्‍लील बातें सुनते हैं , तो आप क्या करेंगे ? 
 परमेश्‍वर के भय ने एक मसीही को गलत काम करने से कैसे बचाया ? 
 आनड्रे * की मिसाल लीजिए । 
 वह यूरोप में रहनेवाला एक मसीही प्राचीन , पिता और डॉक्टर है । 
 जब आनड्रे को अस्पताल में रात को काम करना पड़ता था , तो उसके साथ काम करनेवाली डॉक्टर और नर्स बार - बार उसके तकिए पर प्रेम - पत्र चिपकातीं और उसे उनके साथ लैंगिक संबंध रखने का बुलावा देतीं । 
 आनड्रे ने उनकी पेशकश के बारे में सोचने से भी इनकार कर दिया । 
 यही नहीं , अपने आपको उस बुरे माहौल से दूर रखने के लिए उसने अपनी नौकरी ही बदल ली । 
 परमेश्‍वर का भय मानने की वजह से आनड्रे ने बुद्धिमानी का काम किया और इससे उसे कई आशीषें मिलीं । 
 उनमें से एक है कि आज वह अपने देश में , यहोवा के साक्षियों के शाखा दफ्तर में पार्ट - टाइम सेवा करता है । 
 20 , 21 . 
 ( क ) परमेश्‍वर का भय हमें पाप न करने में कैसे मदद देता है ? 
 ( ख ) अगले लेख में क्या चर्चा की जाएगी ? 
 गंदी बातों पर सोचते रहने से एक इंसान की मन की हालत भ्रष्ट हो जाती है । 
 ऐसे में , जिस चीज़ पर उसका कोई हक नहीं बनता , उसे पाने के लिए वह यहोवा के साथ अपने अनमोल रिश्‍ते तक को ठुकराने के लिए तैयार हो जाता है । 
 लेकिन अगर हममें परमेश्‍वर का भय है तो हम ऐसे लोगों , जगहों , कामों और मनोरंजन से दूर रहेंगे जो हमें नैतिक मामलों में लापरवाह बना सकते हैं । 
 इतना ही नहीं , ज़रूरत पड़ने पर हम ऐसे माहौल से उठकर भी चले आएँगे । 
 ऐसा करने के लिए हमें चाहे जो भी शर्मिंदगी झेलनी पड़े या त्याग करना पड़े , वह परमेश्‍वर का अनुग्रह पाने के आगे कुछ भी नहीं है । 
 परमेश्‍वर का भय मानने का मतलब है कि हम जानबूझकर पोर्नोग्राफी जैसी अश्‍लीलता में न उलझें । 
 इसके बजाय , हमें अपनी आँखों को ‘ व्यर्थ वस्तुओं की ओर देखने से फेर देना ’ चाहिए । 
 अगर हम ऐसा करते हैं , तो हम भरोसा रख सकते हैं कि यहोवा हमें “ ज़िंदा ” ( किताब - ए - मुकद्दस ) रखेगा और हमारी हर ज़रूरत पूरी करेगा । — भजन 84 : 1 ; 119 : 37 . 
 इसमें कोई दो राय नहीं कि परमेश्‍वर का भय मानना हमेशा बुद्धिमानी का काम है । 
 इसके अलावा , हमें सच्ची खुशी भी मिलती है । 
 अगले लेख में इस बात को और अच्छी तरह समझाया गया है । 
 ( w06 8 / 1 ) 
 [ फुटनोट ] 
 फरवरी 8,1998 की सजग होइए ! 
 में लेख , “ बाइबल का दृष्टिकोण : आप प्रेम के परमेश्‍वर का भय कैसे मान सकते हैं ? ” 
 देखिए । 
 इसे यहोवा के साक्षियों ने प्रकाशित किया है । 
 नाम बदल दिया गया है । 
 क्या आप समझा सकते हैं ? 
 • परमेश्‍वर का भय मानने में मसीहियों में क्या - क्या गुण होने चाहिए ? 
 • परमेश्‍वर का भय कैसे इंसान के डर को दूर कर सकता है ? 
 • हम कैसे दिखा सकते हैं कि प्रार्थना के बारे में हम सही नज़रिया रखते हैं ? 
 • परमेश्‍वर का भय हमें पाप करने से कैसे रोक सकता है ? 
 [ पेज 23 पर तसवीर ] 
 यहोवा के हाथ की कारीगरी देखकर , दाऊद ने परमेश्‍वर का भय मानना सीखा 
 [ पेज 24 पर तसवीरें ] 
 जब अचानक आपको कोई गलत काम करने के लिए लुभाया जाता है , तब आप क्या करेंगे ? 
 परमेश्‍वर का भय मानकर खुश रहिए ! 
 “ क्या ही धन्य है वह पुरुष जो यहोवा का भय मानता है । ” — भजन 112 : 1 . 
 1 , 2 . 
 यहोवा का भय मानने से हमें क्या मिलेगा ? 
 खुशी इतनी आसानी से नहीं मिलती । 
 सच्ची खुशी तभी हासिल होती है जब हम सही चुनाव करते हैं और जो गलत है , उसे ठुकराकर सही काम करते हैं । 
 हमारे सिरजनहार यहोवा ने हमें जीने का सबसे बेहतरीन तरीका सिखाने के लिए अपना वचन बाइबल दिया है । 
 यहोवा की हिदायतें पाने और उस पर चलने के ज़रिए हम यहोवा का भय मानते हैं । 
 और जब हम ऐसा करते हैं , तब हमें सच्ची खुशी और सच्चा संतोष मिलता है । — भजन 23 : 1 ; नीतिवचन 14 : 26 . 
 इस लेख में हम बाइबल के और आज के ज़माने के कुछ उदाहरणों पर गौर करेंगे और देखेंगे कि कैसे यहोवा के लिए सच्चा भय , एक इंसान को गलत काम को ठुकराने की ताकत देता है और सही काम करने की हिम्मत बढ़ाता है । 
 हम देखेंगे कि अगर हम परमेश्‍वर का भय मानें , तो राजा दाऊद की तरह हमारा मन हमें गलत रास्ते से लौटने के लिए उभारेगा और ऐसा करने से हमें खुशी मिलेगी । 
 इसके अलावा , हम यह भी देखेंगे कि यहोवा का भय वाकई एक अनमोल विरासत है जो माता - पिता अपने बच्चों को दे सकते हैं । 
 सचमुच , परमेश्‍वर का वचन हमें यकीन दिलाता है : “ क्या ही धन्य है वह पुरुष जो यहोवा का भय मानता है । ” — भजन 112 : 1 . 
 खोई हुई खुशियों को दोबारा पाना 
 किस वजह से दाऊद अपने पापों से उबर पाया ? 
 हमने पिछले लेख में देखा कि दाऊद खासकर तीन मौकों पर परमेश्‍वर का सच्चा भय मानने से चूक गया और उसने पाप किया । 
 फिर भी , यहोवा से ताड़ना मिलने पर उसने जो रवैया दिखाया , उससे पता चलता है कि वह सचमुच परमेश्‍वर का भय माननेवाला इंसान था । 
 परमेश्‍वर के लिए श्रद्धा और आदर होने की वजह से उसने अपनी गलती कबूल की , अपने गलत रास्ते को छोड़ दिया और दोबारा यहोवा के साथ एक अच्छा रिश्‍ता कायम किया । 
 हालाँकि सिर्फ उसे ही नहीं बल्कि दूसरों को भी उसके पापों का अंजाम भुगतना पड़ा , मगर उसे अपने किए पर सच्चा पछतावा था । 
 इसलिए यहोवा ने उसका साथ नहीं छोड़ा और उस पर लगातार आशीषें बरसाता रहा । 
 वाकई , दाऊद की मिसाल से आज उन मसीहियों को हिम्मत मिलती है जो गंभीर पाप कर बैठते हैं । 
 परमेश्‍वर का भय कैसे एक इंसान की खुशियाँ लौटा सकता है ? 
 ज़ॉन्या की मिसाल लीजिए । 
 * हालाँकि वह पूरे समय की सेवा कर रही थी , फिर भी वह बुरी सोहबत में पड़कर गलत काम कर बैठी । 
 इस वजह से उसे कलीसिया से बहिष्कृत कर दिया गया । 
 जब ज़ॉन्या को अपनी गलती का एहसास हुआ , तो उसने यहोवा के साथ अपने टूटे रिश्‍ते को दोबारा जोड़ने के लिए कड़ी मेहनत की । 
 कुछ समय बाद , उसे कलीसिया में बहाल किया गया । 
 इन सबके दौरान ज़ॉन्या ने यहोवा की सेवा करने की अपनी ख्वाहिश बनाए रखी । 
 आगे चलकर , उसने दोबारा पूरे समय की सेवा शुरू की । 
 बाद में , उसने एक अच्छी मिसाल रखनेवाले मसीही प्राचीन से शादी की और आज उसके साथ खुशी - खुशी कलीसिया में सेवा कर रही है । 
 हालाँकि ज़ॉन्या को बेहद अफसोस है कि कुछ वक्‍त के लिए वह मसीही मार्ग से भटक गयी थी , मगर उसे इस बात की खुशी है कि परमेश्‍वर के भय ने उसे दोबारा सही रास्ते पर लौट आने में मदद दी । 
 पाप करने से तो दुःख भोगना अच्छा 
 5 , 6 . 
 समझाइए कि कैसे और क्यों दाऊद ने दो मौकों पर शाऊल की जान बख्श दी । 
 बेशक एक व्यक्‍ति के लिए परमेश्‍वर का भय मानकर पाप न करना ही अच्छा है । 
 दाऊद के मामले में यह बात सच साबित हुई । 
 एक दफा , शाऊल अपने तीन हज़ार सैनिकों के साथ दाऊद का पीछा करते - करते एक गुफा में घुस गया । 
 उसी गुफा में दाऊद और उसके साथी छिपे हुए थे । 
 दाऊद के साथियों ने उसे उकसाया कि वह शाऊल को वहीं ढेर कर दे । 
 उनकी राय में , यहोवा ही दाऊद को अपने जानी दुश्‍मन को मारने का मौका दे रहा था । 
 मगर दाऊद ने ऐसा नहीं किया । 
 इसके बजाय , वह चुपके से शाऊल के पास आया और उसने उसके बागे की छोर को काट लिया । 
 हालाँकि दाऊद ने शाऊल को छुआ तक नहीं , फिर भी अपनी इस छोटी - सी हरकत के लिए उसका ज़मीर उसे कचोटने लगा । 
 क्यों ? 
 क्योंकि दाऊद परमेश्‍वर का भय मानता था । 
 उसने गुस्से से पागल अपने साथियों को यह कहकर समझाया : “ यहोवा न करे कि मैं अपने प्रभु से जो यहोवा का अभिषिक्‍त है ऐसा काम करूं । ” 
 * — 1 शमूएल 24 : 1 - 7 . 
 एक और मौके पर , शाऊल और उसके आदमी रात को डेरा डाले हुए थे । 
 और “ यहोवा की ओर से उन में भारी नींद समा गई थी । ” 
 तब दाऊद और उसका दिलेर भानजा अबीशै , दबे पाँव डेरे के बीचों - बीच आ पहुँचे और शाऊल के पास आ खड़े हुए । 
 अबीशै , शाऊल को वहीं खत्म कर देना चाहता था । 
 मगर दाऊद ने उसे रोककर पूछा : “ यहोवा के अभिषिक्‍त पर हाथ चलाकर कौन निर्दोष ठहर सकता है ? ” — 1 शमूएल 26 : 9 , 12 . 
 किस बात ने दाऊद को पाप करने से रोका ? 
 दो बार मौका मिलने पर भी दाऊद ने शाऊल को क्यों नहीं मारा ? 
 क्योंकि उसे शाऊल का डर नहीं था , बल्कि वह यहोवा का भय मानता था । 
 इसी भय की वजह से वह पाप करने के बजाय दुःख भोगने के लिए तैयार हुआ । 
 उसे पूरा भरोसा था कि यहोवा अपने लोगों की और खुद उसकी भी परवाह करता है । 
 दाऊद जानता था कि अगर वह परमेश्‍वर की बात मानेगा और उस पर भरोसा रखेगा , तो उसे ढेरों खुशियाँ और आशीषें मिलेंगी । 
 लेकिन अगर वह परमेश्‍वर की नहीं सुनेगा , तो वह परमेश्‍वर की मंज़ूरी खो देगा । 
 दाऊद यह भी जानता था कि परमेश्‍वर अपने ठहराए वक्‍त पर और अपने तरीके से शाऊल को राजा के पद से हटा देगा और दाऊद को राजा बनाकर अपना वादा ज़रूर पूरा करेगा । — 1 शमूएल 26 : 10 . 
 परमेश्‍वर का भय मानने से खुशियाँ मिलती हैं 
 मुश्‍किलों में दाऊद ने जो किया , उससे हम क्या सीखते हैं ? 
 मसीही होने के नाते , हम उम्मीद कर सकते हैं कि लोग हमारी हँसी - ठट्ठा करेंगे , हम पर ज़ुल्म ढाएँगे और हमें आज़माइशों का सामना करना पड़ेगा । 
 कभी - कभी शायद अपने मसीही भाइयों के साथ ही कुछ मुश्‍किलें खड़ी हो जाएँ । 
 मगर हम जानते हैं कि यहोवा सबकुछ देखता है और हमारी प्रार्थनाएँ भी सुनता है , और सही वक्‍त पर वह अपनी इच्छा के मुताबिक मामलों को निपटाएगा । 
 इसलिए , अपने विरोधियों से डरने के बजाय , हम परमेश्‍वर का भय मानेंगे और उस पर भरोसा रखेंगे कि वही हमें उनसे छुड़ाएगा । 
 दाऊद की तरह , हम अपने विरोधियों से बदला नहीं लेते , और ना ही हम तकलीफों से बचने के लिए धर्मी सिद्धांतों के साथ समझौता करते हैं । 
 ऐसा रास्ता अपनाने से आखिर में हमें खुशियाँ मिलती हैं । 
 वह कैसे ? 
 मिसाल देकर बताइए कि कैसे सताए जाने के बावजूद , परमेश्‍वर का भय एक इंसान को खुशी दे सकता है । 
 अफ्रीका में लंबे समय से मिशनरी सेवा करनेवाला एक भाई कहता है : “ मैं हमेशा उस बहन और उसकी किशोर बेटी को याद करता हूँ जिन्होंने अपनी मसीही निष्पक्षता बनाए रखने के लिए राजनीति के पार्टी कार्ड खरीदने से साफ इनकार कर दिया । 
 इसलिए मर्दों की एक भीड़ ने उनके साथ बहुत बुरी तरह से बदतमीज़ी की और फिर उन्हें घर जाने के लिए कहा । 
 रास्ते में माँ अपनी रोती हुई बेटी को दिलासा देती रही । 
 उसे समझ नहीं आ रहा था कि उनके साथ यह सब क्यों हुआ । 
 हालाँकि उस वक्‍त वे खुश नहीं थे , मगर उनका ज़मीर साफ था । 
 बाद में , वे इस बात से खुश थे कि उन्होंने परमेश्‍वर की आज्ञा मानी । 
 अगर उन्होंने पार्टी कार्ड खरीद लिया होता , तो वह भीड़ खुशी से पागल हो गयी होती । 
 वे आदमी , उन्हें सॉफ्ट ड्रिंक खरीदकर देते और उनके आस - पास नाचते - झूमते हुए उन्हें घर तक पहुँचाते । 
 मगर उस माँ - बेटी को यह बात खाए जाती कि उन्होंने समझौता किया है और इससे उन्हें बहुत - बहुत दुःख होता । ” 
 वाकई , परमेश्‍वर के लिए उनके भय ने उन्हें इस कड़वे अनुभव से बचाया । 
 10 , 11 . 
 परमेश्‍वर का भय मानने की वजह से एक स्त्री को क्या अच्छे नतीजे मिले ? 
 परमेश्‍वर का भय दिखाने से उस वक्‍त भी हमें खुशी मिलती है जब हमारे सामने यह परीक्षा आती है कि हम जीवन की पवित्रता का आदर करेंगे या नहीं । 
 मॆरी की मिसाल लीजिए । 
 जब मॆरी का तीसरा बच्चा उसके गर्भ में था , तब डॉक्टर ने उसे गर्भपात करवाने की सलाह दी । 
 उसने कहा : “ तुम्हारी हालत बहुत नाज़ुक है । 
 किसी भी वक्‍त हालत बिगड़ सकती है और 24 घंटे के अंदर तुम्हारी जान तक जा सकती है । 
 और बच्चे की भी मौत हो सकती है । 
 हालात चाहे जो भी हो , इसकी कोई गारंटी नहीं कि बच्चा बिलकुल स्वस्थ पैदा होगा । ” 
 उस वक्‍त मॆरी , यहोवा के साक्षियों के साथ बाइबल अध्ययन कर रही थी , मगर उसका बपतिस्मा नहीं हुआ था । 
 वह कहती है : “ फिर भी , मैंने यहोवा की सेवा करने का फैसला कर लिया था और मैंने ठान लिया था कि चाहे जो हो जाए , मैं उसकी आज्ञा नहीं तोड़ूँगी । ” — निर्गमन 21 : 22 , 23 . 
 अपनी गर्भावस्था के दौरान मॆरी , बाइबल का अध्ययन करने और अपने परिवार की देखभाल करने में लगी रही । 
 आखिरकार बच्चे का जन्म हुआ । 
 मॆरी कहती है : “ हालाँकि पहले दो बच्चों के मुकाबले इस बच्चे को जन्म देते वक्‍त मुझे ज़्यादा तकलीफ हुई , मगर इसके अलावा , कोई बड़ी समस्या पैदा नहीं हुई । ” 
 जी हाँ , परमेश्‍वर का भय मानने की वजह से मॆरी का विवेक शुद्ध बना रहा । 
 जल्द ही उसका बपतिस्मा हुआ । 
 जैसे - जैसे वह बच्चा बड़ा हुआ , उसने भी परमेश्‍वर का भय मानना सीखा । 
 आज वह यहोवा के साक्षियों के एक शाखा दफ्तर में सेवा कर रहा है । 
 ‘ यहोवा में शक्‍ति पाइए ’ 
 परमेश्‍वर के भय ने दाऊद को कैसे शक्‍ति दी ? 
 यहोवा के लिए दाऊद के भय ने उसे सिर्फ गलत काम करने से नहीं रोका , बल्कि मुश्‍किल हालात में सोच - समझकर फौरन कदम उठाने की शक्‍ति भी दी । 
 एक साल और चार महीने तक दाऊद और उसके आदमियों ने शाऊल से बचते - बचाते पलिश्‍तियों की एक बस्ती , सिकलग में पनाह ली । 
 एक बार जब दाऊद और उसके आदमी कहीं गए हुए थे , तब अमालेकी हमलावरों ने सिकलग नगर को आग में झोंक दिया और सभी आदमियों के बीवी - बच्चों और भेड़ - बकरियों को उठाकर ले गए । 
 जब दाऊद और उसके आदमी लौटे , तो जो हुआ वह देखकर वे फूट - फूटकर रोने लगे । 
 देखते - ही - देखते दाऊद के आदमियों का क्रोध दाऊद पर भड़क उठा और वे उस पर पत्थरवाह करने की बात करने लगे । 
 यह जानकर दाऊद बहुत दुःखी हुआ , मगर इसके बावजूद उसने हार नहीं मानी । 
 परमेश्‍वर के भय की वजह से उसने यहोवा से मदद माँगी और ‘ यहोवा में शक्‍ति पाई । ’ 
 ( ईज़ी - टू - रीड वर्शन ) फिर परमेश्‍वर की मदद से दाऊद और उसके आदमियों ने अमालेकियों का पीछा किया और जो उनका था , सबकुछ वापस ले लिया । — 1 शमूएल 30 : 1 - 20 . 
 13 , 14 . 
 परमेश्‍वर के भय ने एक मसीही को सही फैसला करने में कैसे मदद दी ? 
 आज परमेश्‍वर के सेवक भी ऐसे हालात का सामना करते हैं जिनमें उन्हें यहोवा पर भरोसा रखने की और फौरन कदम उठाने के लिए हिम्मत की ज़रूरत पड़ती है । 
 क्रिस्टीना की मिसाल पर गौर कीजिए । 
 वह जवानी से यहोवा के साक्षियों के साथ बाइबल का अध्ययन करती आयी थी । 
 मगर वह बड़े - बड़े प्रोग्राम में पियानो बजानेवाली बनना चाहती थी । 
 अपना यह ख्वाब पूरा करने के लिए उसने कड़ी मेहनत की । 
 इसके अलावा , उसे प्रचार करने में झिझक महसूस होती थी , इसलिए वह बपतिस्मे के साथ आनेवाली ज़िम्मेदारियों से डरती थी । 
 मगर जैसे - जैसे क्रिस्टीना , परमेश्‍वर के वचन का अध्ययन करती गयी , उसे बाइबल की ताकत का एहसास होने लगा । 
 वह यहोवा का भय मानना सीखने लगी । 
 उसे इस बात का एहसास हुआ कि यहोवा चाहता है कि उसके सेवक अपने सारे मन , प्राण , बुद्धि , और शक्‍ति से उससे प्रेम करें । 
 और इस बात ने उसे यहोवा को अपना जीवन समर्पित करने और बपतिस्मा लेने के लिए उकसाया । 
 क्रिस्टीना ने आध्यात्मिक तरक्की करने के लिए यहोवा से मदद माँगी । 
 वह बताती है : “ मैं जानती थी कि बड़े - बड़े प्रोग्राम में पियानो बजानेवालों को हर वक्‍त जगह - जगह घूमना पड़ता है और उन्हें साल में कम - से - कम 400 प्रोगाम में पियानो बजाना पड़ता है । 
 इसलिए मैंने फैसला किया कि मैं टीचर की नौकरी करूँगी । 
 इससे मेरा गुज़ारा भी हो जाएगा और मैं पूरे समय की सेवा भी कर पाऊँगी । ” 
 उस वक्‍त क्रिस्टीना को पहले से ही एक कॉन्ट्रैक्ट मिल चुका था । 
 वह देश के सबसे मशहूर हॉल में अपना पहला शो करनेवाली थी । 
 क्रिस्टीना याद करती है : “ वह मेरा पहला और आखिरी शो था । ” 
 इसके बाद , क्रिस्टीना ने एक मसीही प्राचीन से शादी कर ली । 
 आज वे दोनों यहोवा के साक्षियों के एक शाखा दफ्तर में सेवा कर रहे हैं । 
 क्रिस्टीना खुश है कि यहोवा ने उसे सही फैसला करने की ताकत दी । 
 वह इसलिए भी खुश है कि अब वह अपना समय और दमखम उसकी सेवा में इस्तेमाल कर पाती है । 
 एक अनमोल विरासत 
 दाऊद अपने बच्चों को कौन - सी अनमोल विरासत देना चाहता था , और यह उसने कैसे किया ? 
 दाऊद ने लिखा : “ हे लड़को , आओ , मेरी सुनो , मैं तुम को यहोवा का भय मानना सिखाऊंगा । ” 
 एक पिता होने के नाते , दाऊद का पक्का इरादा था कि अपने बच्चों को एक अनमोल विरासत दे , और वह था यहोवा के लिए सही किस्म का और सच्चा भय । 
 अपनी बातों और अपने कामों से उसने दिखाया कि यहोवा से डरने की कोई ज़रूरत नहीं है । 
 वह अपने सेवकों से हद - से - ज़्यादा की माँग नहीं करता , और ना ही वह इस ताक में रहता है कि कब उसके सेवक गलती करें और वह उन्हें इसकी सज़ा दे । 
 इसके बजाय , दाऊद ने ज़ाहिर किया कि यहोवा एक ऐसा पिता है जो धरती पर अपने बच्चों से प्यार करता है , उनकी परवाह करता है और उनके गुनाहों को माफ करता है । 
 इसलिए उसने पूछा : “ अपनी भूलचूक का हिसाब कौन रख सकता है ? ” 
 फिर अपना यकीन ज़ाहिर करते हुए कि यहोवा लगातार हमारी गलतियाँ नहीं ढूँढ़ता है , उसने आगे कहा : “ मुझे उन पापों से निर्दोष ठहरा जिनसे मैं बेखबर हूँ ! ” 
 दाऊद को पूरा यकीन था कि अगर वह परमेश्‍वर की इच्छा पर चलने में अपना भरसक करे , तो उसकी बातें और विचार यहोवा को भाएँगे । — भजन 19 : 12 , 14 , बाइंगटन । 
 16 , 17 . 
 माता - पिता अपने बच्चों को यहोवा का भय मानना कैसे सिखा सकते हैं ? 
 दाऊद , आज के माता - पिताओं के लिए एक अच्छी मिसाल है । 
 रैल्फ अपने छोटे भाई के साथ यहोवा के साक्षियों के एक शाखा दफ्तर में सेवा करता है । 
 वह कहता है : “ हमारे माता - पिता ने हमें इस तरह पाल - पोसकर बड़ा किया कि सच्चाई में बने रहना हमारे लिए बोझ नहीं था , बल्कि उससे हमें खुशी मिलती थी । 
 जब हम छोटे थे , तब वे हमें कलीसिया के कामों से जुड़ी बातचीत में शामिल करते थे । 
 इस तरह , हममें सच्चाई के लिए उतना ही जोश पैदा हुआ जितना कि उनमें था । 
 उन्होंने हमें सिखाया कि हम यहोवा की सेवा में बहुत कुछ कर सकते हैं । 
 दरअसल कई सालों तक हमारा परिवार ऐसे देश में रहा जहाँ राज्य प्रचारकों की ज़्यादा ज़रूरत है और हमने वहाँ नयी कलीसियाएँ शुरू करने में भी मदद दी । 
 “ हम सच्चाई की राह में इसलिए नहीं बने रहे कि हमें ढेरों नियम दिए गए थे । 
 मगर हमने देखा कि हमारे माता - पिता के लिए यहोवा एक असल , बहुत ही दयालु और परवाह करनेवाला परमेश्‍वर था । 
 उन्होंने यहोवा को करीब से जानने और उसे खुश करने की कोशिश की । 
 परमेश्‍वर के लिए उनके दिल में जो सच्चा भय और प्यार था , उससे भी हमने बहुत कुछ सीखा । 
 जब हम कोई गलती करते थे , तब भी वे हमें यह महसूस नहीं कराते थे कि यहोवा हमसे प्यार नहीं करता , और ना ही वे गुस्से में आकर हम पर कड़ी पाबंदियाँ लगाते थे । 
 इसके बजाय , वे अकसर ठंडे दिमाग से हमसे बात करते और हमें इस तरह समझाने की कोशिश करते कि बात हमारे दिल में घर कर जाए । 
 कभी - कभी तो माँ की आँखों में आँसू भी आ जाते थे । 
 उनकी मेहनत रंग लायी । 
 उनकी बातों और कामों से हमने सीखा कि यहोवा का भय मानना बहुत ही अच्छी बात है , और उसके साक्षी कहलाना बोझ नहीं मगर खुशी की बात है । ” — 1 यूहन्‍ना 5 : 3 . 
 सच्चे परमेश्‍वर का भय मानने से हमें क्या हासिल होगा ? 
 ‘ दाऊद के अन्तिम वचनों ’ में हम पढ़ते हैं : “ जो मनुष्यों पर धार्मिकता से शासन करता है , जो परमेश्‍वर के भय में शासन करता है , वह प्रात:काल के प्रकाश के समान है जब सूर्य उदय होता है । ” 
 दाऊद का बेटा और अगला राजा , सुलैमान शायद समझ गया था कि उसका पिता क्या कहना चाहता था , इसलिए उसने यहोवा से बिनती की कि वह उसे “ आज्ञा माननेवाला हृदय ” ( NW ) और ‘ भले बुरे को परखने ’ की काबिलीयत दे । 
 सुलैमान जान गया कि यहोवा का भय मानने से ही बुद्धि और खुशी मिलती है । 
 बाद में , उसने सभोपदेशक की अपनी किताब का निचोड़ इस तरह दिया : “ सब कुछ सुना गया ; अन्त की बात यह है कि परमेश्‍वर का भय मान और उसकी आज्ञाओं का पालन कर ; क्योंकि मनुष्य का सम्पूर्ण कर्त्तव्य यही है । 
 क्योंकि परमेश्‍वर सब कामों और सब गुप्त बातों का , चाहे वे भली हों या बुरी , न्याय करेगा । ” 
 अगर हम इस सलाह को मानेंगे , तो वाकई हम पाएँगे कि “ नम्रता और यहोवा के भय मानने का फल ” सिर्फ बुद्धि और खुशी ही नहीं , बल्कि “ धन , महिमा और जीवन [ भी ] होता है । ” — नीतिवचन 22 : 4 . 
 क्या करने से हम “ यहोवा के भय ” को समझ पाएँगे ? 
 बाइबल की और आज के ज़माने की मिसालों से हमने देखा कि परमेश्‍वर के लिए सही किस्म का भय होने से उसके सच्चे सेवकों को खुशी मिली है । 
 ऐसा भय होने से हम उन कामों से दूर रहेंगे जिनसे परमेश्‍वर नफरत करता है । 
 इतना ही नहीं यह भय हमें अपने दुश्‍मनों का डटकर मुकाबला करने की हिम्मत देगा और परीक्षाओं और मुश्‍किलों को सहने की ताकत देगा । 
 इसलिए आइए हम सब , जवान और बुज़ुर्ग , परमेश्‍वर के वचन का गहराई से अध्ययन करने , सीखी हुई बातों पर मनन करने और लगातार प्रार्थना में यहोवा के करीब आने के लिए कड़ी मेहनत करें । 
 ऐसा करने से हम न सिर्फ “ परमेश्‍वर का ज्ञान ” पाएँगे , बल्कि “ यहोवा के भय ” को भी समझेंगे । — नीतिवचन 2 : 1 - 5 . ( w06 8 / 1 ) 
 [ फुटनोट ] 
 नाम बदल दिए गए हैं । 
 यह शायद दाऊद के उन अनुभवों में से एक था जिनकी वजह से उसने भजन 57 और 142 को रचा । 
 क्या आप समझा सकते हैं ? 
 परमेश्‍वर का भय कैसे 
 • एक इंसान को गंभीर पाप से उबरने में मदद दे सकता है ? 
 • एक इंसान को परीक्षाओं और ज़ुल्मों के बावजूद खुशी दे सकता है ? 
 • हमें परमेश्‍वर की इच्छा पूरी करने के लिए ताकत दे सकता है ? 
 • हमारे बच्चों के लिए एक अनमोल विरासत साबित हो सकता है ? 
 [ पेज 29 पर तसवीरें ] 
 परमेश्‍वर का भय एक ऐसी अनमोल विरासत है जो माता - पिता अपने बच्चों को दे सकते हैं 
 अय्यूब — धीरज और खराई की एक बेहतरीन मिसाल 
 “ क्या तू ने मेरे दास अय्यूब पर ध्यान दिया है ? 
 क्योंकि [ पूरी धरती पर ] उसके तुल्य खरा और सीधा और मेरा भय माननेवाला और बुराई से दूर रहनेवाला मनुष्य और कोई नहीं है । ” — अय्यूब 1 : 8 . 
 1 , 2 . 
 ( क ) अय्यूब पर अचानक एक - के - बाद - एक कौन - सी मुसीबतें आयीं ? 
 ( ख ) बताइए कि इससे पहले अय्यूब की ज़िंदगी कैसी थी ? 
 बहुत समय पहले की बात है । 
 एक आदमी था जिसके पास सबकुछ था , दौलत , शोहरत , अच्छी सेहत और एक हँसता - खेलता परिवार । 
 मगर फिर अचानक , उस पर एक - के - बाद - एक तीन मुसीबतें आयीं और उसका सबकुछ लुट गया । 
 देखते - ही - देखते , उसकी सारी संपत्ति छिन गयी और वह एकदम कंगाल हो गया । 
 फिर एक बड़ी और भयानक आँधी में उसके सारे बच्चे मारे गए । 
 कुछ ही समय बाद , उसे एक घिनौनी और दर्दनाक बीमारी हो गयी । 
 उसके सिर से लेकर पैर के तलवों तक फोड़े निकल आए । 
 अब तक आपने शायद अंदाज़ा लगा ही लिया होगा कि हम किसकी बात कर रहे हैं । 
 जी हाँ , वह आदमी था अय्यूब । 
 बाइबल में उसके नाम की एक किताब भी है , जिसका खास किरदार वही है । — अय्यूब , अध्याय 1 और 2 . 
 अय्यूब ने मुसीबतों के वक्‍त आहें भरते हुए कहा : “ भला होता , कि मेरी दशा बीते हुए महीनों की सी होती । ” 
 सच , जब बुरा वक्‍त आता है , तो कौन गुज़रे कल को याद नहीं करता ? 
 अय्यूब ने भी अपने बीते दिनों को याद किया , जब वह एक अच्छी ज़िंदगी जी रहा था । 
 उस पर कोई मुश्‍किल नहीं आयी थी । 
 बड़े - बड़े लोग उसकी इज़्ज़त करते थे , यहाँ तक कि उससे सलाह - मशविरा करने आते थे । 
 उसके पास बेशुमार दौलत थी , मगर उसने उसे कभी ज़्यादा अहमियत नहीं दी । 
 जब कभी वह किसी विधवा या अनाथ बच्चे को तकलीफ में देखता , तो उसकी मदद ज़रूर करता था । 
 और वह हमेशा अपनी पत्नी का वफादार बना रहा । — अय्यूब 31 : 1 , 9 , 11 . 
 यहोवा की नज़र में अय्यूब कैसा इंसान था ? 
 अय्यूब खराई से चलता था , क्योंकि वह परमेश्‍वर की उपासना करता था । 
 उसके बारे में यहोवा ने कहा : “ [ पूरी धरती पर ] उसके तुल्य खरा और सीधा और मेरा भय माननेवाला और बुराई से दूर रहनेवाला मनुष्य और कोई नहीं है । ” 
 मगर इसके बावजूद , मुसीबतों ने अय्यूब की खुशहाल ज़िंदगी को तबाह कर दिया । 
 उसने मेहनत करके जो कुछ जमा किया था , वह सब पल - भर में खत्म हो गया । 
 उसे दर्द , चिंता और निराशा की भावनाओं ने आ घेरा और अब , उसकी असली परीक्षा होती कि वह अंदर से कैसा इंसान है । 
 अय्यूब की परीक्षा पर गौर करना क्यों फायदेमंद है ? 
 बेशक , परमेश्‍वर के सेवकों में सिर्फ अय्यूब ही ऐसा शख्स नहीं है जो भयानक हादसों से गुज़रा था । 
 आज भी ऐसे कई मसीही हैं जो उसकी तरह मुश्‍किलों का सामना करते हैं । 
 इसलिए हम सभी के लिए इन दो सवालों पर गौर करना ज़रूरी है : जब हम पर कोई मुसीबत आती है , तो अय्यूब की परीक्षा को याद करने से हमें कैसे मदद मिल सकती है ? 
 इससे हम उन लोगों को हमदर्दी दिखाने के बारे क्या सीखते हैं , जो तकलीफ में होते हैं ? 
 वफादारी का मसला और खराई की परीक्षा 
 शैतान के मुताबिक , अय्यूब परमेश्‍वर की सेवा किस नियत से कर रहा था ? 
 अय्यूब के किस्से में एक अनोखी बात है । 
 उसे पता नहीं था कि शैतान ने परमेश्‍वर की सेवा करने की उसकी नियत पर सवाल उठाया है । 
 उस वक्‍त , जब स्वर्ग में परमेश्‍वर के आगे सारे स्वर्गदूत हाज़िर हुए तब यहोवा ने अय्यूब के अच्छे गुणों की तारीफ की । 
 मगर तभी शैतान ने कहा : “ क्या तू ने उसकी , और उसके घर की , और जो कुछ उसका है उसके चारों ओर बाड़ा नहीं बान्धा ? ” 
 इस तरह शैतान ने दावा किया कि अय्यूब अपने मतलब के लिए परमेश्‍वर की सेवा कर रहा है । 
 मगर यह कहकर उसने सिर्फ अय्यूब पर ही नहीं बल्कि परमेश्‍वर के सभी सेवकों की वफादारी पर भी उँगली उठायी । 
 फिर शैतान ने अय्यूब के बारे में यहोवा से कहा : “ अपना हाथ बढ़ाकर जो कुछ उसका है , उसे छू ; तब वह तेरे मुंह पर तेरी निन्दा करेगा । ” — अय्यूब 1 : 8 - 11 . 
 शैतान ने कौन - सा अहम मसला खड़ा किया ? 
 यह एक अहम मसला था । 
 शैतान ने अदन के बाग में यहोवा के हुकूमत करने के तरीके पर सवाल किया था । 
 क्या परमेश्‍वर वाकई प्यार से पूरे विश्‍व पर हुकूमत कर सकता है ? 
 या क्या शैतान का यह दावा सच साबित होगा कि आखिर में , परमेश्‍वर के सब सेवक स्वार्थी बन जाएँगे ? 
 इन अहम सवालों का जवाब देने के लिए यहोवा ने अय्यूब को चुना जिसकी खराई और वफादारी पर उसे पूरा यकीन था । 
 उसने शैतान को इजाज़त दी कि वह अय्यूब को आज़माकर देख ले । 
 फिर शैतान ने अय्यूब पर एक - के - बाद - एक मुसीबतें लायीं । 
 जब वह दो बार उसकी खराई तोड़ने में नाकाम रहा , तो फिर उसने अय्यूब को दर्दनाक बीमारी से पीड़ित किया । 
 शैतान ने दावा किया : “ खाल के बदले खाल , परन्तु प्राण के बदले मनुष्य अपना सब कुछ दे देता है । ” — अय्यूब 2 : 4 . 
 अय्यूब की तरह , आज परमेश्‍वर के सेवकों को किन परीक्षाओं का सामना करना पड़ता है ? 
 हालाँकि आज ज़्यादातर मसीहियों को उतने दुःख झेलने नहीं पड़ते जितने अय्यूब को झेलने पड़े थे , फिर भी उन्हें दूसरे किस्म की तकलीफों का सामना करना पड़ता है । 
 जैसे , कई मसीही ज़ुल्म के शिकार होते हैं या वे पारिवारिक समस्याओं का सामना करते हैं । 
 पैसों की तंगी या खराब सेहत जैसी समस्याओं का एक मसीही पर काफी बुरा असर हो सकता है । 
 इसके अलावा , कुछ मसीहियों ने अपने विश्‍वास की खातिर अपनी जान तक कुरबान की है । 
 मगर ऐसे में , हमें यह नहीं मान लेना चाहिए कि हम पर आनेवाली हर मुसीबत शैतान ही लाता है । 
 दरअसल , कभी - कभी हम खुद गलती कर बैठते हैं और अपने लिए समस्या खड़ी कर लेते हैं , या हमें कोई खानदानी बीमारी होने की वजह से काफी दर्द और तकलीफ सहनी पड़ती है । 
 इसके अलावा , बुढ़ापे के साथ आनेवाली समस्याएँ हम सब पर आती हैं और कुदरती आफतें भी हम पर अपना कहर ढा सकती हैं । 
 बाइबल साफ - साफ बताती है कि फिलहाल , यहोवा चमत्कार करके अपने लोगों को ऐसी मुसीबतों से नहीं बचाता । — सभोपदेशक 9 : 11 . 
 शैतान , हम पर आनेवाली मुसीबतों का कैसे फायदा उठा सकता है ? 
 हालाँकि हम पर आनेवाली हर मुसीबत के लिए शैतान ज़िम्मेदार नहीं , फिर भी वह इसका फायदा उठाकर हमारे विश्‍वास को कमज़ोर कर सकता है । 
 प्रेरित पौलुस ने अपनी एक तकलीफ के बारे में यह बताया कि उसके “ शरीर में एक कांटा चुभाया गया अर्थात्‌ शैतान का एक दूत ” उसे ‘ घूसे मारते ’ रहता था । 
 पौलुस के शरीर का काँटा चाहे नज़र का धुँधलापन जैसी समस्या रही हो या कुछ और , वह जानता था कि शैतान उस समस्या और उससे होनेवाली मायूसी का फायदा उठाकर , उसकी खुशी छीन सकता है और उसकी खराई भी तोड़ सकता है । 
 शैतान , आज परमेश्‍वर के सेवकों का विरोध करने या उन्हें सताने के लिए परिवार के लोगों , स्कूल के साथियों , यहाँ तक कि तानाशाही सरकारों को भड़का सकता है । 
 जब हम पर कोई मुसीबत आती है या ज़ुल्म किए जाते हैं , तो हमें क्यों हैरान नहीं होना चाहिए ? 
 हम इन समस्याओं का सामना करने में कैसे कामयाब हो सकते हैं ? 
 यह याद रखकर कि इनसे हमें यहोवा के लिए अपना प्यार दिखाने और यह भी ज़ाहिर करने का मौका मिलता है कि हमने उसकी हुकूमत के अधीन रहने की ठान ली है । 
 चाहे हमारी परेशानी की वजह जो भी हो , अगर हम यह बखूबी समझें कि हमें परमेश्‍वर का वफादार रहना है , तो हम आध्यात्मिक मायने में मज़बूत बने रहेंगे । 
 प्रेरित पतरस ने मसीहियों को लिखा : “ हे प्रियो , जो दुख रूपी अग्नि तुम्हारे परखने के लिये तुम में भड़की है , इस से यह समझकर अचम्भा न करो कि कोई अनोखी बात तुम पर बीत रही है । ” 
 पौलुस ने भी समझाया : “ जितने मसीह यीशु में भक्‍ति के साथ जीवन बिताना चाहते हैं वे सब सताए जाएंगे । ” 
 शैतान आज भी यहोवा के साक्षियों की खराई पर सवाल उठाता है , ठीक जैसे उसने अय्यूब के मामले में किया था । 
 इतना ही नहीं , बाइबल दिखाती है कि इन अंतिम दिनों में शैतान , परमेश्‍वर के लोगों पर पहले से ज़्यादा हमले कर रहा है । — प्रकाशितवाक्य 12 : 9 , 17 . 
 गलतफहमी और कुछ बुरी नसीहत 
 अय्यूब किस बात से बेखबर था ? 
 अय्यूब को एक और बात पता नहीं थी जो आज हमें पता है । 
 वह इस बात से बेखबर था कि आखिर उस पर मुसीबतों का पहाड़ क्यों टूटा है । 
 इसलिए वह एक गलतफहमी का शिकार हो गया । 
 उसने कहा : “ यहोवा ने दिया और यहोवा ही ने लिया । ” 
 शायद शैतान ने ही अय्यूब के दिल में यह बात बिठाने की कोशिश की होगी कि यह सब परमेश्‍वर का किया - धरा है । 
 समझाइए कि मुसीबत की घड़ी में अय्यूब ने कैसा महसूस किया ? 
 हालाँकि अय्यूब ने अपनी पत्नी के कहने पर परमेश्‍वर को नहीं कोसा , मगर वह अंदर - ही - अंदर काफी टूट चुका था । 
 उसने कहा : ‘ बुरे लोगों की हालत मुझसे लाख गुना बेहतर है । ’ 
 उसके मन में यह सवाल भी ज़रूर खटका होगा कि ‘ आखिर परमेश्‍वर मुझे किस बात की सज़ा दे रहा है ? ’ 
 कई बार तो वह बस मर जाना चाहता था । 
 उसने अपना दुखड़ा रोते हुए कहा : “ भला होता कि तू मुझे अधोलोक में छिपा लेता , और जब तक तेरा कोप ठंढा न हो जाए तब तक मुझे छिपाए रखता । ” — अय्यूब 14 : 13 . 
 12 , 13 . 
 अय्यूब के तीन दोस्तों ने उससे जो कहा , उसका उस पर क्या असर हुआ ? 
 अय्यूब का हाल सुनकर उसके तीन दोस्त उससे मिलने आए ताकि वे ‘ उसके संग मिलकर विलाप करें और उसको शान्ति दें । ’ 
 मगर ये दोस्त अय्यूब को तसल्ली देने के बजाय , “ निकम्मे शान्तिदाता ” ठहरे । 
 वे अय्यूब की तकलीफों को सुनकर , उसके दिल के बोझ को हलका कर सकते थे , मगर ऐसा करने के बजाय उन्होंने कड़वी बातें कहकर उसकी दुखती रग पर हाथ रखा । 
 साथ ही , उसकी उलझन को और भी बढ़ा दिया । — अय्यूब 19 : 2 ; 26 : 2 . 
 ऐसे हालात में अय्यूब ने ज़रूर खुद से ये सवाल पूछे होंगे : ‘ आखिर यह सब मेरे ही साथ क्यों हो रहा है ? 
 मेरा कसूर क्या है ? ’ 
 इस बारे में , अय्यूब के दोस्तों ने उसे जो दलीलें दीं वे सरासर गलत थीं । 
 उनके मुताबिक , अय्यूब ने ज़रूर कोई गंभीर पाप किया होगा जिसकी सज़ा वह भुगत रहा था । 
 उसके एक दोस्त , एलीपज ने कहा : “ क्या . . . 
 कोई निर्दोष भी कभी नाश हुआ है ? . . . 
 मेरे देखने में तो जो पाप को जोतते और दुःख बोते हैं , वही उसको काटते हैं । ” — अय्यूब 4 : 7 , 8 . 
 जब हम पर या दूसरों पर मुसीबत आती है , तो फौरन इस नतीजे पर पहुँचना क्यों सही नहीं होगा कि यह बुरे कामों का फल है ? 
 माना कि अगर हम आत्मा के बजाय शरीर के लिए बोएँगे , तो हम पर समस्याएँ आएँगी । 
 मगर इस मौजूदा व्यवस्था में हमारे अच्छे चालचलन के बावजूद भी , हम पर मुश्‍किलें आ सकती हैं । 
 और - तो - और , कोई यह नहीं कह सकता कि बेकसूरों पर कोई तकलीफ नहीं आती । 
 यीशु मसीह को ही लीजिए । 
 वह “ निर्मल , और पापियों से अलग ” था , फिर भी उसे यातना स्तंभ पर दर्दनाक मौत मरना पड़ा था । 
 और प्रेरित याकूब को भी अपने विश्‍वास की खातिर शहीद होना पड़ा था । 
 एलीपज और दूसरे साथियों की झूठी दलीलें सुनकर अय्यूब ने अपने भले नाम पर लगे कलंक को मिटाने और खुद को बेकसूर साबित करने के लिए सफाई पेश की । 
 मगर इसके बाद भी , वे उस पर इलज़ाम लगाते गए कि वह अपनी करनी का फल भुगत रहा है । 
 ऐसे में अय्यूब के मन में यह शक पैदा हुआ होगा कि यहोवा उसके साथ नाइंसाफी कर रहा है । — अय्यूब 34 : 5 ; 35 : 2 . 
 मुसीबतों का सामना करने में मदद 
 दुःख - तकलीफों का सामना करने में किस तरह की सोच हमारी मदद करेगी ? 
 क्या हम अय्यूब से सबक सीख सकते हैं ? 
 कई बार जब हमारे साथ हादसे होते हैं , या हमें बीमारियों या ज़ुल्मों का सामना करना पड़ता है , तो हम सोच सकते हैं कि ये सब हमारे साथ ही क्यों होता है दूसरों के साथ क्यों नहीं । 
 ऐसे में , हमें अपने आपसे ये बुनियादी सवाल पूछने चाहिए : ‘ क्या मैं परमेश्‍वर से इतना प्यार करता हूँ कि चाहे कुछ भी हो जाए मैं उसकी सेवा करता रहूँगा ? 
 क्या मैं यहोवा को यह मौका देने के लिए तरसता हूँ कि वह अपने “ निन्दा करनेवाले को उत्तर ” दे सके ? ’ 
 चाहे दूसरे बिना सोचे - समझे कुछ भी कहें , हमें उनकी बातों में आकर स्वर्ग में रहनेवाले अपने पिता पर कभी शक नहीं करना चाहिए । 
 एक वफादार मसीही बहन , जिसने कई सालों तक एक गंभीर बीमारी की वजह से तकलीफें सहीं , बताती है : “ मैं जानती हूँ कि यहोवा मेरे साथ जो भी होने की इजाज़त देता है , उसे मैं सह सकती हूँ । 
 मैं जानती हूँ कि हमेशा की तरह इस बार भी वह मुझे सहने की ताकत देगा । ” 
 परमेश्‍वर का वचन , आज़माइशों का सामना करनेवालों को कैसे मदद देता है ? 
 अय्यूब को शैतान की चालें पता नहीं थीं , मगर आज हम “ उस की युक्‍तियों से अनजान नहीं ” हैं । 
 इसके अलावा , हमारे पास व्यावहारिक बुद्धि का भंडार है । 
 बाइबल में उन वफादार स्त्री - पुरुषों की कहानियाँ दर्ज़ हैं जो तरह - तरह की आज़माइशों से गुज़रे थे । 
 इनमें से एक था , प्रेरित पौलुस जिसने दूसरे मसीहियों के मुकाबले सबसे ज़्यादा दुःख झेले थे । 
 उसने लिखा : “ जितनी बातें पहिले से लिखी गईं , वे हमारी ही शिक्षा के लिये लिखी गईं हैं कि हम धीरज और पवित्र शास्त्र की शान्ति के द्वारा आशा रखें । ” 
 यूरोप में एक साक्षी को दूसरे विश्‍वयुद्ध के दौरान , अपने मसीही विश्‍वास की वजह से जेल की सज़ा काटनी पड़ी । 
 उसने बाइबल हासिल करने के बदले में अपने तीन दिन के खाने का सौदा किया । 
 वह कहता है : “ यह बयान करने के लिए मेरे पास अलफाज़ नहीं कि वह सौदा कितना बढ़िया साबित हुआ ! 
 हालाँकि मुझे भूखा रहना पड़ा , मगर बाइबल की आध्यात्मिक खुराक ने मुझे उन मुश्‍किल - भरे दौर में सँभाले रखा । 
 मुझे ही नहीं बल्कि दूसरों को भी । 
 आज तक मैंने उस बाइबल को सँभालकर रखा है । ” 
 हमें धीरज धरने में मदद देने के लिए , परमेश्‍वर ने क्या इंतज़ाम किए हैं ? 
 बाइबल से मिलनेवाली शांति के अलावा , हमारे पास बाइबल अध्ययन में मदद देनेवाली ढेरों किताबें - पत्रिकाएँ हैं जो हमें समस्याओं से जूझने के लिए बढ़िया निर्देशन देती हैं । 
 अगर आप वॉच टावर पब्लिकेशन्स इंडैक्स में देखें , तो आपको एक ऐसे मसीही भाई या बहन की दास्तान मिल सकती है जिसने आपके जैसी परीक्षा का सामना किया हो । 
 यह भी अच्छा होगा अगर आप हमदर्दी दिखानेवाले प्राचीनों या दूसरे प्रौढ़ मसीहियों को अपने हालात के बारे में बताएँ , क्योंकि हो सकता है कि वे आपकी मदद कर सकें । 
 सबसे बढ़कर , आप इस बात का पूरा भरोसा रख सकते हैं कि यहोवा अपनी पवित्र आत्मा से आपकी मदद ज़रूर करेगा , इसलिए प्रार्थना के ज़रिए उसके पास जाइए । 
 ध्यान दीजिए , पौलुस ने शैतान के ‘ घूसों ’ से खुद का कैसे बचाव किया था ? 
 उसने परमेश्‍वर की ताकत पर भरोसा रखना सीखा था । 
 उसने लिखा : “ जो मुझे सामर्थ देता है उस में मैं सब कुछ कर सकता हूं । ” — फिलिप्पियों 4 : 13 . 
 मसीही भाई - बहन दूसरों का ढाढ़स कैसे बँधा सकते हैं ? 
 तो फिर मदद हाज़िर है और इसका फायदा उठाने से आपको कभी नहीं झिझकना चाहिए । 
 एक नीतिवचन कहता है : “ यदि तू विपत्ति के समय साहस छोड़ दे , तो तेरी शक्‍ति बहुत कम है । ” 
 जैसे दीमक , लकड़ी से बने घर को खोखला कर देती है , वैसे ही निराशा की भावना एक मसीही की खराई को कमज़ोर कर सकती है । 
 इस खतरे से बचने के लिए , यहोवा ने हमें एक मदद दी है । 
 वह है , परमेश्‍वर के दूसरे वफादार सेवक । 
 जिस रात यीशु को गिरफ्तार किया गया था , उसी रात एक स्वर्गदूत ने आकर उसे मज़बूत किया । 
 जब पौलुस को बंदी बनाकर रोम ले जाया जा रहा था , तो रास्ते में अप्पियुस के चौक और तीन - सराय पर बहुत - से भाई उससे मिलने आए । 
 उन्हें देखकर “ पौलुस ने परमेश्‍वर का धन्यवाद किया , और ढाढ़स बान्धा । ” 
 जर्मनी की एक साक्षी बहन को आज भी याद है कि जब उसे रावन्सब्रूक यातना शिविर में डाला गया , तब उसे दूसरे साक्षियों से कैसे मदद मिली । 
 उस समय वह एक किशोर थी और बहुत सहमी हुई थी । 
 वह याद करते हुए बताती है : “ वहाँ पहुँचते ही , एक मसीही बहन मेरे पास आयी और उसने तहेदिल से मेरा स्वागत किया । 
 एक और वफादार बहन ने मेरा बहुत खयाल रखा और वह मेरी आध्यात्मिक माँ बनी , क्योंकि उसने मुझे यहोवा के साथ अपने रिश्‍ते को मज़बूत करने में मदद दी । ” 
 “ विश्‍वासी रह ” 
 अय्यूब को किस बात ने मदद दी जिससे वह शैतान की कोशिशों का विरोध कर पाया ? 
 यहोवा ने अय्यूब को ‘ अपनी खराई पर बने ’ रहनेवाला इंसान बताया । 
 हालाँकि अय्यूब बहुत ही निराश था और इस बात से अनजान था कि उस पर मुसीबतें क्यों आयीं , फिर भी वह वफादारी के मसले में कभी नहीं डगमगाया । 
 उसे अपनी खराई की ज़िंदगी से मुँह मोड़ना कतई गवारा नहीं था । 
 उसने ठान लिया था : “ जब तक मेरा प्राण न छूटे तब तक मैं अपनी खराई से न हटूंगा । ” — अय्यूब 27 : 5 . 
 धीरज धरना क्यों फायदेमंद है ? 
 अगर हम भी अय्यूब की तरह पक्के इरादे के साथ यहोवा की सेवा करें , तो हम पर चाहे किसी भी तरह की आज़माइश , विरोध या मुसीबत क्यों न आए , हम हर हाल में अपनी खराई बनाए रख पाएँगे । 
 यीशु ने स्मुरना की कलीसिया से कहा था : “ जो दुख तुझ को झेलने होंगे , उन से मत डर : क्योंकि देखो , शैतान तुम में से कितनों को जेलखाने में डालने पर है ताकि तुम परखे जाओ ; और तुम्हें दस दिन तक क्लेश [ मुश्‍किलें , परेशानियाँ , या ज़ुल्म ] उठाना होगा : प्राण देने तक विश्‍वासी रह ; तो मैं तुझे जीवन का मुकुट दूंगा । ” — प्रकाशितवाक्य 2 : 10 . 
 21 , 22 . 
 मुश्‍किलों के दौरान धीरज धरते वक्‍त , हमें किस बात से दिलासा मिल सकता है ? 
 इस व्यवस्था में , जिसका शासक शैतान है , हमारे धीरज और हमारी खराई की परख ज़रूर होगी । 
 मगर जैसा ऊपर यीशु ने हमें यकीन दिलाया है कि भविष्य की आस लगाते हुए हमें किसी भी बात से डरने की कोई ज़रूरत नहीं । 
 सबसे ज़रूरी बात यह है कि हम अंत तक विश्‍वासी बने रहें । 
 पौलुस ने कहा कि ‘ क्लेश पल भर का ’ है , जबकि यहोवा ने हमें जो “ महिमा ” या इनाम देने का वादा किया है , वह “ बहुत ही महत्वपूर्ण और अनन्त ” है । 
 अय्यूब ने अपनी परीक्षा से पहले और बाद में जितनी खुशियों का लुत्फ उठाया , उसके मुकाबले उसकी तकलीफें भी बस पल भर की थीं । — अय्यूब 42 : 16 . 
 इसके बावजूद , हमारी ज़िंदगी में ऐसे दौर आ सकते हैं जब हमें लगे कि हमारी परीक्षाओं का कोई अंत नहीं और हमारा दुःख सहने से बाहर है । 
 अगले लेख में हम देखेंगे कि अय्यूब के साथ जो हुआ , उससे हम धीरज धरने के बारे में और क्या सीख सकते हैं । 
 हम यह भी देखेंगे कि हम किन तरीकों से उन लोगों को मज़बूत कर सकते हैं जो मुश्‍किलों का सामना करते हैं । 
 ( w06 8 / 15 ) 
 आप क्या जवाब देंगे ? 
 • अय्यूब की खराई को लेकर , शैतान ने क्या अहम मसला खड़ा किया ? 
 • मुसीबतें आने पर हमें क्यों हैरान नहीं होना चाहिए ? 
 • यहोवा धीरज धरने में हमारी कैसे मदद करता है ? 
 [ पेज 11 पर तसवीरें ] 
 खोजबीन करने , प्रौढ़ मसीहियों से बात करने , और दिल खोलकर प्रार्थना करने से हमें धीरज धरने में मदद मिलती है 
 अपनी ज़बान पर काबू रखकर प्यार और आदर दिखाइए 
 “ तुम में से हर एक पति अपनी पत्नी से अपने समान प्रेम करे और पत्नी भी अपने पति का आदर करे । ” — इफिसियों 5 : 33 , आर . 
 ओ . 
 वी . 
 1 , 2 . 
 सभी शादीशुदा लोगों को अपने आपसे क्या ज़रूरी सवाल करना चाहिए , और क्यों ? 
 मान लीजिए कोई आपको तोहफे में बहुत ही नाज़ुक और बेशकीमती चीज़ देता है । 
 ऐसे में , आप उस तोहफे को कैसे सँभालेंगे ? 
 बेशक , बहुत सावधानी से ताकि वह तोहफा टूट - फूट न जाए । 
 तो फिर शादी के बारे में क्या कहा जा सकता है ? 
 हज़ारों साल पहले , नाओमी नाम की एक इस्राएली विधवा ने दो जवान स्त्रियों , ओरपा और रूत से कहा : “ प्रभु तुम्हें यह वरदान दे कि तुम . . . 
 पति के घर में आश्रय प्राप्त करो । ” 
 ( नयी हिन्दी बाइबिल ) एक अच्छी पत्नी के बारे में बाइबल कहती है : “ घर और धन पुरखाओं के भाग में , परन्तु बुद्धिमती पत्नी यहोवा ही से मिलती है । ” 
 इन शब्दों से पता चलता है कि शादी , परमेश्‍वर की तरफ से एक वरदान है । 
 अगर आप शादीशुदा हैं , तो यह ज़रूरी है कि आप अपने साथी को इसी नज़र से देखें । 
 आप इस वरदान या तोहफे को किस तरह सँभाल रहे हैं ? 
 पति - पत्नियों को पौलुस की कौन - सी सलाह माननी चाहिए ? 
 पहली सदी के मसीहियों को जब प्रेरित पौलुस ने एक खत लिखा , तो उसने उन्हें यह सलाह दी : “ तुम में से हर एक पति अपनी पत्नी से अपने समान प्रेम करे और पत्नी भी अपने पति का आदर करे । ” 
 आइए देखें कि पति - पत्नी अपनी बोलचाल में पौलुस की इस सलाह को कैसे मान सकते हैं । 
 खबरदार , “ वह एक ऐसी बला है जो कभी रुकती ही नहीं ” 
 ज़बान में क्या ताकत होती है ? 
 बाइबल का लेखक याकूब कहता है कि ज़बान “ एक ऐसी बला है जो कभी रुकती ही नहीं ” और “ वह प्राण नाशक विष से भरी हुई है । ” 
 याकूब इस अहम सच्चाई से वाकिफ था कि एक बेकाबू ज़बान तबाही मचा सकती है । 
 बेशक , याकूब बाइबल में दिए इस नीतिवचन को भी जानता था , जो कहता है कि बिना सोचे - समझे कही गयी बातें , ‘ तलवार की नाईं चुभती हैं । ’ 
 इसके उलट , वही नीतिवचन यह भी कहता है कि “ बुद्धिमान के बोलने से लोग चंगे होते हैं । ” 
 वाकई , शब्दों में इतनी ताकत है कि वे या तो किसी को ज़ख्मी कर सकते हैं या ज़खमों को भर सकते हैं । 
 आपके शब्दों का आपके साथी पर क्या असर हो रहा है ? 
 अगर आप यह सवाल अपने साथी से पूछें , तो वह क्या जवाब देगा ? 
 5 , 6 . 
 किन वजहों से कुछ लोगों के लिए अपनी ज़बान को काबू में रखना एक बड़ी चुनौती साबित होता है ? 
 अगर आपकी शादीशुदा ज़िंदगी में एक - दूसरे को शब्दों के नश्‍तर चुभाना रोज़ की बात बन चुकी है , तो यकीन रखिए कि आप हालात को सुधार सकते हैं । 
 लेकिन इसके लिए आपको मेहनत करनी पड़ेगी । 
 वह क्यों ? 
 एक तो इसलिए कि आपको अपनी और अपने साथी की असिद्धताओं से लगातार जूझना पड़ेगा । 
 हम पैदाइशी पापी हैं , इसलिए हम अपने सोचने और एक - दूसरे से बोलने के तरीके में अकसर मार खा जाते हैं । 
 याकूब लिखता है : “ जो कोई वचन में नहीं चूकता , वही तो सिद्ध मनुष्य है ; और सारी देह पर भी लगाम लगा सकता है । ” — याकूब 3 : 2 . 
 असिद्धता के अलावा , एक इंसान जिस माहौल में पला - बढ़ा है , उस वजह से भी वह ज़बान का गलत इस्तेमाल करता है । 
 कुछ लोगों का बचपन ऐसे घरों में बीता है , जहाँ उनके माँ - बाप “ कोई भी समझौता करने को तैयार नहीं ” ( NW ) थे । 
 इसके बजाय , वे ‘ असंयमी और कठोर ’ थे । 
 ऐसे माहौल में बढ़नेवाले बच्चे अकसर अपने माँ - बाप के जैसे ही बनते हैं । 
 यह सच है कि असिद्धता या बुरे माहौल में हुई परवरिश किसी को भी यह छूट नहीं देता कि वह दिल को ठेस पहुँचानेवाली बातें कहे । 
 लेकिन इन वजहों से वाकिफ होने से हम इतना ज़रूर समझ पाते हैं कि क्यों कुछ लोगों के लिए अपनी ज़बान को काबू में रखना और चोट पहुँचानेवाली बातें न कहना एक बड़ी चुनौती साबित होता है । 
 ‘ निन्दा को दूर रखें ’ 
 पतरस की इस सलाह का क्या मतलब था : ‘ हर प्रकार की निन्दा को दूर रखें ’ ? 
 एक इंसान चाहे किसी भी वजह से चोट पहुँचानेवाली बातें क्यों न कहे , मगर जब वह ऐसी बोली का इस्तेमाल करता है , तो अपने साथी के लिए प्यार और आदर नहीं दिखाता । 
 इसीलिए पतरस , मसीहियों को सलाह देता है : ‘ हर प्रकार की निन्दा को दूर रखें । ’ 
 यहाँ जिस यूनानी शब्द का अनुवाद “ निन्दा ” किया गया है , उसका मतलब है “ अपमान - भरी भाषा । ” 
 इससे ‘ शब्दों के तीर चलाकर लोगों को घायल करने ’ का विचार मिलता है । 
 वाकई , यह विचार हमें अच्छी तरह समझाता है कि ज़बान को काबू में न रखने का क्या अंजाम होता है ! 
 8 , 9 . 
 अपमान करनेवाली बातचीत से क्या नतीजा हो सकता है , और पति - पत्नी को ऐसी बोली क्यों नहीं इस्तेमाल करनी चाहिए ? 
 अपनी बोलचाल से किसी का अपमान करना शायद इतनी गंभीर बात न लगे , मगर गौर कीजिए कि जब पति - पत्नी ऐसी बोली का इस्तेमाल करते हैं , तो नतीजा क्या होता है । 
 जब कोई अपने साथी को बेवकूफ , आलसी या मतलबी बुलाता है , तो वह दरअसल यह कह रहा होता है कि उसका स्वभाव ही ऐसा है । 
 इन नामों से अपने साथी को नीचा दिखाने का काम तो कोई संगदिल इंसान ही कर सकता है । 
 इसके अलावा , जब कोई अपने साथी की छोटी - मोटी कमज़ोरियों को बढ़ा - चढ़ाकर बताता है , तब क्या ? 
 जैसे यह कहना कि “ तुम हमेशा देर से आते हो ” या “ तुम मेरी बात कभी नहीं सुनते । ” 
 क्या ऐसा कहना राई का पहाड़ बनाना नहीं है ? 
 यह सुनकर उसका साथी अपने बचाव में ज़रूर कुछ - न - कुछ कहेगा । 
 और इस पर उन दोनों के बीच ज़बरदस्त कलह मच सकता है । — याकूब 3 : 5 . 
 अपनी बातचीत में एक - दूसरे को नीचा दिखाने से शादीशुदा ज़िंदगी में तनाव बढ़ता है और इसके बुरे अंजाम भी हो सकते हैं । 
 नीतिवचन 25 : 24 कहता है : “ लम्बे चौड़े घर में झगड़ालू पत्नी के संग रहने से छत के कोने पर रहना उत्तम है । ” 
 बेशक यही बात एक झगड़ालू पति के बारे में भी कही जा सकती है । 
 जब पति या पत्नी ताने कसती है , तो इससे उनके रिश्‍ते की डोर धीरे - धीरे कमज़ोर पड़ती जाती है । 
 और एक वक्‍त ऐसा आ सकता है जब पति या पत्नी को लगे कि उसका साथी अब उससे प्यार नहीं करता या वह यह भी मान बैठे कि मैं किसी का प्यार पाने के लायक नहीं । 
 इससे साफ ज़ाहिर होता है कि अपनी ज़बान को काबू में रखना कितना ज़रूरी है ! 
 मगर यह कैसे किया जा सकता है ? 
 ‘ जीभ पर लगाम दें ’ 
 अपनी ज़बान को लगाम देना क्यों ज़रूरी है ? 
 याकूब 3 : 8 कहता है : “ जीभ को मनुष्यों में से कोई वश में नहीं कर सकता । ” 
 फिर भी , जिस तरह एक घुड़सवार , घोड़े को काबू में रखने के लिए लगाम का इस्तेमाल करता है , उसी तरह हमें भी अपनी ज़बान को लगाम देने की पूरी कोशिश करनी चाहिए । 
 “ यदि कोई अपने आप को भक्‍त समझे , और अपनी जीभ पर लगाम न दे , पर अपने हृदय को धोखा दे , तो उस की भक्‍ति व्यर्थ है । ” 
 ये शब्द दिखाते हैं कि आपको सोच - समझकर अपनी ज़बान का इस्तेमाल करना चाहिए । 
 क्योंकि इसका असर न सिर्फ अपने साथी के संग आपके रिश्‍ते पर पड़ता है , मगर सबसे बढ़कर यहोवा परमेश्‍वर के साथ आपके रिश्‍ते पर पड़ता है । — 1 पतरस 3 : 7 . 
 कोई मतभेद गरमा - गरम बहस में न बदल जाए , इसके लिए आप क्या कर सकते हैं ? 
 अच्छा होगा अगर आप इस बात पर ध्यान दें कि आप , अपने साथी के साथ किस तरह बात करते हैं । 
 अगर कोई तनाव पैदा होता है , तो उसे दूर करने की कोशिश कीजिए । 
 गौर कीजिए कि जब रिबका किसी बात को लेकर तनाव में थी , तो उसके पति , इसहाक ने क्या किया । 
 यह घटना बाइबल में उत्पत्ति 27 : 46 – 28 : 4 में दर्ज़ है । 
 “ रिबका ने इसहाक से कहा , हित्ती लड़कियों के कारण मैं अपने प्राण से घिन करती हूं ; सो यदि ऐसी हित्ती लड़कियों में से , जैसी इस देश की लड़कियां हैं , याकूब भी एक को कहीं ब्याह ले , तो मेरे जीवन में क्या लाभ होगा ? ” 
 बाइबल में ऐसा कुछ नहीं कहा गया है कि इसहाक ने तीखे शब्दों में रिबका को जवाब दिया । 
 इसके बजाय , रिबका का तनाव दूर करने के लिए उसने अपने बेटे याकूब को दूर देश भेजा ताकि वह एक ऐसी पत्नी ढूँढ़ सके जो यहोवा का भय मानती हो और रिबका को दुःख भी न दे । 
 लेकिन मान लीजिए , किसी मसले को लेकर आप दोनों के बीच मतभेद खड़ा होता है । 
 ऐसे में आप क्या कर सकते हैं ? 
 यह मतभेद बढ़कर गरमा - गरम बहस में न बदल जाए , इसके लिए अपने साथी पर उँगली न उठाएँ , बल्कि यह समझाने की कोशिश करें कि असली समस्या क्या है । 
 मिसाल के लिए , अपने साथी से यह कहने के बजाय कि “ तुम बिलकुल भी मेरे साथ वक्‍त नहीं बिताते ! ” 
 क्या यह कहना बेहतर नहीं होगा कि “ काश ! 
 हम थोड़ा और वक्‍त एक - दूसरे के लिए निकाल सकें ” ? 
 जी हाँ , अपने साथी में नुक्स निकालने के बजाय समस्या को पहचानने की कोशिश कीजिए । 
 कौन सही है कौन गलत , यह साबित करने की ज़िद मत पकड़िए । 
 रोमियों 14 : 19 ( ईज़ी - टू - रीड वर्शन ) कहता है : ‘ उन बातों में लगे रहो जो शांति को बढ़ाती हैं और जिनसे एक दूसरे को आत्मिक बढ़ोतरी में सहायता मिलती है । ’ 
 ‘ कड़वाहट , प्रकोप और क्रोध ’ दूर करें 
 अपनी ज़बान को काबू में रखने के लिए हमें क्या प्रार्थना करनी चाहिए , और क्यों ? 
 अपनी ज़बान पर काबू रखने का मतलब सिर्फ सोच - समझकर बात करना नहीं है । 
 हमें यह भी ध्यान रखना चाहिए कि हम अपने मन में कैसी सोच और भावनाएँ पालते हैं । 
 दरअसल , हमारे मुँह से वही बातें निकलती हैं जो हमारे मन में होती हैं । 
 यही बात यीशु ने कही थी : “ भला मनुष्य अपने मन के भले भण्डार से भली बातें निकालता है ; और बुरा मनुष्य अपने मन के बुरे भण्डार से बुरी बातें निकालता है ; क्योंकि जो मन में भरा है वही उसके मुंह पर आता है । ” 
 इसलिए अपनी ज़बान को काबू में रखने के लिए हमें दाऊद की तरह प्रार्थना करना चाहिए : “ हे परमेश्‍वर , मेरे अन्दर शुद्ध मन उत्पन्‍न कर , और मेरे भीतर स्थिर आत्मा नये सिरे से उत्पन्‍न कर । ” — भजन 51 : 10 . 
 कड़वाहट , प्रकोप और क्रोध कैसे एक इंसान को निंदा करने या बुरा - भला कहने के लिए उकसा सकते हैं ? 
 पौलुस ने इफिसुस के मसीहियों को न सिर्फ चुभनेवाली बातों से दूर रहने का बढ़ावा दिया बल्कि उन भावनाओं से भी , जो उन्हें ऐसी बातें कहने के लिए उकसाती हैं । 
 उसने लिखा : “ सब प्रकार की कड़वाहट और प्रकोप और क्रोध , और कलह , [ “ चीख - चिल्लाहट , ” ईज़ी - टू - रीड वर्शन ] और निन्दा सब बैरभाव समेत तुम से दूर की जाए । ” 
 गौर कीजिए कि पौलुस ने ‘ चीख - चिल्लाहट और निन्दा ’ का ज़िक्र करने से पहले “ कड़वाहट और प्रकोप और क्रोध ” जैसी भावनाओं का ज़िक्र किया । 
 यह दिखाता है कि एक इंसान अपने गुस्से की वजह से कड़वी बातें उगल सकता है । 
 इसलिए खुद से पूछिए : ‘ क्या मैं अपने दिल में कड़वाहट और क्रोध पालता हूँ ? 
 क्या मैं “ क्रोधी स्वभाव वाला ” हूँ ? ’ 
 अगर इन सवालों का जवाब ‘ हाँ ’ है , तो परमेश्‍वर से प्रार्थना कीजिए कि वह आपको अपने मन से ये भावनाएँ दूर करने में मदद दे । 
 साथ ही , संयम दिखाने के लिए भी उससे मदद माँगिए ताकि आप गुस्से से उबल न पड़ें । 
 भजन 4 : 4 ( NHT ) कहता है : “ क्रोध तो करो , पर पाप मत करो । 
 अपने बिछौनों पर पड़े हुए मनन करो और शान्त रहो । ” 
 अगर किसी हालात में आपको लगता है कि आपका गुस्सा भड़कने पर है और उसे रोकना मुश्‍किल है , तो नीतिवचन 17 : 14 की इस सलाह को मानिए : “ झगड़ा बढ़ने से पहिले उसको छोड़ देना उचित है । ” 
 जी हाँ , कुछ वक्‍त के लिए यानी जब तक आपका गुस्सा ठंडा न हो जाए , तब तक मामले पर चर्चा मत कीजिए । 
 मन - ही - मन कुढ़ने से शादीशुदा ज़िंदगी पर क्या असर पड़ता है ? 
 प्रकोप और क्रोध का सामना करना आसान नहीं होता , खासकर तब जब पौलुस के मुताबिक यह क्रोध “ कड़वाहट ” की वजह से पैदा होता है । 
 पौलुस ने यहाँ कड़वाहट के लिए जिस यूनानी शब्द का इस्तेमाल किया , उसका मतलब है , “ मन - ही - मन कुढ़ना और सुलह करने से इनकार करना ” और ‘ ऐसी नफरत जो एक इंसान को दूसरों की हर गलती का हिसाब रखने के लिए उकसाती है । ’ 
 कभी - कभी मियाँ - बीवी का झगड़ा उनके बीच एक दीवार खड़ी कर देता है जो गिरने का नाम नहीं लेती । 
 अगर ऐसा लंबे समय तक चलता रहे और झगड़े को पूरी तरह निपटाया न जाए , तो उनके दिल में एक - दूसरे के लिए आदर की जगह नफरत पैदा हो सकती है । 
 मगर बीती गलतियों को लेकर कुढ़ते रहने से क्या फायदा ? 
 जो हो चुका है , उसे तो बदला नहीं जा सकता । 
 इसके बजाय , एक - दूसरे को माफ करके मामले को भूल जाने में ही दोनों की भलाई है । 
 आखिर , प्रेम “ बुराई का लेखा नहीं रखता । ” — 1 कुरिन्थियों 13 : 4 , 5 , NHT . 
 जो लोग कड़वे शब्द इस्तेमाल करने के आदी हैं , वे अपने बोलने के तरीके में बदलाव कैसे ला सकते हैं ? 
 लेकिन तब क्या , अगर आपकी परवरिश ऐसे परिवार में हुई है जहाँ कड़वे शब्दों का इस्तेमाल करना आम बात थी और अब यह आपकी भी आदत बन चुकी है ? 
 अगर ऐसा है , तो यकीन रखिए , आप खुद को बदल सकते हैं । 
 बेशक आपने अपनी ज़िंदगी के कई पहलुओं में कुछ सीमाएँ ठहरायी होंगी , यानी आपने पक्का इरादा किया होगा कि आप फलाँ तरीके से बर्ताव नहीं करेंगे । 
 तो फिर , आप अपनी बोलचाल के मामले में क्या सीमा ठहराएँगे ? 
 क्या यह कि आप कड़वी बातें उगलने से पहले अपनी ज़बान को रोक लेंगे ? 
 इस मामले में आप शायद इफिसियों 4 : 29 में दी सलाह को मानना चाहें : “ कोई गन्दी बात तुम्हारे मुंह से न निकले । ” 
 ऐसा करने के लिए आपको ‘ पुराने मनुष्यत्व को उसके कामों समेत उतार डालना होगा । 
 और नए मनुष्यत्व को पहिन लेना होगा , जो अपने सृजनहार के स्वरूप के अनुसार ज्ञान प्राप्त करने के लिये नया बनता जाता है । ’ — कुलुस्सियों 3 : 9 , 10 . 
 ‘ दिल खोलकर बातचीत करना ’ ज़रूरी है 
 अगर पति - पत्नी एक - दूसरे से बात करना बंद कर दें , तो उनकी शादी पर क्या बुरा असर हो सकता है ? 
 जब एक पति या पत्नी अपने साथी से बात करना बंद कर देती है , तो इससे फायदा कम , नुकसान ज़्यादा होता है । 
 ऐसी बात नहीं है कि वह हर बार अपने साथी को सज़ा देने के लिए चुप्पी साध लेती है । 
 कभी - कभार हो सकता है वह किसी बात से खीज उठे या निराश हो जाए , और इसी वजह से बातचीत करना बंद कर दे । 
 वजह चाहे जो भी हो , लेकिन इस तरह का बर्ताव करने से तनाव और भी बढ़ता है और समस्या का भी हल नहीं होता । 
 यही बात एक पत्नी ने भी कही : “ हम फिर से एक - दूसरे के साथ बात करना शुरू तो कर देते हैं , मगर जिस वजह से हमने कुछ वक्‍त के लिए बात करना बंद किया था , उसके बारे में बिलकुल भी चर्चा नहीं करते । ” 
 शादीशुदा ज़िंदगी में तनाव से गुज़रनेवाले मसीहियों को क्या करना चाहिए ? 
 जब पति - पत्नी के बीच तनाव बढ़ता जाता है , तो वह बिना बातचीत के दूर नहीं हो सकता । 
 नीतिवचन 15 : 22 कहता है : “ बिना सम्मति की [ ‘ दिल खोलकर बातचीत न करने से , ’ NW ] कल्पनाएं निष्फल हुआ करती हैं , परन्तु बहुत से मंत्रियों की सम्मति से बात ठहरती है । ” 
 जी हाँ , आपको अपने साथी के साथ बैठकर समस्या के बारे में बातचीत करनी चाहिए । 
 जब आपका साथी बोलता है , तो पहले से कोई राय कायम मत कीजिए , बल्कि सच्चे दिल और खुले दिमाग से उसकी सुनिए । 
 अगर आप ऐसा नहीं कर पाते , तो क्यों न अपनी कलीसिया के प्राचीनों की मदद लें ? 
 उन्हें शास्त्रों का ज्ञान है और वे आपको सुझाव दे पाएँगे कि बाइबल के सिद्धांतों को कैसे लागू किया जा सकता है । 
 ऐसे प्राचीन “ मानो आंधी से छिपने का स्थान , और बौछार से आड़ ” हैं । — यशायाह 32 : 2 . 
 इस संघर्ष में जीत आपकी हो सकती है 
 रोमियों 7 : 18 - 23 में किस संघर्ष की बात की गयी है ? 
 अपनी ज़बान को लगाम देना और खुद पर काबू रखना आसान नहीं होता । 
 इसके लिए हमें कड़ा संघर्ष करने की ज़रूरत पड़ती है । 
 प्रेरित पौलुस को भी कुछ ऐसा ही संघर्ष करना पड़ा था । 
 उसने लिखा : “ मैं जानता हूं , कि मुझ में अर्थात्‌ मेरे शरीर में कोई अच्छी वस्तु बास नहीं करती , इच्छा तो मुझ में है , परन्तु भले काम मुझ से बन नहीं पड़ते । 
 क्योंकि जिस अच्छे काम की मैं इच्छा करता हूं , वह तो नहीं करता , परन्तु जिस बुराई की इच्छा नहीं करता , वही किया करता हूं । 
 परन्तु यदि मैं वही करता हूं , जिस की इच्छा नहीं करता , तो उसका करनेवाला मैं न रहा , परन्तु पाप जो मुझ में बसा हुआ है । ” 
 ‘ हमारे अंगों में पाप की व्यवस्था ’ मौजूद है , और इसी वजह से हम अकसर अपनी ज़बान का गलत इस्तेमाल करते हैं । 
 लेकिन हमें जी - जान लगाकर इस समस्या से निपटना होगा । 
 ऐसे करने में अगर हम परमेश्‍वर की मदद लें , तो इस संघर्ष में जीत हमारी ही होगी । 
 19 , 20 . 
 अपनी ज़बान को लगाम देने में यीशु की मिसाल पति - पत्नियों की कैसे मदद कर सकती है ? 
 जिस रिश्‍ते में प्यार और आदर होता है , वहाँ दिल को छलनी करनेवाले शब्दों के लिए कोई जगह नहीं होती । 
 ध्यान दीजिए कि इस मामले में यीशु मसीह ने हमारे लिए कैसी मिसाल रखी । 
 उसने कभी - भी अपनी बातों से अपने चेलों का अपमान नहीं किया । 
 यहाँ तक कि धरती पर अपनी ज़िंदगी की आखिरी रात में जब उसके चेले आपस में लड़ रहे थे कि उनमें कौन बड़ा है , उस वक्‍त भी उसने उन्हें फटकारा नहीं , बल्कि प्यार से समझाया । 
 यीशु की मिसाल देकर बाइबल सलाह देती है : “ हे पतियो , अपनी अपनी पत्नी से प्रेम रखो , जैसा मसीह ने भी कलीसिया से प्रेम करके अपने आप को उसके लिये दे दिया । ” — इफिसियों 5 : 25 . 
 पत्नियों को क्या सलाह दी गयी है ? 
 यही कि उसे “ अपने पति के लिए गहरा आदर होना चाहिए । ” 
 अगर एक पत्नी अपने पति का आदर करती है , तो क्या वह उस पर चीखेगी - चिल्लाएगी या उसे खरी - खोटी सुनाएगी ? 
 पौलुस ने लिखा : “ मैं चाहता हूं , कि तुम यह जान लो , कि हर एक पुरुष का सिर मसीह है : और स्त्री का सिर पुरुष है : और मसीह का सिर परमेश्‍वर है । ” 
 जी हाँ , जिस तरह मसीह अपने सिर या मुखिया के अधीन रहता है , उसी तरह पत्नियों को भी अपने मुखिया के अधीन रहना चाहिए । 
 यह सच है कि कोई भी असिद्ध इंसान हू - ब - हू यीशु के नक्शेकदम पर नहीं चल सकता । 
 लेकिन अगर पति - पत्नी ‘ उसके पद - चिन्हों पर चलने ’ की भरसक कोशिश करें , तो वे ज़बान को काबू में रखने के अपने संघर्ष में कामयाब ज़रूर होंगे । — 1 पतरस 2 : 21 . ( w06 9 / 15 ) 
 आपने क्या सीखा ? 
 • एक बेकाबू ज़बान शादी को तबाह कैसे कर सकती है ? 
 • ज़बान को लगाम देना इतना मुश्‍किल क्यों है ? 
 • अपनी बोली को काबू में रखने के लिए क्या बात हमारी मदद करती है ? 
 • शादीशुदा ज़िंदगी में तनाव से गुज़रते वक्‍त , आपको क्या करना चाहिए ? 
 [ पेज 10 पर तसवीर ] 
 प्राचीन , बाइबल से मदद देते हैं 
 क्या आप पवित्र चीज़ों के बारे में यहोवा का नज़रिया रखते हैं ? 
 “ ध्यान से देखते रहो , . . . 
 ताकि कोई ऐसा न हो जो व्यभिचारी हो या पवित्र चीज़ों की कदर नहीं करता हो । ” — इब्रानियों 12 : 15 , 16 , NW . 
 यहोवा के सेवक दुनिया का कौन - सा रवैया नहीं अपनाते हैं ? 
 आज ज़्यादातर लोगों के दिल में पवित्र चीज़ों के लिए कदर धीरे - धीरे खत्म होती जा रही है । 
 इस बारे में फ्रांस के एक समाजविज्ञानी , एडगार मोरन ने कहा : “ ईश्‍वर , कुदरत , वतन , इतिहास और दलील — इन्हीं बुनियाद पर हमारे नैतिक उसूल बने हैं और इन पर पहले शक करने का सवाल ही पैदा नहीं होता था । 
 मगर अब ये बुनियाद कमज़ोर पड़ती जा रही हैं । . . . 
 और आज लोग अपने मन - मुताबिक चुनाव कर रहे हैं कि वे किन उसूलों पर चलेंगे । ” 
 लोगों का यह रवैया दिखाता है कि उनमें “ संसार की आत्मा ” है या ‘ वह आत्मा जो अब आज्ञा न माननेवालों में कार्य्य करती है । ’ 
 लेकिन यहोवा की हुकूमत के अधीन रहनेवाले उसके समर्पित सेवक ऐसा रवैया नहीं दिखाते । 
 इसके बजाय , वे जानते हैं कि पवित्रता , यहोवा की उपासना में बहुत मायने रखती है । 
 हमें अपनी ज़िंदगी में किन चीज़ों को पवित्र मानना चाहिए ? 
 इस लेख में ऐसी पाँच चीज़ें बतायी गयी हैं जो परमेश्‍वर के सभी सेवकों के लिए पवित्र हैं । 
 और अगले लेख में , मसीही सभाओं की पवित्रता के बारे में चर्चा की जाएगी । 
 मगर सबसे पहले , आइए देखें कि “ पवित्र ” शब्द का असल में मतलब क्या है । 
 2 , 3 . 
 ( क ) बाइबल , यहोवा की पवित्रता पर कैसे ज़ोर देती है ? 
 ( ख ) हम कैसे दिखाते हैं कि हम यहोवा के नाम को पवित्र मानते हैं ? 
 शब्द “ पवित्र , ” बाइबल की इब्रानी भाषा के जिस शब्द से निकला है , उसका मतलब है , अलग । 
 उपासना के मामले में , “ पवित्र ” उसे कहा जाता है , जो साधारण कामों में होनेवाले इस्तेमाल से अलग या पावन ठहराया गया हो । 
 यहोवा सही मायनों में पवित्र है , उसके जैसा पवित्र और कोई नहीं । 
 इसलिए उसे “ परमपवित्र ” कहा गया है । 
 प्राचीन इस्राएल में , महायाजक अपनी पगड़ी पर सोने की एक पट्टिका पहनता था , जिस पर ये शब्द खुदे हुए थे : “ पवित्रता यहोवा की है । ” 
 ( NW ) बाइबल बताती है कि स्वर्ग में , यहोवा के सिंहासन के चारों तरफ खड़े करूब और साराप यह ऐलान करते हैं : “ यहोवा पवित्र , पवित्र , पवित्र है । ” 
 यहोवा को तीन बार पवित्र कहना , इस बात पर ज़ोर देता है कि वह सर्वोत्तम रूप से पवित्र , स्वच्छ और शुद्ध है । 
 दरअसल , वही पवित्रता का स्रोत है । 
 यहोवा का नाम भी पवित्र है । 
 भजनहार ने कहा : “ वे तेरे महान और भययोग्य नाम का धन्यवाद करें ! 
 वह तो पवित्र है ! ” 
 यीशु ने हमें यह प्रार्थना करना सिखाया : “ हे हमारे पिता , तू जो स्वर्ग में है ; तेरा नाम पवित्र माना जाए । ” 
 यीशु की माँ , मरियम ने कहा : “ मेरा प्राण प्रभु की बड़ाई करता है । . . . 
 उस शक्‍तिमान ने मेरे लिये बड़े बड़े काम किए हैं , और उसका नाम पवित्र है । ” 
 यहोवा के सेवक होने के नाते , हम भी उसके नाम को पवित्र मानते हैं और ऐसा कोई भी काम नहीं करते , जिससे उसके पवित्र नाम पर कलंक लगे । 
 इसके अलावा , यहोवा जिन चीज़ों को पवित्र मानता है , उन्हें हम भी पवित्र मानते हैं । 
 इस तरह हम पवित्रता के बारे में यहोवा का नज़रिया रखते हैं । — आमोस 5 : 14 , 15 . 
 हम क्यों यीशु के लिए गहरा आदर दिखाते हैं 
 बाइबल यीशु को “ पवित्र जन ” क्यों कहती है ? 
 पवित्र परमेश्‍वर यहोवा का ‘ एकलौता ’ बेटा होने के नाते , यीशु को पवित्र सिरजा गया था । 
 इसलिए उसे “ परमेश्‍वर का पवित्र जन ” कहा गया है । 
 वह तब भी पवित्र बना रहा जब स्वर्ग से उसके जीवन को मरियम के गर्भ में डाला गया । 
 मगर यह कैसे मुमकिन हुआ ? 
 पवित्र आत्मा की शक्‍ति से । 
 यही बात यीशु के जन्म से पहले एक स्वर्गदूत ने मरियम से कही थी : ‘ पवित्र आत्मा आप पर उतरेगा । 
 इसलिए जो आप से उत्पन्‍न होगा , वह पवित्र होगा और ईश्‍वर का पुत्र कहलायेगा । ’ 
 कई सालों बाद , यरूशलेम के मसीहियों ने जब यहोवा से प्रार्थना की , तो उन्होंने दो बार परमेश्‍वर के बेटे को ‘ तेरा पवित्र सेवक यीशु ’ कहा । — प्रेरितों 4 : 27 , 30 , NHT . 
 यीशु धरती पर कौन - सा पवित्र काम करने के लिए आया था , और उसका लहू क्यों बहुमूल्य है ? 
 यीशु धरती पर एक पवित्र काम करने के लिए आया था । 
 सामान्य युग 29 में अपने बपतिस्मे के वक्‍त , उसका अभिषेक हुआ और वह यहोवा के महान आत्मिक मंदिर का महायाजक बना । 
 इसके अलावा , उसे अपनी जान की कुरबानी भी देनी थी । 
 उसके बहाए लहू से छुड़ौती की कीमत अदा होती जिससे पापी इंसानों के लिए उद्धार पाना मुमकिन होता । 
 इसलिए हम यीशु के लहू को पवित्र और “ बहुमूल्य ” मानते हैं । — 1 पतरस 1 : 19 . 
 मसीह यीशु की तरफ हम कैसा रवैया दिखाते हैं , और क्यों ? 
 हम अपने राजा और महायाजक , यीशु मसीह का गहरा आदर करते हैं । 
 इस बात को समझाने के लिए प्रेरित पौलुस ने लिखा : “ परमेश्‍वर ने [ अपने बेटे को ] अति महान भी किया , और उसको वह नाम दिया जो सब नामों में श्रेष्ठ है । 
 कि जो स्वर्ग में और पृथ्वी पर और जो पृथ्वी के नीचे हैं ; वे सब यीशु के नाम पर घुटना टेकें । 
 और परमेश्‍वर पिता की महिमा के लिये हर एक जीभ अंगीकार कर ले कि यीशु मसीह ही प्रभु है । ” 
 जी हाँ , जब हम खुशी - खुशी अपने अगुवे , राजा और मसीही कलीसिया के मुखिया , यीशु मसीह के अधीन रहते हैं , तो हम दिखाते हैं कि पवित्र चीज़ों के बारे में हम यहोवा का नज़रिया रखते हैं । — मत्ती 23 : 10 ; कुलुस्सियों 1 : 18 . 
 हम मसीह को अधीनता कैसे दिखाते हैं ? 
 मसीह के अधीन रहने का मतलब यह भी है कि हम उन पुरुषों के लिए सही आदर दिखाएँ जिन्हें वह अपने काम की अगुवाई करने के लिए इस्तेमाल करता है । 
 हमें यह समझने की ज़रूरत है कि शासी निकाय में आत्मा से अभिषिक्‍त सदस्यों की ज़िम्मेदारी पवित्र है और वे जिन अध्यक्षों को शाखा दफ्तरों , ज़िलाओं , सर्किटों और कलीसियाओं में सेवा करने के लिए चुनते हैं , उनकी भी ज़िम्मेदारी पवित्र है । 
 इसलिए यह ज़रूरी है कि हम इस इंतज़ाम के लिए गहरा आदर दिखाएँ और उसके अधीन रहें । — इब्रानियों 13 : 7 , 17 . 
 पवित्र लोग 
 8 , 9 . 
 ( क ) इस्राएली किस मायने में पवित्र लोग थे ? 
 ( ख ) यहोवा ने इस्राएलियों के दिलो - दिमाग में पवित्रता का सिद्धांत कैसे बिठाया ? 
 यहोवा ने इस्राएल जाति के साथ एक वाचा बाँधी । 
 इस वाचा की बदौलत , इस नयी जाति को एक खास ओहदा मिला । 
 उन्हें बाकी जातियों से पवित्र या अलग ठहराया गया । 
 यहोवा ने खुद उनसे कहा : “ तुम मेरे लिये पवित्र बने रहना ; क्योंकि मैं यहोवा स्वयं पवित्र हूं , और मैं ने तुम को और देशों के लोगों से इसलिये अलग किया है कि तुम निरन्तर मेरे ही बने रहो । ” — लैव्यव्यवस्था 19 : 2 ; 20 : 26 . 
 यहोवा ने शुरू से ही इस नयी जाति के लोगों के दिलो - दिमाग में पवित्रता का सिद्धांत बिठा दिया था । 
 वह कैसे ? 
 यहोवा ने उन्हें सीनै पर्वत को छूने से मना किया था , जिस पर उसने मूसा को दस नियम दिए थे और जो उस वक्‍त पवित्र माना जाता था । 
 और अगर कोई इस आज्ञा को तोड़ता तो उसे उसी वक्‍त मौत दी जाती थी । 
 इसके अलावा , याजकवर्ग , निवासस्थान और उसकी सजावट की चीज़ों को भी पवित्र समझा जाना था । 
 आज मसीही कलीसिया के बारे में क्या कहा जा सकता है ? 
 10 , 11 . 
 ऐसा क्यों कहा जा सकता है कि अभिषिक्‍त जनों से बनी मसीही कलीसिया पवित्र है , और ‘ अन्य भेड़ ’ के लोग इस बात को किस नज़र से देखते हैं ? 
 यहोवा की नज़र में अभिषिक्‍त जनों से बनी मसीही कलीसिया पवित्र है । 
 दरअसल , किसी भी वक्‍त धरती पर जीनेवाले अभिषिक्‍त मसीहियों के पूरे समूह को एक पवित्र मंदिर कहा जाता है । 
 मगर यह मंदिर , यहोवा के महान आत्मिक मंदिर से अलग है । 
 अपनी पवित्र आत्मा के ज़रिए यहोवा , अभिषिक्‍त मसीहियों के मंदिर में निवास करता है । 
 प्रेरित पौलुस ने लिखा : “ [ मसीह यीशु ] में सारी रचना एक साथ मिलकर प्रभु में एक पवित्र मन्दिर बनती जाती है । 
 जिस में तुम भी आत्मा के द्वारा परमेश्‍वर का निवासस्थान होने के लिये एक साथ बनाए जाते हो । ” — इफिसियों 2 : 21 , 22 ; 1 पतरस 2 : 5 , 9 . 
 पौलुस ने अभिषिक्‍त मसीहियों को आगे लिखा : “ क्या तुम नहीं जानते , कि तुम परमेश्‍वर का मन्दिर हो , और परमेश्‍वर का आत्मा तुम में बास करता है ? . . . 
 परमेश्‍वर का मन्दिर पवित्र है , और वह तुम हो । ” 
 अपनी आत्मा के ज़रिए यहोवा , अभिषिक्‍त मसीहियों में ‘ बसता ’ और ‘ उन में चलता फिरता ’ है । 
 वह लगातार अपने विश्‍वासयोग्य “ दास ” को राह दिखाता है । 
 इस “ मंदिर ” वर्ग के साथ संगति करने का सम्मान , ‘ अन्य भेड़ ’ के लोगों को दिलो - जान से प्यारी है । — यूहन्‍ना 10 : 16 , NW ; मत्ती 25 : 37 - 40 . 
 हमारी मसीही ज़िंदगी में पवित्र चीज़ें 
 हम अपनी ज़िंदगी में किन चीज़ों को पवित्र मानते हैं , और क्यों ? 
 यह कोई ताज्जुब की बात नहीं कि मसीही कलीसिया के अभिषिक्‍त जनों और उनके साथियों की ज़िंदगी से जुड़ी बहुत - सी चीज़ों को पवित्र माना जाता है । 
 उनमें से एक है , यहोवा के साथ हमारा रिश्‍ता । 
 यह रिश्‍ता हमें इतना अज़ीज़ है कि हम किसी भी चीज़ या इंसान को यहोवा और हमारे रिश्‍ते के बीच आने नहीं देते । 
 इस अटूट रिश्‍ते को बनाए रखने के लिए प्रार्थना एक अहम भूमिका निभाती है । 
 भविष्यवक्‍ता दानिय्येल , रोज़ बिना नागा प्रार्थना किया करता था और यह उसके लिए इतनी पवित्र थी कि उसने तब भी प्रार्थना करना नहीं छोड़ा जब उसकी जान पर बन आयी थी । 
 ‘ पवित्र लोगों [ या अभिषिक्‍त मसीहियों ] की प्रार्थनाओं ’ को मंदिर में उपासना के लिए इस्तेमाल होनेवाले धूप के समान बताया गया है । 
 यह तुलना दिखाती है कि प्रार्थना कितनी पवित्र है । 
 वाकई , पूरे जहान के मालिक और महाराजाधिराज से बात करना क्या ही सम्मान की बात है ! 
 इसलिए हम प्रार्थना को पवित्र मानते हैं ! 
 कौन - सी शक्‍ति पवित्र है , और हमें क्या करना चाहिए जिससे यह शक्‍ति हमारी ज़िंदगी में काम करती रहे ? 
 अभिषिक्‍त मसीहियों और उनके साथियों की ज़िंदगी में एक शक्‍ति काम करती है , जिसे वे बहुत पवित्र मानते हैं । 
 वह है , पवित्र आत्मा । 
 यह आत्मा यहोवा की सक्रिय शक्‍ति है । 
 यह हमेशा पवित्र परमेश्‍वर की मरज़ी के मुताबिक काम करती है , इसलिए इसे “ पवित्र आत्मा ” या “ पवित्रता की आत्मा ” कहना बिलकुल सही है । 
 इस पवित्र आत्मा के ज़रिए , यहोवा अपने सेवकों को सुसमाचार सुनाने की ताकत देता है । 
 यहोवा अपनी आत्मा “ उन्हें [ देता ] है , जो उस की आज्ञा मानते ” और “ आत्मा के अनुसार चल [ ते ] ” हैं , ना कि उन्हें जो शरीर की लालसाओं को पूरा करने में लगे रहते हैं । 
 इस ज़बरदस्त शक्‍ति से मसीही अपने अंदर ‘ आत्मा के फल , ’ यानी बढ़िया गुण पैदा कर पाते हैं । 
 यह शक्‍ति उन्हें ‘ पवित्र चालचलन रखने और भक्‍ति ’ के काम करने के लिए भी उकसाती है । 
 अगर हम पवित्र आत्मा को पावन मानते हैं , तो हम ऐसा कोई भी काम नहीं करेंगे जिससे यह शोकित हो जाए , या हमारी ज़िंदगी में काम करना बंद कर दे । — इफिसियों 4 : 30 . 
 अभिषिक्‍त मसीही किस सम्मान को पवित्र मानते हैं , और अन्य भेड़ के लोग कैसे इस सम्मान के भागीदार हैं ? 
 इसके अलावा , हमें पवित्र परमेश्‍वर , यहोवा के नाम की गवाही देने और उसके साक्षी होने का जो सम्मान मिला है , उसे भी हम पवित्र मानते हैं । 
 यहोवा ने अभिषिक्‍त मसीहियों को “ नई वाचा के सेवक होने ” के लिए योग्य ठहराया है । 
 सेवक होने के नाते , उन्हें ‘ राज्य का सुसमाचार ’ सुनाने और “ सब जातियों के लोगों को चेला बना [ ने ] ” का काम दिया गया है । 
 अभिषिक्‍त मसीही पूरी वफादारी से इस काम को पूरा कर रहे हैं । 
 नतीजा , भेड़ सरीखे लाखों लोग उनके संदेश को कबूल कर रहे हैं और उनसे मानो कह रहे हैं : “ हम तुम्हारे संग चलेंगे , क्योंकि हम ने सुना है कि परमेश्‍वर तुम्हारे साथ है । ” 
 ये नम्र लोग , आध्यात्मिक मायने में “ हरवाहे और दाख की बारी के माली ” बनकर ‘ हमारे परमेश्‍वर के अभिषिक्‍त सेवकों ’ की खातिर खुशी - खुशी सेवा करते हैं । 
 इस तरह , अन्य भेड़ के लोग , दुनिया - भर में प्रचार का काम पूरा करने में अभिषिक्‍त मसीहियों की बहुत मदद करते हैं । — यशायाह 61 : 5 , 6 . 
 प्रेरित पौलुस ने किस काम को पवित्र माना था , और यही नज़रिया हम भी क्यों रखते हैं ? 
 प्रेरित पौलुस एक ऐसी मिसाल है , जिसने अपने प्रचार के काम को पवित्र माना था । 
 उसने अपने बारे में कहा : “ मैं अन्यजातियों के लिये मसीह यीशु का सेवक होकर परमेश्‍वर के सुसमाचार की सेवा याजक की नाईं [ “ सुसमाचार की पवित्र सेवा , ” NW ] करूं । ” 
 कुरिन्थुस के मसीहियों को लिखी अपनी पत्री में उसने अपनी सेवा को “ खज़ाना ” कहा । 
 हम प्रचार काम के ज़रिए , लोगों को “ परमेश्‍वर का पवित्र वचन ” सुनाते हैं । 
 इसलिए चाहे हम अभिषिक्‍त मसीहियों में से हों या अन्य भेड़ के लोगों में से , हम गवाही देने के इस काम को एक पवित्र सम्मान मानते हैं । 
 ‘ परमेश्‍वर का भय रखते हुए पवित्रता को सिद्ध करना ’ 
 क्या बात हमारी मदद करेगी ताकि हम उन लोगों की तरह न बनें जो ‘ पवित्र चीज़ों की कदर नहीं करते ’ ? 
 प्रेरित पौलुस ने अपने मसीही भाइयों को खबरदार किया था कि वे उन लोगों की तरह न बनें जो ‘ पवित्र चीज़ों की कदर नहीं करते । ’ 
 ( NW ) इसके बजाय , उसने उन्हें “ पवित्रता के खोजी ” होने की सलाह दी । 
 और यह भी कहा : “ ध्यान से देखते रहो , ऐसा न हो , कि . . . 
 कोई कड़वी जड़ फूटकर कष्ट दे , और उसके द्वारा बहुत से लोग अशुद्ध हो जाएं । ” 
 शब्द “ कड़वी जड़ , ” मसीही कलीसिया के उन गिने - चुने लोगों के लिए इस्तेमाल किया गया है , जो यहोवा के काम करने के तरीके में नुक्स निकालते हैं । 
 मिसाल के लिए , वे यहोवा के इस नज़रिए से सहमत न हों कि शादी एक पवित्र बंधन है या एक इंसान को नैतिक रूप से शुद्ध रहना चाहिए । 
 या फिर वे “ अशुद्ध बकवाद ” फैलाने में हिस्सा लें , जिनका बढ़ावा ऐसे लोग देते हैं जो “ सत्य से भटक गए हैं । ” — 2 तीमुथियुस 2 : 16 - 18 . 
 पवित्रता के बारे में यहोवा का नज़रिया बनाए रखने के लिए अभिषिक्‍त मसीहियों को क्यों लगातार मेहनत करनी चाहिए ? 
 पौलुस ने अपने अभिषिक्‍त भाइयों को लिखा : “ हे प्यारो . . . 
 आओ , हम अपने आप को शरीर और आत्मा की सब मलिनता से शुद्ध करें , और परमेश्‍वर का भय रखते हुए पवित्रता को सिद्ध करें । ” 
 यह आयत दिखाती है कि “ स्वर्गीय बुलाहट में भागी , ” अभिषिक्‍त मसीहियों को लगातार मेहनत करनी चाहिए , ताकि ज़िंदगी के हर दायरे में वे साबित कर सकें कि वे पवित्रता के बारे में यहोवा का नज़रिया रखते हैं । 
 उसी तरह , प्रेरित पतरस ने आत्मा से अभिषिक्‍त अपने भाइयों को उकसाया : “ आज्ञाकारी बालकों की नाईं अपनी अज्ञानता के समय की पुरानी अभिलाषाओं के सदृश न बनो । 
 पर जैसा तुम्हारा बुलानेवाला पवित्र है , वैसे ही तुम भी अपने सारे चालचलन में पवित्र बनो । ” — 1 पतरस 1 : 14 , 15 . 
 18 , 19 . 
 ( क ) “ बड़ी भीड़ ” के लोग कैसे दिखाते हैं कि वे पवित्र चीज़ों के बारे में यहोवा का नज़रिया रखते हैं ? 
 ( ख ) अगले लेख में मसीही ज़िंदगी से जुड़े कौन - से पवित्र पहलू पर चर्चा की जाएगी ? 
 “ बड़ी भीड़ ” के लोगों के बारे में क्या , जो आगे चलकर “ बड़े क्लेश ” से ज़िंदा बच निकलेंगे ? 
 उन्हें भी साबित करना होगा कि वे पवित्र चीज़ों के बारे में यहोवा का नज़रिया रखते हैं । 
 प्रकाशितवाक्य की किताब कहती है कि वे यहोवा के आत्मिक मंदिर के आँगन में , यानी धरती पर उसकी “ पवित्र सेवा ” ( NW ) कर रहे हैं । 
 उन्होंने मसीह के छुड़ौती बलिदान पर विश्‍वास किया है , यानी लाक्षणिक भाषा में कहें तो उन्होंने “ अपने अपने वस्त्र मेम्ने के लोहू में धोकर श्‍वेत किए हैं । ” 
 ऐसा करके वे यहोवा के सामने शुद्ध ठहर सकते हैं । 
 साथ ही , उनकी यह ज़िम्मेदारी बन जाती है कि वे “ अपने आप को शरीर और आत्मा की सब मलिनता से शुद्ध करें , और परमेश्‍वर का भय रखते हुए पवित्रता को सिद्ध करें । ” 
 अभिषिक्‍त मसीहियों और उनके साथियों की ज़िंदगी का एक अहम पहलू है , यहोवा की उपासना और उसके वचन का अध्ययन करने के लिए लगातार इकट्ठा होना । 
 यहोवा अपने लोगों की इन सभाओं को पवित्र समझता है । 
 अगले लेख में चर्चा की जाएगी कि इस अहम पहलू के बारे में हम यहोवा का नज़रिया कैसे रख सकते हैं , और क्यों ? 
 ( w06 11 / 01 ) 
 दोहराने के लिए 
 • यहोवा के सेवक दुनिया का कौन - सा नज़रिया नहीं अपनाते हैं ? 
 • यहोवा को ही पवित्रता का स्रोत क्यों कहा जाता है ? 
 • हम कैसे दिखाते हैं कि हम मसीह की पवित्रता का आदर करते हैं ? 
 • हमें अपनी ज़िंदगी में किन चीज़ों को पवित्र मानना चाहिए ? 
 [ पेज 25 पर तसवीर ] 
 प्रचीन इस्राएल में , याजकवर्ग , निवासस्थान और उसकी सजावट की चीज़ों को पवित्र समझा जाना था 
 [ पेज 27 पर तसवीरें ] 
 प्रार्थना और प्रचार का काम हमारे लिए पवित्र सम्मान हैं 
 हमारी पवित्र सभाओं के लिए आदर दिखाना 
 ‘ मैं उनको अपने पवित्र पर्वत पर ले आकर अपने प्रार्थना के भवन में आनन्दित करूंगा । ’ — यशायाह 56 : 7 . 
 बाइबल से बताइए कि हम क्यों सभाओं के लिए सही आदर दिखाते हैं ? 
 यहोवा ने अपने लोगों यानी अभिषिक्‍त मसीहियों और उनके साथियों को अपने “ पवित्र पर्वत ” पर इकट्ठा किया है ताकि वे उसकी उपासना कर सकें । 
 वह “ प्रार्थना के भवन ” यानी अपने आत्मिक मंदिर में उन्हें आनंदित कर रहा है , जो कि “ सब जातियों के लिये प्रार्थना का घर ” है । 
 यहोवा का अपने लोगों को इस तरह इकट्ठा करना दिखाता है कि उसकी उपासना पवित्र , शुद्ध और सर्वश्रेष्ठ है । 
 इसलिए जब हम सभाओं के लिए सही आदर दिखाते हैं , जहाँ बाइबल का अध्ययन और परमेश्‍वर की उपासना की जाती है , तब हम ज़ाहिर करते हैं कि हम पवित्र चीज़ों के बारे में यहोवा का नज़रिया रखते हैं । 
 क्या बात दिखाती है कि यहोवा ने उपासना के लिए जिस जगह को चुना था , उसे वह पवित्र समझता था , और यीशु ने कैसे दिखाया कि वह भी यहोवा का नज़रिया रखता था ? 
 प्राचीन इस्राएल में यहोवा ने अपनी उपासना के लिए जिस जगह को चुना था , उसे पवित्र माना जाता था । 
 निवासस्थान और उसकी सजावट की चीज़ों और उपासना में इस्तेमाल होनेवाले पात्रों का अभिषेक किया जाना और उन्हें पवित्र किया जाना था “ जिस से वे परमपवित्र ठहरें । ” 
 निवासस्थान में दो भाग हुआ करते थे । 
 एक को “ पवित्र स्थान ” और दूसरे को “ परम पवित्र स्थान ” कहा जाता था । 
 बाद में , निवासस्थान की जगह यरूशलेम में बने मंदिर ने ले ली । 
 तब से यरूशलेम , यहोवा की उपासना की खास जगह बन गयी और उसे “ पवित्र नगर ” कहा जाने लगा । 
 जब यीशु धरती पर था , तब खुद उसने भी मंदिर के लिए आदर दिखाया । 
 एक मौके पर , यह देखकर उसका खून खौल उठा कि लोग किस तरह मंदिर का घोर अपमान कर रहे थे । 
 उन्होंने मंदिर के आँगन को व्यापार का अड्डा और आने - जाने का रास्ता बना रखा था । — मरकुस 11 : 15 , 16 . 
 किस बात से पता चलता है कि इस्राएलियों की सभाएँ पवित्र थीं ? 
 इस्राएली , नियमित तौर पर यहोवा की उपासना करने और व्यवस्था की बातें सुनने के लिए इकट्ठे होते हैं जो लेवी उन्हें पढ़कर सुनाते थे । 
 उनके पर्वों के कुछ दिनों को पवित्र सभा या महासभा कहा जाता था । 
 यह दिखाता है कि उनकी ये सभाएँ पवित्र थीं । 
 एज्रा और नहेमायाह के दिनों में ऐसा ही एक सम्मेलन हुआ था । 
 लेवी , ‘ लोगों को व्यवस्था समझा रहे थे । ’ 
 जब ‘ सब लोग व्यवस्था के वचन को सुनकर रोने लगे , ’ तब लेवियों ने “ सब लोगों को यह कहकर चुप करा दिया , कि चुप रहो क्योंकि आज का दिन पवित्र है । ” 
 इसके बाद , इस्राएलियों ने सात दिन के झोपड़ियों का पर्व ‘ बड़े आनन्द ’ के साथ मनाया । 
 इस दौरान , “ पहिले दिन से पिछले दिन तक एज्रा ने प्रतिदिन परमेश्‍वर की व्यवस्था की पुस्तक में से पढ़ पढ़कर सुनाया । 
 यों वे सात दिन तक पर्व को मानते रहे , और आठवें दिन नियम के अनुसार महासभा हुई । ” 
 ये मौके सचमुच पवित्र थे और इनमें हाज़िर होनेवाले सभी को ध्यान लगाकर और आदर के साथ व्यवस्था की बातों को सुनना था । 
 हमारी सभाएँ भी पवित्र हैं 
 4 , 5 . 
 हमारी सभाओं के किन पहलुओं से साबित होता है कि ऐसी सभाएँ पवित्र होती हैं ? 
 यह सच है कि आज धरती पर यहोवा का कोई पवित्र नगर नहीं है जहाँ उसने अपनी उपासना के लिए कोई खास मंदिर खड़ा किया हो । 
 फिर भी , हमें एक बात कभी नहीं भूलनी चाहिए कि हमारी सभाएँ पवित्र हैं , जहाँ हम यहोवा की उपासना करने के लिए इकट्ठे होते हैं । 
 बाइबल को पढ़ने और उसका अध्ययन करने के लिए हफ्ते में तीन बार सभाएँ रखी जाती हैं । 
 इनमें यहोवा के वचन की “ व्याख्या ” की जाती है और नहेमायाह के दिनों की तरह , ‘ उसका अभिप्राय : क्या है , इसे खोलकर समझाया ’ जाता है । 
 हमारी सारी सभाएँ प्रार्थना से शुरू और खत्म होती हैं । 
 और ज़्यादातर सभाओं में हम यहोवा की स्तुति में गीत भी गाते हैं । 
 कलीसिया की सभाएँ वाकई हमारी उपासना का एक ज़रूरी हिस्सा हैं , इसलिए इनके लिए हममें भक्‍ति की भावना होनी चाहिए और सभा के दौरान हमें पूरे आदर के साथ और ध्यान लगाकर कार्यक्रम सुनना चाहिए । 
 जब यहोवा के लोग उसकी उपासना करने , उसके वचन का अध्ययन करने और भाई - बहनों की बढ़िया संगति का आनंद लेने के लिए इकट्ठे होते हैं , तो यहोवा उन्हें आशीष देता है । 
 इसलिए जब कोई सभा रखी जाती है , तो हम यकीन रख सकते हैं कि ‘ यहोवा की आशीष ’ उस सभा पर ‘ ठहरती है । ’ 
 और अगर हम उसमें हाज़िर होते हैं और आध्यात्मिक कार्यक्रम को ध्यान से सुनते हैं , तो हमें भी वह आशीष मिलती है । 
 इतना ही नहीं , यीशु ने कहा था : “ जहां दो या तीन मेरे नाम पर इकट्ठे होते हैं , वहां मैं उन के बीच में होता हूं । ” 
 यह आयत मसीही प्राचीनों पर लागू होती है , जब वे दो लोगों के आपस की गंभीर समस्या को सुलझाने के लिए बैठक बुलाते हैं । 
 मगर इस आयत को हमारी सभाओं पर भी लागू किया जाता है । 
 ज़रा सोचिए , अगर मसीही भाई - बहन यीशु के नाम पर इकट्ठे होते हैं और वह पवित्र आत्मा के ज़रिए उनके बीच मौजूद होता है , तो क्या इन सभाओं को पवित्र नहीं समझा जाना चाहिए ? 
 सभा के लिए इस्तेमाल की जानेवाली छोटी और बड़ी जगहों के बारे में क्या कहा जा सकता है ? 
 यह सच है कि यहोवा , इंसानों के बनाए मंदिरों में नहीं बसता । 
 इसके बावजूद हमारे राज्य घर , सच्ची उपासना का स्थान हैं । 
 यहाँ हम यहोवा के वचन का अध्ययन करने , उससे प्रार्थना करने और उसकी स्तुति में गीत गाने के लिए मिलते हैं । 
 राज्य घर की तरह हमारे सम्मेलन भवन भी उपासना की जगह हैं । 
 इसके अलावा , जब अधिवेशन जैसी बड़ी सभाओं के लिए हॉल या स्टेडियम किराए पर लिए जाते हैं , तो ये भी अधिवेशन के दौरान उपासना का स्थान बन जाते हैं । 
 हमें उपासना के इन मौकों के लिए आदर दिखाना चाहिए , फिर चाहे इनमें मुट्ठी - भर लोग मौजूद हों या हज़ारों लोग । 
 और यह आदर हम अपने रवैए और व्यवहार से दिखा सकते हैं । 
 हमारी सभाओं के लिए आदर दिखाने के तरीके 
 हम किस तरीके से अपनी सभाओं के लिए आदर दिखा सकते हैं ? 
 हम कई तरीकों से अपनी सभाओं के लिए आदर दिखा सकते हैं । 
 एक तरीका है , सभाओं में राज्य गीत गाने के लिए मौजूद होना । 
 इनमें से कई गीत असल में प्रार्थनाएँ हैं और इसलिए उन्हें पूरी श्रद्धा के साथ गाया जाना चाहिए । 
 प्रेरित पौलुस ने भजन 22 में दी भविष्यवाणी का हवाला दिया , जिसमें यीशु ने कहा : “ मैं तेरा नाम अपने भाइयों को सुनाऊंगा , सभा के बीच में मैं तेरा भजन गाऊंगा । ” 
 इसलिए हमें ठान लेना चाहिए कि इससे पहले कि चेयरमैन गीत का नंबर बताए , हम अपनी जगह पर बैठ जाएँगे और फिर गीत गाते वक्‍त उसके मतलब पर पूरा ध्यान देंगे । 
 आइए हम उसी जज़्बे से गीत गाएँ , जिस जज़्बे से भजनहार ने गया था : “ मैं सीधे लोगों की गोष्ठी में और मण्डली में भी सम्पूर्ण मन से यहोवा का धन्यवाद करूंगा । ” 
 जी हाँ , सभाओं में जल्दी आने और आखिर तक रहने की एक बढ़िया वजह यह है कि हम यहोवा की स्तुति में गीत गाना चाहते हैं । 
 बाइबल की कौन - सी मिसाल दिखाती है कि हमें सभाओं में की जानेवाली प्रार्थनाओं को ध्यान से सुनकर उनके लिए आदर दिखाना चाहिए ? 
 राज्य गीत के अलावा , हाज़िर लोगों की तरफ से की गयी दिली प्रार्थनाएँ भी हमारी सभाओं की आध्यात्मिक शोभा बढ़ाती हैं । 
 पहली सदी में , एक मौके पर यरूशलेम के मसीही आपस में मिलें और उन्होंने “ एक चित्त होकर ऊंचे शब्द से परमेश्‍वर से ” गिड़गिड़ाकर प्रार्थना की । 
 नतीजा यह हुआ है कि वे ज़ुल्मों के दौर में भी “ परमेश्‍वर का वचन हियाव से सुनाते रहे । ” 
 ज़रा सोचिए , क्या उस सभा में मौजूद किसी भी मसीही ने प्रार्थना के दौरान अपना ध्यान भटकने दिया होगा ? 
 जी नहीं , बाइबल कहती है कि उन्होंने “ एक चित्त होकर ” प्रार्थना की थी । 
 सभा में की जानेवाली प्रार्थनाएँ , हाज़िर सभी लोगों की भावनाओं को ज़ाहिर करती हैं । 
 इसलिए हमें उन प्रार्थनाओं को ध्यान से सुनकर उनके लिए आदर दिखाना चाहिए । 
 हम अपने पहनावे और चालचलन से पवित्र सभाओं के लिए आदर कैसे दिखा सकते हैं ? 
 इसके अलावा , हम अपनी पवित्र सभाओं के लिए एक और तरीके से आदर दिखा सकते हैं । 
 वह है , अपने पहनावे से । 
 हम जिस तरह के कपड़े पहनते और बाल बनाते हैं , उनसे हम सभाओं की शोभा बढ़ा सकते हैं । 
 प्रेरित पौलुस ने यह सलाह दी : “ मैं चाहता हूं , कि हर जगह पुरुष बिना क्रोध और विवाद के पवित्र हाथों को उठाकर प्रार्थना किया करें । 
 वैसे ही स्त्रियां भी संकोच और संयम के साथ सुहावने वस्त्रों से अपने आप को संवारे ; न कि बाल गूंथने , और सोने , और मोतियों , और बहुमोल कपड़ों से , . . . 
 क्योंकि परमेश्‍वर की भक्‍ति ग्रहण करनेवाली स्त्रियों को यही उचित भी है । ” 
 जब खुले स्टेडियम में बड़े - बड़े अधिवेशन रखे जाते हैं , तो चाहे मौसम कितना भी गरम क्यों न हो , हम फिर भी शालीन कपड़े पहनने का ध्यान रखेंगे । 
 इसके अलावा , अगर हम अधिवेशनों और सम्मेलनों की दिल से इज़्ज़त करते हैं , तो हम कार्यक्रम के दौरान चुइंगम या दूसरी चीज़ें नहीं खाएँगे । 
 इन सभाओं में सलीकेदार कपड़े पहनने और अच्छा चालचलन बनाए रखने से हम यहोवा परमेश्‍वर , उसकी उपासना और अपने भाई - बहनों के लिए आदर और सम्मान दिखाते हैं । 
 चालचलन जो परमेश्‍वर की कलीसिया को शोभा देता है 
 प्रेरित पौलुस ने कैसे दिखाया कि हमें अपनी मसीही सभाओं को उस तरीके से चलाना चाहिए जो यहोवा की कलीसिया को शोभा दे ? 
 मसीही सभाओं को कैसे चलाया जाना चाहिए , इस बारे में प्रेरित पौलुस ने हमें पहले कुरिन्थियों के अध्याय 14 में बुद्धि - भरी सलाह दी है । 
 अपनी सलाह के आखिर में उसने कहा : “ सारी बातें सभ्यता और क्रमानुसार की जाएं । ” 
 हमारी सभाएँ , मसीही कलीसिया के कामों का एक अहम हिस्सा हैं । 
 इसलिए हमें इन सभाओं को उस तरीके से चलाना चाहिए जो यहोवा की कलीसिया को शोभा दे । 
 11 , 12 . 
 ( क ) हमारी सभाओं में आनेवाले बच्चों के मन में क्या बात बैठ जानी चाहिए ? 
 ( ख ) सभाओं में बच्चे अपने विश्‍वास को ज़ाहिर करना कैसे सीख सकते हैं ? 
 खासकर बच्चों को यह सिखाए जाने की ज़रूरत है कि सभाओं में उन्हें कैसे बर्ताव करना चाहिए । 
 मसीही माता - पिताओं को अपने बच्चों को समझाना चाहिए कि राज्य घर और कलीसिया पुस्तक अध्ययन की जगह , उनके खेलने की जगह नहीं हैं । 
 इसके बजाय , इन जगहों पर हम यहोवा की उपासना और उसके वचन का अध्ययन करते हैं । 
 प्राचीन समय के बुद्धिमान राजा , सुलैमान ने लिखा : “ जब तू परमेश्‍वर के भवन में जाए , तब सावधानी से चलना ; सुनने के लिये समीप जाना । ” 
 मूसा ने इस्राएल जाति के सभी बड़ों और ‘ बालकों ’ को इकट्ठा होने की हिदायत दी थी । 
 उसने कहा : “ सब लोगों को इकट्ठा करना कि वे सुनकर सीखें , और तुम्हारे परमेश्‍वर यहोवा का भय मानकर , इस व्यवस्था के सारे वचनों के पालन करने में चौकसी करें , और उनके लड़केबाले जिन्हों ने ये बातें नहीं सुनीं वे भी सुनकर सीखें , कि तुम्हारे परमेश्‍वर यहोवा का भय . . . 
 मानते रहें । ” — व्यवस्थाविवरण 31 : 12 , 13 . 
 आज भी , बच्चे अपने माता - पिता के साथ सभाओं में सुनने और सीखने के लिए आते हैं । 
 जब बच्चे सभाओं में ध्यान लगाकर सुनने और बाइबल की बुनियादी सच्चाइयों को समझने के काबिल हो जाते हैं , तो वे सभाओं में जवाब देकर अपने विश्‍वास का “ अंगीकार ” कर सकते हैं । 
 एक बच्चा शुरू - शुरू में एक आसान - से सवाल का कम शब्दों में जवाब दे सकता है । 
 शायद उसे पढ़कर जवाब देना पड़े , मगर धीरे - धीरे वह अपने शब्दों में जवाब देने की कोशिश कर सकता है । 
 ऐसा करना बच्चे के लिए फायदेमंद होता है और उसे जवाब देने में मज़ा भी आता है । 
 इतना ही नहीं , जब सभा में हाज़िर बड़े - बुज़ुर्ग इन नन्हे - मुन्‍नों को अपने शब्दों में अपना विश्‍वास ज़ाहिर करते सुनते हैं , तो उनका दिल खुशी से उमड़ पड़ता है । 
 बेशक , सभाओं में जवाब देने में सबसे पहले , माता - पिताओं को अपने बच्चों के लिए एक अच्छी मिसाल रखनी चाहिए । 
 अगर मुमकिन हो , तो उन्हें बच्चों को अपनी - अपनी बाइबल , गीत - पुस्तक और अध्ययन की जानेवाली किताब या पत्रिका भी देनी चाहिए । 
 उन्हें बच्चों को सिखाना चाहिए कि वे इन साहित्य के लिए आदर दिखाएँ । 
 यह सब करने से , बच्चों के मन में यह बात अच्छी तरह बैठ जाएगी कि हमारी सभाएँ पवित्र हैं । 
 जो लोग पहली बार हमारी सभाओं में आते हैं , उनसे हम क्या उम्मीद करते हैं ? 
 बेशक , हम हरगिज़ नहीं चाहते कि हमारी सभाएँ , ईसाईजगत के चर्चों की सभाओं जैसी हों । 
 एक तरफ , ऐसी सभाएँ दिखावटी होती हैं और उनमें स्नेह और जोश जैसी भावनाओं की कमी होती हैं , तो दूसरी तरफ उनमें इतना शोरगुल होता है मानो कोई सभा नहीं बल्कि रॉक संगीत का प्रोग्राम चल रहा हो । 
 हम अपनी सभाओं में सबका स्वागत करते हैं और लोगों से घुल - मिलकर बातें करते हैं । 
 लेकिन हम इतनी भी ढिलाई नहीं बरततें कि ऐसा लगे मानो हम किसी क्लब में हो । 
 सभाओं में आने का हमारा मकसद होता है , यहोवा की उपासना करना । 
 इसलिए इनमें हमेशा हमें गरिमा बनाए रखनी चाहिए । 
 हम चाहते हैं कि जो लोग पहली बार हमारी सभा में आते हैं , वे कार्यक्रम सुनने , हमारा और हमारे बच्चों का व्यवहार देखने के बाद यह कहें : “ सचमुच परमेश्‍वर तुम्हारे बीच में है । ” — 1 कुरिन्थियों 14 : 25 . 
 इकट्ठा होना , हमेशा हमारी उपासना का एक हिस्सा रहेगा 
 14 , 15 . 
 ( क ) हम “ परमेश्‍वर के भवन की उपेक्षा ” करने से कैसे दूर रह सकते हैं ? 
 ( ख ) यशायाह 66 : 23 की भविष्यवाणी आज कैसे पूरी हो रही है ? 
 जैसा कि इस लेख की शुरूआत में बताया गया है , यहोवा अपने लोगों को “ प्रार्थना के भवन ” यानी अपने आत्मिक मंदिर में इकट्ठा कर रहा है और उन्हें आनंदित कर रहा है । 
 यहोवा के वफादार सेवक , नहेमायाह ने अपने यहूदी भाइयों को याद दिलाया था कि उन्हें यरूशलेम के मंदिर के रख - रखाव के लिए दान देकर उपासना की उस जगह के लिए सही आदर दिखाना चाहिए । 
 उसने उनसे कहा : “ हम परमेश्‍वर के भवन की उपेक्षा नहीं करेंगे । ” 
 आज , जब यहोवा हमें “ प्रार्थना के भवन ” में उसकी उपासना करने के लिए बुलाता है , तो हमें भी उसके न्यौते की उपेक्षा या निरादर नहीं करना चाहिए । 
 यहोवा की उपासना करने के लिए , नियमित तौर पर इकट्ठा होना ज़रूरी है । 
 इसी बात पर ज़ोर देने के लिए यशायाह ने यह भविष्यवाणी की थी : “ ऐसा होगा कि एक नये चांद से दूसरे नये चांद के दिन तक और एक विश्राम दिन से दूसरे विश्राम दिन तक समस्त प्राणी मेरे साम्हने दण्डवत्‌ करने को आया करेंगे ; यहोवा का यही वचन है । ” 
 आज यह भविष्यवाणी पूरी हो रही है । 
 समर्पित मसीही नियमित रूप से हर महीने के हर हफ्ते यहोवा की उपासना करने के लिए इकट्ठे होते हैं । 
 वे उसकी उपासना कई तरीकों से करते हैं जैसे , मसीही सभाओं में हाज़िर होकर और घर - घर का प्रचार करके । 
 क्या आप भी उन लोगों में से एक हैं , जो नियमित रूप से ‘ यहोवा के साम्हने दण्डवत्‌ करने को आते ’ हैं ? 
 हमें सभाओं में बिना नागा हाज़िर होने की अभी से आदत क्यों डाल लेनी चाहिए ? 
 यशायाह 66 : 23 की भविष्यवाणी , सही मायनों में नयी दुनिया में पूरी होगी । 
 उस वक्‍त , “ समस्त प्राणी ” सचमुच में हफ्ते - दर - हफ्ते और महीने - दर - महीने यहोवा के “ साम्हने दण्डवत्‌ करने ” आएँगे यानी सदा तक उसकी उपासना करेंगे । 
 यह दिखाता है कि यहोवा की उपासना करने के लिए इकट्ठा होना , नयी दुनिया में भी हमेशा हमारी मसीही ज़िंदगी का हिस्सा रहेगा । 
 इसलिए क्या हमें इन पवित्र सभाओं में बिना नागा हाज़िर होने की अभी से आदत नहीं डाल लेनी चाहिए ? 
 ‘ ज्यों ज्यों हम उस दिन को निकट आते देखते हैं , ’ हमें सभाओं में हाज़िर रहने की ज़रूरत क्यों है ? 
 अंत का समय बहुत करीब आ पहुँचा है , इसलिए हमें अपने इरादे में और भी बुलंद हो जाना चाहिए कि हम मसीही सभाओं में इकट्ठा होना नहीं छोड़ेंगे । 
 हम इन पवित्र सभाओं के लिए आदर दिखाते हैं , इसलिए नियमित तौर पर अपने भाई - बहनों के साथ इकट्ठा होने के लिए हम अपनी नौकरी को , स्कूल के होमवर्क या शाम की क्लासों को आड़े आने नहीं देते । 
 इस वक्‍त में हमें हिम्मत की ज़रूरत है , जो हमें भाई - बहनों की संगति से मिलती है । 
 कलीसिया की सभाओं से हमें एक - दूसरे को जानने , हौसला बढ़ाने , साथ ही ‘ प्रेम और भले काम ’ के लिए उकसाने का मौका मिलता है । 
 “ ज्यों ज्यों उस दिन को [ हम ] निकट आते ” देखते हैं , हमें ऐसा करने की “ और भी अधिक ” ज़रूरत है । 
 इसलिए , आइए हम नियमित रूप से हाज़िर होने , सलीकेदार कपड़े पहनने और अच्छे चालचलन से अपनी पवित्र सभाओं के लिए हमेशा आदर दिखाएँ । 
 ऐसा करने से , हम दिखाएँगे कि हम पवित्र चीज़ों के बारे में यहोवा का नज़रिया रखते हैं । 
 ( w06 11 / 01 ) 
 दोहराने के लिए 
 • क्या बात दिखाती है कि यहोवा के लोगों की सभाओं को पवित्र माना जाना चाहिए ? 
 • हमारी सभाओं के किन पहलुओं से साबित होता है कि ऐसी सभाएँ पवित्र हैं ? 
 • बच्चे कैसे दिखा सकते हैं कि वे सभाओं को पवित्र मानते हैं और उनका आदर करते हैं ? 
 • हमें सभाओं में बिना नागा हाज़िर होने की अभी से आदत क्यों डाल लेनी चाहिए ? 
 [ पेज 30 पर तसवीरें ] 
 यहोवा की उपासना करने के लिए हम जहाँ भी इकट्ठा होते हैं , वे सभाएँ पवित्र होती हैं 
 अपने आपको परमेश्‍वर के प्रेम में बनाए रखिए 
 ‘ हे प्रियो , अनन्त जीवन के लिये अपने आपको परमेश्‍वर के प्रेम में बनाए रखो । ’ — यहूदा 20 , 21 . 
 1 , 2 . 
 आप परमेश्‍वर के प्रेम में कैसे बने रह सकते हैं ? 
 यहोवा सभी इंसानों से बेइंतिहा प्यार करता है । 
 इतना कि उसने अपने एकलौते बेटे को उनकी खातिर कुरबान कर दिया , ताकि जो कोई उस पर विश्‍वास करे उसे हमेशा की ज़िंदगी मिले । 
 परमेश्‍वर के इस प्यार को महसूस करना , क्या ही लाजवाब बात है , है ना ! 
 अगर आप यहोवा के एक सेवक हैं , तो आप ज़रूर यही चाहेंगे कि वह आपको हमेशा - हमेशा के लिए इसी तरह प्यार करता रहे । 
 लेकिन आप परमेश्‍वर के प्रेम में कैसे बने रह सकते हैं ? 
 शिष्य यहूदा ने इसका राज़ बताते हुए लिखा : “ तुम अपने अति पवित्र विश्‍वास में अपनी उन्‍नति करते हुए और पवित्र आत्मा में प्रार्थना करते हुए । 
 अपने आप को परमेश्‍वर के प्रेम में बनाए रखो ; और अनन्त जीवन के लिये हमारे प्रभु यीशु मसीह की दया की आशा देखते रहो । ” 
 जी हाँ , परमेश्‍वर के प्रेम में बने रहने के लिए आपको “ अति पवित्र विश्‍वास , ” यानी मसीही शिक्षाओं के ज्ञान में उन्‍नति करते जाना है । 
 ऐसा आप परमेश्‍वर के वचन का अध्ययन करने और सुसमाचार सुनाने के ज़रिए कर सकते हैं । 
 इसके अलावा , परमेश्‍वर के प्रेम में बने रहने के लिए आपको “ पवित्र आत्मा में ” यानी उसके निर्देशन के मुताबिक प्रार्थना करने की भी ज़रूरत है । 
 और हमेशा की ज़िंदगी का इनाम पाने के लिए ज़रूरी है कि आप यीशु मसीह के छुड़ौती बलिदान पर विश्‍वास करें । — 1 यूहन्‍ना 4 : 10 . 
 कुछ लोग जो पहले सच्चाई में थे , वे अब यहोवा के साक्षी क्यों नहीं हैं ? 
 कुछ लोग जो पहले सच्चाई में थे , वे परमेश्‍वर के प्रेम में नहीं बने रहे । 
 क्यों ? 
 क्योंकि उन्होंने पाप का रास्ता इख्तियार किया और इसलिए अब वे यहोवा के साक्षी नहीं हैं । 
 आपकी ज़िंदगी में ऐसी नौबत न आए , इसके लिए आप क्या कर सकते हैं ? 
 आगे दिए गए मुद्दों पर मनन करने से , आपको पाप से दूर रहने में और अपने आपको परमेश्‍वर के प्रेम में बनाए रखने में मदद मिल सकती है । 
 परमेश्‍वर के लिए अपना प्यार दिखाइए 
 परमेश्‍वर की आज्ञा मानना क्यों ज़रूरी है ? 
 परमेश्‍वर की आज्ञाओं को मानकर उसके लिए अपना प्यार दिखाइए । 
 प्रेरित यूहन्‍ना ने लिखा : “ परमेश्‍वर का प्रेम यह है , कि हम उस की आज्ञाओं को मानें ; और उस की आज्ञाएं कठिन नहीं । ” 
 अगर आप परमेश्‍वर की आज्ञा मानना अपनी आदत बना लें , तो आपका विश्‍वास मज़बूत होगा और आप गलत काम करने के लिए लुभाए जाने पर उसका विरोध कर पाएँगे । 
 साथ ही , इससे आपको खुशी भी मिलेगी । 
 भजनहार ने कहा था : “ क्या ही धन्य [ “ खुश , ” NW ] है वह पुरुष जो दुष्टों की युक्‍ति पर नहीं चलता , . . . 
 परन्तु वह तो यहोवा की व्यवस्था से प्रसन्‍न रहता [ है ] । ” — भजन 1 : 1 , 2 . 
 यहोवा के लिए प्यार आपको क्या करने के लिए उभारेगा ? 
 अगर आप यहोवा से प्यार करते हैं , तो आप गंभीर पाप करने से दूर रहेंगे ताकि उसके नाम पर कोई कलंक न लगे । 
 आगूर ने अपनी प्रार्थना में कहा : “ मुझे न तो निर्धन कर और न धनी बना ; प्रति दिन की रोटी मुझे खिलाया कर । 
 ऐसा न हो , कि जब मेरा पेट भर जाए , तब मैं इन्कार करके कहूं कि यहोवा कौन है ? 
 वा अपना भाग खोकर चोरी करूं , और अपने परमेश्‍वर का नाम अनुचित रीति से लूं [ “ कलंकित करूं , ” NHT ] । ” 
 आगूर की तरह ठान लीजिए कि आप कभी ‘ परमेश्‍वर का नाम कलंकित ’ नहीं करेंगे । 
 इसके बजाय , हमेशा सही काम करने के ज़रिए उसकी महिमा करेंगे । — भजन 86 : 12 . 
 अगर आप जानबूझकर पाप करते हैं तो इसका क्या अंजाम हो सकता है ? 
 स्वर्ग में रहनेवाले अपने प्यारे पिता से रोज़ प्रार्थना में मदद माँगिए ताकि पाप करने के लिए लुभाए जाने पर आप उसका विरोध कर सकें । 
 परमेश्‍वर से मिलनेवाली सलाह को हमेशा मानिए ताकि आपकी प्रार्थनाएँ रुक न जाएँ । 
 अगर आप जानबूझकर पाप करेंगे तो इसके अंजाम बुरे हो सकते हैं । 
 क्योंकि यहोवा बागियों की प्रार्थनाओं को नहीं सुनता । 
 वह मानो खुद को बादलों से घेर लेता है ताकि उनकी प्रार्थना उस तक न पहुँच सके । 
 इसलिए नम्रता दिखाइए और परमेश्‍वर से बिनती कीजिए कि आप ऐसा कोई भी काम न करें जिससे प्रार्थना में उसके पास आने का मौका खो दें । — 2 कुरिन्थियों 13 : 7 . 
 परमेश्‍वर के बेटे के लिए प्यार दिखाइए 
 7 , 8 . 
 एक इंसान यीशु की सलाह मानकर कैसे पाप के रास्ते पर जाने से दूर रह सकता है ? 
 यीशु मसीह की आज्ञाओं को मानकर उसके लिए प्यार दिखाइए । 
 ऐसा करने से आप पाप के रास्ते पर नहीं जाएँगे । 
 यीशु ने कहा : “ यदि तुम मेरी आज्ञाओं को मानोगे , तो मेरे प्रेम में बने रहोगे : जैसा कि मैं ने अपने पिता की आज्ञाओं को माना है , और उसके प्रेम में बना रहता हूं । ” 
 इन शब्दों पर अमल करने से आपको कैसे परमेश्‍वर के प्रेम में बने रहने में मदद मिलेगी ? 
 यीशु के शब्दों पर ध्यान देने से आप नैतिक उसूलों पर चल पाएँगे । 
 इस्राएलियों को दी परमेश्‍वर की कानून - व्यवस्था में लिखा था : “ तू व्यभिचार न करना । ” 
 लेकिन यीशु ने इस नियम के पीछे छिपे सिद्धांत को बताया : “ जो कोई किसी स्त्री पर कुदृष्टि डाले वह अपने मन में उस से व्यभिचार कर चुका । ” 
 प्रेरित पतरस ने कहा था कि पहली सदी की कलीसिया में कुछ लोगों की “ आंखें व्यभिचार से भरी ” थीं ( NHT ) और वे ‘ चंचल मनवालों को फुसलाते थे । ’ 
 लेकिन आप लैंगिक अनैतिकता के पापों से दूर रह सकते हैं , बशर्ते आप परमेश्‍वर और यीशु से प्यार करें और उनकी आज्ञाओं को मानें । 
 साथ ही , यह ठान लें कि आप उनके साथ अपने रिश्‍ते को कभी बिगड़ने नहीं देंगे । 
 यहोवा की आत्मा के निर्देशन में चलिए 
 लगातार पाप करने से क्या हो सकता है ? 
 परमेश्‍वर की पवित्र आत्मा के लिए प्रार्थना कीजिए और उसके निर्देशन में चलिए । 
 अगर आप लगातार पाप करते रहें तो परमेश्‍वर आप पर से अपनी आत्मा हटा सकता है । 
 दाऊद ने बतशेबा के साथ व्यभिचार करने के बाद , परमेश्‍वर से गिड़गिड़ाकर कहा : “ मुझे अपने साम्हने से निकाल न दे , और अपने पवित्र आत्मा को मुझ से अलग न कर । ” 
 राजा शाऊल की मिसाल लीजिए , जिसने परमेश्‍वर की आत्मा खो दी थी । 
 इसकी वजह यह थी कि वह बिना पछतावा दिखाए पाप करता रहा । 
 जैसे , उसने परमेश्‍वर की आज्ञा तोड़कर खुद होमबलि चढ़ायी और दूसरे मौके पर , उसने अमालेकियों के राजा की जान बख्श दी , साथ ही उनकी भेड़ - बकरियों और गाय - बैलों को पूरी तरह नाश नहीं किया । 
 इसलिए यहोवा ने शाऊल पर से अपनी आत्मा हटा ली । — 1 शमूएल 13 : 1 - 14 ; 15 : 1 - 35 ; 16 : 14 - 23 . 
 आपको क्यों पाप करने के खयाल तक को अपने मन में पनपने नहीं देना चाहिए ? 
 पाप करने के खयाल तक को अपने मन में पनपने मत दीजिए । 
 प्रेरित पौलुस ने लिखा : “ सच्चाई की पहिचान प्राप्त करने के बाद यदि हम जान बूझकर पाप करते रहें , तो पापों के लिये फिर कोई बलिदान बाकी नहीं । ” 
 ज़रा सोचिए , अगर आप जानबूझकर पाप करते रहें , तो इसका क्या ही भयानक अंजाम होगा ! 
 दूसरों के लिए सच्चा प्यार दिखाइए 
 11 , 12 . 
 दूसरों के लिए प्यार और आदर , किस तरह एक इंसान को बदचलनी से दूर रहने में मदद देता है ? 
 दूसरों के लिए सच्चा प्यार आपको बदचलनी से दूर रहने में मदद देगा । 
 यह प्यार आपको अपने मन की रक्षा करने के लिए उकसाएगा ताकि आप दूसरों के जीवन - साथी के प्यार पर डाका न डालें । 
 वरना , आप पराए स्त्री या पुरुष से नाजायज़ संबंध रखने के फँदे में फँस सकते हैं । 
 इस मामले में धर्मी अय्यूब की मिसाल पर चलिए , जिसने कभी किसी परायी स्त्री पर आँखें नहीं लगायीं । — अय्यूब 31 : 1 . 
 शादी के पवित्र बंधन के लिए आदर दिखाने से आपको गंभीर पाप से दूर रहने में मदद मिलेगी । 
 परमेश्‍वर ने शादी और पति - पत्नी के बीच लैंगिक संबंध की शुरूआत इसलिए की ताकि वे संतान पैदा कर सकें । 
 ध्यान रखिए कि इंसान के जननांग इसलिए बनाए गए थे ताकि उनके ज़रिए संतान तक जीवन पहुँचाया जा सके , जो बहुत पवित्र है । 
 इसलिए व्यभिचार करनेवाले और अपने जीवन - साथी से बेवफाई करनेवाले , परमेश्‍वर की आज्ञा तोड़ते हैं । 
 वे लैंगिक संबंध की तौहीन करते हैं , शादी के पवित्र बंधन को तुच्छ समझते हैं और अपने ही शरीर के खिलाफ पाप करते हैं । 
 लेकिन अगर एक इंसान परमेश्‍वर और पड़ोसी से प्यार करता है , साथ ही परमेश्‍वर की आज्ञा मानता है , तो वह ऐसे किसी भी अनैतिक काम से दूर रहेगा जिसके लिए उसे मसीही कलीसिया से बहिष्कृत किया जा सकता है । 
 एक बदचलन इंसान कैसे अपने “ धन को उड़ा देता है ” ? 
 हमें अपनी पापी इच्छाओं पर काबू पाना चाहिए ताकि हम कुछ ऐसा काम न कर बैठें जिससे हमारे अपनों को बेहद दुःख पहुँचे । 
 नीतिवचन 29 : 3 कहता है : “ वेश्‍याओं की संगति करनेवाला धन को उड़ा देता है । ” 
 जब एक पति किसी परायी स्त्री के साथ संबंध रखता है और पश्‍चाताप नहीं करता , तो वह अपना सबसे अनमोल धन खो देता है , यानी वह परमेश्‍वर के साथ अपना रिश्‍ता बिगाड़ लेता है और अपने ही परिवार को उजाड़ देता है । 
 ऐसे में , उसकी पत्नी चाहे तो उसे तलाक दे सकती है । 
 मगर गुनहगार चाहे पति हो या पत्नी , शादी का बंधन टूटने से बेकसूर साथी को , बच्चों को और दूसरों को भी काफी दुःख - दर्द सहने पड़ सकते हैं । 
 बदचलनी के इन दर्दनाक अंजामों के बारे में जानकर , क्या आपको नहीं लगता कि जब हमें ऐसे कामों के लिए लुभाया जाता है , तो हमें उसका विरोध करना चाहिए ? 
 अपने जीवन - साथी से बेवफाई करने के बारे में हम नीतिवचन 6 : 30 - 35 से क्या सबक सीख सकते हैं ? 
 यह एक हकीकत है कि परायी स्त्री या पुरुष के साथ संबंध रखने से जो नुकसान होते हैं , उनकी भरपाई नहीं की जा सकती । 
 यही बात एक इंसान को इस घिनौने काम से दूर रहने के लिए उकसानी चाहिए जो वह अपना स्वार्थ पूरा करने के लिए करता है । 
 नीतिवचन 6 : 30 - 35 दिखाता है कि लोग शायद यह सोचकर एक चोर के साथ हमदर्दी जताएँ कि उसने अपना पेट भरने के लिए चोरी की है । 
 जबकि वे ऐसे इंसान से , जो अपने जीवन - साथी से बेवफाई करता है , नफरत करते हैं क्योंकि उसके इरादे बुरे होते हैं । 
 इस तरह पाप करके वह खुद ‘ अपने ही प्राण [ या जीवन ] को नाश ’ कर लेता है । 
 मूसा की कानून व्यवस्था में , ऐसे लोगों को मौत की सज़ा दी जाती थी । 
 ऐसे शख्स को सिर्फ अपनी लैंगिक प्यास बुझाने की पड़ी रहती है , लेकिन उसके इस काम से दूसरों को बहुत ठेस पहुँचती है । 
 ऐसा इंसान , अगर पश्‍चाताप नहीं करता तो वह परमेश्‍वर के प्रेम में नहीं बना रहता और उसे शुद्ध मसीही कलीसिया से बहिष्कृत किया जाता है । 
 शुद्ध विवेक बनाए रखिए 
 ‘ जलते हुए लोहे से दागे गए ’ विवेक की हालत क्या होती है ? 
 परमेश्‍वर के प्रेम में बने रहने के लिए , हमें अपने विवेक को सख्त होने नहीं देना चाहिए , वरना यह हमें खबरदार करना बंद कर देगा । 
 बेशक , हमें दुनिया के गिरे हुए नैतिक स्तरों को कभी कबूल नहीं करना चाहिए । 
 लेकिन हम किन्हें अपना दोस्त चुनते हैं , क्या पढ़ते हैं और किस तरह के मनोरंजन का मज़ा लेते हैं , इन मामलों में भी हमें एहतियात बरतने की ज़रूरत है । 
 पौलुस ने चिताया था : “ आनेवाले समयों में कितने लोग भरमानेवाली आत्माओं , और दुष्टात्माओं की शिक्षाओं पर मन लगाकर विश्‍वास से बहक जाएंगे । 
 यह उन झूठे मनुष्यों के कपट के कारण होगा , जिन का विवेक मानो जलते हुए लोहे से दागा गया है । ” 
 जिस तरह दागी हुई त्वचा सुन्‍न पड़ जाती है और उस जगह कुछ भी महसूस नहीं होता , उसी तरह “ जलते हुए लोहे से दागा गया ” विवेक भी सुन्‍न पड़ जाता है । 
 ऐसा विवेक हमें धर्मत्यागियों से बचे रहने और उन हालात से दूर रहने की चेतावनी देना बंद कर देता है जिनमें फँसकर हम विश्‍वास से बहक सकते हैं । 
 विवेक को शुद्ध बनाए रखना क्यों ज़रूरी है ? 
 हमारा उद्धार इस बात पर निर्भर करता है कि हम अपने विवेक को शुद्ध बनाए रखें । 
 यीशु के बहाए गए लहू पर विश्‍वास करने के ज़रिए हमने अपने विवेक को मरे हुए कामों से शुद्ध किया है , ताकि हम “ जीवते परमेश्‍वर की सेवा ” कर सकें । 
 इसके बाद , अगर हम जानबूझकर पाप करें तो हमारा विवेक भ्रष्ट हो जाएगा , हम अशुद्ध हो जाएँगे और परमेश्‍वर की सेवा के काबिल नहीं रहेंगे । 
 लेकिन यहोवा की मदद की बदौलत , हम अपना विवेक शुद्ध बनाए रख सकते हैं । 
 बुरे चालचलन से दूर रहने के दूसरे तरीके 
 ‘ पूरी रीति से यहोवा के पीछे हो लेने ’ का क्या फायदा है ? 
 प्राचीन इस्राएल के कालेब की तरह , ‘ पूरी रीति से यहोवा के पीछे हो लीजिए । ’ 
 परमेश्‍वर की माँगों को पूरा कीजिए और “ दुष्टात्माओं की मेज ” से भोजन करने की सोचिए भी मत । 
 धर्मत्याग को ठुकराइए । 
 सिर्फ यहोवा की मेज से आध्यात्मिक भोजन लीजिए और उसके लिए कदरदानी दिखाइए । 
 ऐसा करने से आप कभी झूठे शिक्षकों के या दुष्ट आत्मिक सेनाओं के बहकावे में नहीं आएँगे । 
 आध्यात्मिक कामों पर मन लगाइए , जैसे बाइबल अध्ययन करना , सभाओं में हाज़िर होना और प्रचार में हिस्सा लेना । 
 अगर आप पूरी रीति से यहोवा के पीछे हो लेंगे और प्रभु के काम में सर्वदा बढ़ते जाएँगे , तो बेशक आपको खुशी मिलेगी । — 1 कुरिन्थियों 15 : 58 . 
 परमेश्‍वर का भय कैसे आपके चालचलन पर असर करेगा ? 
 ठान लीजिए कि आप ‘ भक्‍ति और भय सहित , परमेश्‍वर की आराधना करेंगे । ’ 
 यहोवा के लिए श्रद्धा और भय आपको गलत रास्ते पर जाने से रोकेगा । 
 यह आपको अभिषिक्‍त मसीहियों को दी पतरस की सलाह पर चलने में मदद देगा कि आपका चालचलन कैसा होना चाहिए । 
 उसने कहा : “ जब कि तुम , हे पिता , कहकर उस से प्रार्थना करते हो , जो बिना पक्षपात हर एक के काम के अनुसार न्याय करता है , तो अपने परदेशी होने का समय भय से बिताओ । ” — 1 पतरस 1 : 17 . 
 परमेश्‍वर के वचन से आप जो सीखते हैं , उस पर लगातार अमल करना क्यों ज़रूरी है ? 
 परमेश्‍वर के वचन से आप जो भी सीखते हैं , उस पर लगातार अमल कीजिए । 
 इस तरह आप उन लोगों की तरह बन जाएँगे जिनकी ‘ ज्ञानेन्द्रिय अभ्यास करते करते , भले बुरे में भेद करने के लिये पक्की हो गयी हैं । ’ 
 और यह आपको गंभीर पापों से दूर रहने में मदद देगा । 
 अपनी बातचीत और चालचलन में लापरवाह होने के बजाय चौकन्‍ना रहिए , ताकि आप बुद्धिमान इंसान की तरह चलें और इन बुरे दिनों में ‘ अवसर को बहुमोल समझकर ’ उसे मोल लें । 
 ‘ जानिए कि प्रभु की इच्छा क्या है ’ ( NHT ) और उसे करते रहिए । — इफिसियों 5 : 15 - 17 ; 2 पतरस 3 : 17 . 
 हमें क्यों दूसरों की चीज़ों का लालच नहीं करना चाहिए ? 
 दूसरों की चीज़ों का लालच मत कीजिए । 
 दस आज्ञाओं में एक आज्ञा यह थी : “ तू किसी के घर का लालच न करना ; न तो किसी की स्त्री का लालच करना , और न किसी के दास - दासी , वा बैल गदहे का , न किसी की किसी वस्तु का लालच करना । ” 
 यह नियम एक इंसान के घर , उसकी पत्नी , दास - दासियों , जानवरों वगैरह की सुरक्षा के लिए था । 
 लेकिन इससे भी बढ़कर एक ज़रूरी बात यीशु ने बतायी थी कि दूसरों की चीज़ों का लालच करना , एक इंसान को अशुद्ध कर देता है । — मरकुस 7 : 20 - 23 . 
 21 , 22 . 
 एक मसीही को पाप से दूर रहने के लिए क्या एहतियात बरतनी चाहिए ? 
 एहतियात बरतिए ताकि गलत इच्छा आप पर हावी न हो जाए , वरना आप पाप में पड़ सकते हैं । 
 शिष्य याकूब ने लिखा : “ प्रत्येक व्यक्‍ति अपनी ही अभिलाषा से खिंचकर , और फंसकर परीक्षा में पड़ता है । 
 फिर अभिलाषा गर्भवती होकर पाप को जनता है और पाप जब बढ़ जाता है तो मृत्यु को उत्पन्‍न करता है । ” 
 मिसाल के लिए , अगर एक इंसान को पहले हद - से - ज़्यादा शराब पीने की समस्या थी , तो वह एहतियात के तौर पर शायद घर पर शराब न रखने का फैसला करे । 
 एक मसीही को काम की जगह पर विपरीत लिंग का व्यक्‍ति बार - बार गलत काम करने के लिए लुभा सकता है । 
 इससे बचने के लिए , उसे शायद अपने काम करने की जगह या फिर अपनी नौकरी बदलनी पड़े । — नीतिवचन 6 : 23 - 28 . 
 पाप की तरफ पहला कदम भी मत उठाइए । 
 इश्‍कबाज़ी करने और गंदे खयालों से अपने मन को भरने से , एक इंसान व्यभिचार में या अगर वह शादीशुदा है , तो किसी पराए के साथ संबंध रखकर पाप में पड़ सकता है । 
 छोटे - छोटे झूठ बोलने से एक शख्स बड़े झूठ बोलने लग सकता है और यह उसकी आदत बन सकती है । 
 छोटी - मोटी चीज़ें चुराने से एक इंसान का विवेक उसे कचोटना बंद कर सकता है और वह बड़ी चीज़ें चुराने की जुर्रत कर सकता है । 
 धर्मत्याग में ज़रा - सी दिलचस्पी लेने से एक व्यक्‍ति आखिरकार धर्मत्यागी बन सकता है । — नीतिवचन 11 : 9 ; प्रकाशितवाक्य 21 : 8 . 
 अगर आपने पाप किया है , तब क्या ? 
 23 , 24 . 
 दूसरा इतिहास 6 : 29 , 30 और नीतिवचन 28 : 13 से हम क्या दिलासा पा सकते हैं ? 
 सभी इंसान असिद्ध हैं और पाप करते हैं । 
 लेकिन अगर आपने कोई गंभीर पाप किया है , तो आप राजा सुलैमान की प्रार्थना से दिलासा पा सकते हैं , जो उसने यहोवा के मंदिर के उद्‌घाटन के वक्‍त की थी । 
 सुलैमान ने परमेश्‍वर से कहा : “ यदि कोई मनुष्य वा तेरी सारी प्रजा इस्राएल जो अपना अपना दुःख और अपना अपना खेद जान कर और गिड़गिड़ाहट के साथ प्रार्थना करके अपने हाथ इस भवन की ओर फैलाए ; तो तू अपने स्वर्गीय निवासस्थान से सुनकर क्षमा करना , और एक एक के मन की जानकर उसकी चाल के अनुसार उसे फल देना ; ( तू ही तो आदमियों के मन का जाननेवाला है ) । ” — 2 इतिहास 6 : 29 , 30 . 
 जी हाँ , परमेश्‍वर इंसानों के मन को जानता है और वह उन्हें माफ भी करता है । 
 नीतिवचन 28 : 13 कहता है : “ जो अपने अपराध छिपा रखता है , उसका कार्य सुफल नहीं होता , परन्तु जो उनको मान लेता और छोड़ भी देता है , उस पर दया की जायेगी । ” 
 अपने पापों का पश्‍चाताप करके उन्हें मान लेने और छोड़ देने से एक इंसान परमेश्‍वर की दया पा सकता है । 
 लेकिन अगर आप आध्यात्मिक तौर पर कमज़ोर हो गए हैं , तो परमेश्‍वर के प्रेम में बने रहने के लिए और कौन - सी बातें आपकी मदद कर सकती हैं ? 
 ( w06 11 / 15 ) 
 आप क्या जवाब देंगे ? 
 • हम अपने आपको परमेश्‍वर के प्रेम में कैसे बनाए रख सकते हैं ? 
 • परमेश्‍वर और मसीह के लिए प्यार कैसे हमें पाप के रास्ते पर जाने से रोकता है ? 
 • दूसरों के लिए सच्चा प्यार कैसे हमें बदचलनी से दूर रहने में मदद देता है ? 
 • बुरे चालचलन से बचे रहने के कुछ तरीके क्या हैं ? 
 [ पेज 7 पर तसवीर ] 
 यहूदा बताता है कि हम अपने आपको परमेश्‍वर के प्रेम में कैसे बनाए रख सकते हैं 
 [ पेज 9 पर तसवीर ] 
 शादी का बंधन टूटने से बेकसूर साथी और बच्चों को काफी दुःख - दर्द सहने पड़ते हैं 
 [ पेज 10 पर तसवीर ] 
 क्या आपने कालेब की तरह ‘ पूरी रीति से यहोवा के पीछे हो लेने ’ की ठान ली है ? 
 [ पेज 11 पर तसवीर ] 
 रोज़ प्रार्थना में मदद माँगिए ताकि लुभाए जाने पर आप उसका विरोध कर सकें 
 यहोवा का अनुशासन हमेशा कबूल कीजिए 
 “ यहोवा की शिक्षा [ “ अनुशासन , ” ईज़ी - टू - रीड वर्शन ] से मुंह न मोड़ना । ” — नीतिवचन 3 : 11 . 
 हमें परमेश्‍वर के अनुशासन को क्यों कबूल करना चाहिए ? 
 प्राचीन इस्राएल के राजा सुलैमान ने हममें से हरेक को परमेश्‍वर का अनुशासन कबूल करने की एक बेहतरीन वजह बतायी । 
 उसने कहा : “ हे मेरे पुत्र , यहोवा की शिक्षा [ “ अनुशासन , ” ईज़ी - टू - रीड वर्शन ] से मुंह न मोड़ना , और जब वह तुझे डांटे , तब तू बुरा न मानना , क्योंकि यहोवा जिस से प्रेम रखता है उसको डांटता है , जैसे कि बाप उस बेटे को जिसे वह अधिक चाहता है । ” 
 जी हाँ , स्वर्ग में रहनेवाला आपका पिता आपको अनुशासन इसलिए देता है क्योंकि वह आपसे बेहद प्यार करता है । 
 “ अनुशासन ” का क्या मतलब है , और एक इंसान को सुधार करने की सलाह कैसे मिल सकती है ? 
 “ अनुशासन ” का मतलब है , सज़ा , सुधार , हिदायत और शिक्षा । 
 प्रेरित पौलुस ने लिखा : “ वर्तमान में हर प्रकार की ताड़ना आनन्द की नहीं , पर शोक ही की बात दिखाई पड़ती है , तौभी जो उस को सहते सहते पक्के हो गए हैं , पीछे उन्हें चैन के साथ धर्म का प्रतिफल मिलता है । ” 
 परमेश्‍वर के अनुशासन को कबूल करने और लागू करने से आप धार्मिकता के रास्ते पर चल पाएँगे । 
 नतीजा , आप पवित्र परमेश्‍वर यहोवा के और भी करीब आएँगे । 
 आपको सुधार करने की सलाह कई तरीकों से मिल सकती है । 
 जैसे , मसीही भाई - बहनों से , सभाओं में सिखायी गयी बातों से , बाइबल और ‘ विश्‍वास - योग्य भण्डारी ’ के साहित्य का अध्ययन करने से । 
 जब आपको इन तरीकों से सुधार करने की सलाह दी जाती है , तो आप वाकई कितना शुक्रगुज़ार हो सकते हैं ! 
 लेकिन अगर कोई गंभीर पाप करता है , तो उसे किस तरह का अनुशासन देना ज़रूरी हो सकता है ? 
 कुछ लोगों को बहिष्कृत क्यों किया जाता है 
 कलीसिया के किसी सदस्य को कब बहिष्कृत किया जाता है ? 
 परमेश्‍वर के सेवक , बाइबल और मसीही साहित्य का अध्ययन करते हैं । 
 उनकी सभाओं , सम्मेलनों और अधिवेशनों में यहोवा के स्तरों के बारे में चर्चा की जाती है । 
 इसलिए मसीही अच्छी तरह जानते हैं कि यहोवा उनसे क्या माँग करता है । 
 कलीसिया के एक सदस्य को सिर्फ तभी बहिष्कृत किया जाता है जब वह बिना पछतावा दिखाए गंभीर पाप करते रहता है । 
 4 , 5 . 
 बहिष्कृत किए गए किस आदमी की मिसाल बाइबल में दी गयी है , और कुरिन्थुस की कलीसिया से उसे बहाल करने की गुज़ारिश क्यों की गयी थी ? 
 बाइबल में दी एक ऐसे आदमी की मिसाल लीजिए जिसे कलीसिया से बहिष्कृत किया गया था । 
 वह कुरिन्थुस की कलीसिया का सदस्य था और ऐसा व्यभिचार कर रहा था “ जो अन्यजातियों में भी नहीं होता । ” 
 वह ‘ अपने पिता की पत्नी को रखे हुए था । ’ 
 कुरिन्थुस के मसीही इस गंभीर पाप को चुपचाप बरदाश्‍त कर रहे थे । 
 इसलिए पौलुस ने उन्हें सख्त हिदायत दी कि वे उस आदमी को ‘ शरीर के विनाश के लिये शैतान को सौंप दें ताकि [ कलीसिया की ] आत्मा उद्धार पाए । ’ 
 जब उस आदमी को बहिष्कृत करके शैतान के हाथों सौंप दिया गया , तो वह दोबारा उसके संसार का हिस्सा बन गया । 
 इसके बाद , कलीसिया से बुरा असर दूर हुआ और उसकी “ आत्मा ” बनी रही , यानी कलीसिया ने परमेश्‍वर के गुण दिखाना जारी रखा । — 2 तीमुथियुस 4 : 22 ; 1 कुरिन्थियों 5 : 11 - 13 . 
 कुछ ही समय बाद , पौलुस ने कुरिन्थुस के मसीहियों से गुज़ारिश की कि वे उस गुनहगार को कलीसिया में बहाल करें । 
 क्यों ? 
 पौलुस ने कहा ताकि “ शैतान का [ उन ] पर दांव न चले । ” 
 ऐसा लगता है कि उस आदमी ने पश्‍चाताप किया था और साफ - सुथरी ज़िंदगी जीने लगा था । 
 अगर कुरिन्थुस के मसीही उसे बहाल करने से इनकार कर देते , तो शैतान का उन पर दाँव चल जाता । 
 कैसे ? 
 वे भी शैतान की तरह कठोर और बेरहम बन जाते और यही तो वह चाहता था । 
 मगर बाइबल दिखाती है कि जल्द ही , कुरिन्थुस के मसीहियों ने पश्‍चाताप करनेवाले उस आदमी को ‘ क्षमा कर दिया और उसे शान्ति ’ या दिलासा दिया । — 2 कुरिन्थियों 2 : 5 - 7 . 
 पश्‍चाताप न करनेवाले गुनहगार को बहिष्कृत क्यों किया जाता है ? 
 पश्‍चाताप न करनेवाले गुनहगार को बहिष्कृत क्यों किया जाता है ? 
 इसलिए कि यहोवा के पवित्र नाम पर कलंक न लगे और उसके लोगों का अच्छा नाम खराब न हो । 
 गुनहगार को बेदखल करने से , परमेश्‍वर के स्तरों को कायम रखा जाता है और कलीसिया की आध्यात्मिक शुद्धता बनी रहती है । 
 साथ ही , इससे गुनहगार को यह एहसास करने में मदद मिलती है कि उसने कितना गंभीर पाप किया है । 
 पश्‍चाताप करना , बहाली के लिए ज़रूरी है 
 जब दाऊद ने अपने पापों को कबूल नहीं किया , तो इसका उस पर क्या असर हुआ ? 
 गंभीर पाप करनेवालों में से ज़्यादातर लोग सच्चा पश्‍चाताप दिखाते हैं , इसलिए उन्हें कलीसिया से बहिष्कृत नहीं किया जाता । 
 बेशक , कुछ लोगों के लिए सच्चा पश्‍चाताप दिखाना इतना आसान नहीं होता । 
 प्राचीन इस्राएल के राजा दाऊद को ही लीजिए । 
 उसने अपने भजन 32 में बयान किया कि बतशेबा के साथ गंभीर पाप करने के बाद , उसने कुछ वक्‍त तक अपने पापों को कबूल नहीं किया बल्कि छिपाए रखा । 
 नतीजा , वह इतना परेशान हो गया कि उसकी ताकत और उसका जोश खत्म होने लगा , ठीक उस पेड़ की तरह जिसकी नमी तपती धूप में भाप बनकर उड़ जाती है । 
 इसका उसके दिमाग और उसकी सेहत पर भी बुरा असर हुआ । 
 लेकिन जब दाऊद ने ‘ यहोवा के साम्हने अपने अपराधों को माना , तो उसने उसे क्षमा कर दिया । ’ 
 यहोवा से माफी पाने के बाद दाऊद ने एक गीत में गाया : “ क्या ही धन्य है वह मनुष्य जिसके अधर्म का यहोवा लेखा न ले । ” 
 वाकई , यहोवा की दया पाकर दाऊद की जान में जान आ गयी होगी ! 
 8 , 9 . 
 पश्‍चाताप कैसे दिखाया जाता है , और एक बहिष्कृत इंसान को कलीसिया में बहाल करने के लिए यह कितना ज़रूरी है ? 
 इससे साफ ज़ाहिर है कि परमेश्‍वर की दया पाने के लिए गुनहगार को पश्‍चाताप करना बेहद ज़रूरी है । 
 लेकिन पश्‍चाताप करने का मतलब यह नहीं कि अपने किए पर शर्म महसूस करना या पाप का खुलासा होने का डर होना । 
 इसके बजाय , “ पश्‍चाताप करने ” का मतलब है , दुःख या अफसोस होने की वजह से किसी बुरे काम या चालचलन के बारे में “ अपना विचार बदलना । ” 
 सच्चा पश्‍चाताप करनेवाले का ‘ मन टूटा और पिसा होता है ’ और जहाँ तक मुमकिन हो , वह अपनी ‘ गलती सुधारना ’ ( NW ) चाहता है । — भजन 51 : 17 ; 2 कुरिन्थियों 7 : 11 . 
 सच्चे पश्‍चाताप की बिना पर ही यह तय किया जाता है कि एक बहिष्कृत इंसान को कब कलीसिया में बहाल करना सही होगा । 
 बहिष्कृत इंसान को यूँ ही कुछ समय के बाद कलीसिया में बहाल नहीं किया जाता । 
 इसके बजाय , बहाल किए जाने से पहले उसे अपने दिल में भारी बदलाव करने की ज़रूरत है । 
 उसे यह एहसास होना चाहिए कि उसने कितना गंभीर पाप किया है और इसकी वजह से यहोवा और कलीसिया का नाम बदनाम हुआ है । 
 उसे पश्‍चाताप करना चाहिए , गिड़गिड़ाकर परमेश्‍वर से माफी माँगनी चाहिए और उसकी धर्मी माँगों को पूरा करना चाहिए । 
 जब वह बहाल किए जाने की गुज़ारिश करता है , तो उसे ज़ाहिर करना चाहिए कि उसने पश्‍चाताप किया है और “ मन फिराव के योग्य काम ” कर रहा है । — प्रेरितों 26 : 20 . 
 गुनाहों को क्यों माने ? 
 10 , 11 . 
 हमें अपने पाप को क्यों नहीं छिपाना चाहिए ? 
 पाप करनेवाले कुछ लोग शायद यह सोचें : ‘ अगर मैं किसी को अपने पाप के बारे में बताऊँगा , तो वे मुझसे ऐसे सवाल पूछेंगे जिनसे मुझे शर्मिंदा होना पड़ेगा और शायद मुझे बहिष्कृत भी किया जाए । 
 लेकिन अगर मैं चुप रहूँ तो मुझे शर्मिंदगी नहीं उठानी पड़ेगी और कलीसिया में किसी को कानों - कान खबर भी नहीं होगी । ’ 
 मगर ऐसी सोच रखनेवाले इंसान कुछ ज़रूरी मुद्दे भूल जाते हैं । 
 ये मुद्दे क्या हैं ? 
 बाइबल बताती है : “ यहोवा , ईश्‍वर दयालु और अनुग्रहकारी , कोप करने में धीरजवन्त , और अति करुणामय और सत्य , हज़ारों पीढ़ियों तक निरन्तर करुणा करनेवाला , अधर्म और अपराध और पाप का क्षमा करनेवाला है । ” 
 फिर भी , वह अपने लोगों को “ उचित मात्रा में ” सुधारता है । 
 अगर आप कोई गंभीर पाप करते हैं और उसे छिपाए रखते हैं , तो ऐसे में क्या आप परमेश्‍वर की दया पाने की उम्मीद कर सकते हैं ? 
 नहीं । 
 इसके अलावा , याद रखिए कि यहोवा आपके पाप को बखूबी जानता है और वह उसे अनदेखा नहीं करता । — नीतिवचन 15 : 3 ; हबक्कूक 1 : 13 . 
 12 , 13 . 
 पाप को छिपाने का अंजाम क्या हो सकता है ? 
 अगर आपसे कोई गंभीर पाप हुआ है , तो उसे मान लेने से आप दोबारा साफ विवेक पा सकते हैं । 
 लेकिन अगर आप ऐसा नहीं करेंगे , तो आपका विवेक भ्रष्ट हो सकता है और आप पाप के दलदल में धँसते चले जाएँगे । 
 ध्यान रखिए , आपने न सिर्फ किसी इंसान या कलीसिया के खिलाफ पाप किया है , बल्कि आपने परमेश्‍वर के खिलाफ पाप किया है । 
 भजनहार ने अपने गीत में गाया : ‘ परमेश्‍वर का सिंहासन स्वर्ग में है ; उसकी आंखें मनुष्य की सन्तान को नित देखती रहती हैं और उसकी पलकें उनको जांचती हैं । 
 यहोवा धर्मी और दुष्टों को परखता है । ’ — भजन 11 : 4 , 5 . 
 यहोवा ऐसे लोगों को कभी आशीष नहीं देता जो अपने गंभीर पापों पर परदा डालते हैं और शुद्ध मसीही कलीसिया में बने रहने की कोशिश करते हैं । 
 इसलिए अगर आपने कोई पाप किया है और अब सही कदम उठाना चाहते हैं , तो बिना हिचकिचाए , पूरी ईमानदारी के साथ अपने पाप को कबूल कीजिए । 
 वरना , आपका ज़मीर आपको बार - बार कोसेगा , खासकर तब जब आप गंभीर पापों को न करने की सलाह के बारे में पढ़ेंगे या सुनेंगे । 
 इतना ही नहीं , अगर यहोवा आप पर से अपनी आत्मा हटा ले , जैसे उसने शाऊल पर से हटा ली थी , तो इसका अंजाम क्या होगा ? 
 इससे आप और भी गंभीर पाप में पड़ सकते हैं । 
 अपने वफादार भाइयों पर भरोसा रखिए 
 पाप करनेवाले इंसान को याकूब 5 : 14 , 15 की सलाह क्यों माननी चाहिए ? 
 तो फिर पश्‍चाताप करनेवाले इंसान को क्या करना चाहिए ? 
 उसे ‘ कलीसिया के प्राचीनों को बुलाना चाहिए , जो प्रभु के नाम से उस पर तेल मलकर उसके लिये प्रार्थना करेंगे । 
 और विश्‍वास की प्रार्थना के द्वारा रोगी बच जाएगा और प्रभु उसको उठाकर खड़ा करेगा । ’ 
 जी हाँ , उसे प्राचीनों के पास जाकर अपने पापों का खुलासा करना चाहिए । 
 क्योंकि यह “ मन फिराव के योग्य फल ” लाने का एक तरीका है । 
 इसके बाद , प्यार करनेवाले वफादार प्राचीन “ उसके लिये प्रार्थना ” करेंगे और ‘ यहोवा के नाम से उस पर तेल मलेंगे । ’ 
 जिस तरह तेल मलने से शरीर को आराम मिलता है , उसी तरह बाइबल से दी उनकी सलाह से सच्चा पश्‍चाताप करनेवाले को राहत मिलेगी । — यिर्मयाह 8 : 22 . 
 15 , 16 . 
 मसीही प्राचीन , कैसे यहेजकेल 34 : 15 , 16 में दर्ज़ यहोवा की मिसाल पर चलते हैं ? 
 एक चरवाहा होने के नाते , यहोवा ने क्या ही उम्दा मिसाल कायम की है ! 
 उसने सा . 
 यु . 
 पू . 
 537 में यहूदियों को बाबुल की बंधुआई से छुड़ाया था और सा . 
 यु . 
 1919 में आत्मिक इस्राएल को “ बड़े बाबुल ” से आज़ाद कराया था । 
 इस तरह उसने अपने इस वादे को पूरा किया : “ मैं आप ही अपनी भेड़ - बकरियों का चरवाहा हूंगा , और मैं आप ही उन्हें बैठाऊंगा , . . . 
 मैं खोई हुई को ढूंढ़ूंगा , और निकाली हुई को फेर लाऊंगा , और घायल के घाव बान्धूंगा , और बीमार को बलवान्‌ करूंगा । ” — यहेजकेल 34 : 15 , 16 . 
 यहोवा लाक्षणिक तौर पर अपनी भेड़ों को चराता है , उन्हें बैठाता है यानी उनकी हिफाज़त करता है और खोई हुई को ढूँढ़ता है । 
 ठीक इसी तरह , मसीही चरवाहे भी इस बात का ध्यान रखते हैं कि परमेश्‍वर के झुंड को भरपूर आध्यात्मिक भोजन मिले और उनकी हिफाज़त हो । 
 प्राचीन उन भेड़ों को भी ढूँढ़ते हैं जो कलीसिया से भटक जाती हैं । 
 परमेश्‍वर की तरह ये अध्यक्ष भी ‘ भेड़ों के घाव बान्धते ’ हैं जो उन्हें दूसरों की बातों से या खुद पाप करने से लग जाते हैं । 
 और जैसे परमेश्‍वर “ बीमार को बलवान्‌ ” करता है , वैसे ही प्राचीन उन लोगों को दुरुस्त होने में मदद देते हैं , जो शायद अपने पाप की वजह से आध्यात्मिक तौर पर बीमार पड़ गए हैं । 
 चरवाहे कैसे मदद देते हैं 
 हमें प्राचीनों से आध्यात्मिक मदद लेने से क्यों नहीं झिझकना चाहिए ? 
 प्राचीन खुशी - खुशी इस सलाह को मानते हैं : “ भय के साथ दया करो । ” 
 कुछ मसीहियों ने लैंगिक अनैतिकता का गंभीर पाप किया है । 
 लेकिन अगर वे सच्चा पश्‍चाताप करें , तो वे यकीन रख सकते हैं कि प्राचीन उनके साथ दया और प्यार से पेश आएँगे । 
 ये प्राचीन आध्यात्मिक मदद देने के लिए हरदम तैयार रहते हैं । 
 पौलुस ने सभी प्राचीनों की तरफ से कहा : “ यह नहीं , कि हम विश्‍वास के विषय में तुम पर प्रभुता जताना चाहते हैं ; परन्तु तुम्हारे आनन्द में सहायक हैं । ” 
 इसलिए आप प्राचीनों से आध्यात्मिक मदद लेने से ज़रा भी मत झिझकिए । 
 प्राचीन , पाप करनेवाले एक मसीही से किस तरह पेश आते हैं ? 
 अगर आप गंभीर पाप कर बैठते हैं तो ऐसे में आप प्राचीनों पर क्यों भरोसा रख सकते हैं ? 
 क्योंकि वे खासकर परमेश्‍वर के झुंड के चरवाहे हैं । 
 और एक प्यार करनेवाला चरवाहा , अपनी उस मासूम भेड़ को हरगिज़ नहीं मारता जो ज़ख्मी है और दर्द से मिमियाती है । 
 उसी तरह , प्राचीन , पाप करनेवाले किसी मसीही भाई या बहन से पेश आते वक्‍त , इस बात पर ध्यान नहीं देते कि उसे क्या सज़ा दें । 
 इसके बजाय वे देखते हैं कि उसने क्या पाप किया है और जहाँ तक मुमकिन हो , वे उसे आध्यात्मिक मायने में बहाल करने की पूरी - पूरी कोशिश करते है । 
 प्राचीनों को धार्मिकता से न्याय करना चाहिए और ‘ झुंड के साथ कोमलता से पेश आना ’ चाहिए । 
 सभी मसीहियों की तरह , उन्हें भी ‘ न्याय से काम करना , और कृपा से प्रीति रखना , और अपने परमेश्‍वर के साथ नम्रता से चलना ’ चाहिए । 
 प्राचीनों को ये सारे गुण तब दिखाना बेहद ज़रूरी हैं , जब वे ‘ यहोवा की चराई की भेड़ों ’ की ज़िंदगी या उनकी पवित्र सेवा से ताल्लुक रखनेवाले मामलों के बारे में कोई फैसला करते हैं । — भजन 100 : 3 . 
 पाप करनेवाले को सुधारते वक्‍त , प्राचीनों का रवैया कैसा होना चाहिए ? 
 मसीही चरवाहे , पवित्र आत्मा के ज़रिए ठहराए जाते हैं और वे उसी के मार्गदर्शन में चलने की कोशिश करते हैं । 
 अगर “ एक व्यक्‍ति अनजाने में कोई गलत कदम उठाता है ” ( NW ) जिसके लिए मानो वह बिलकुल भी तैयार नहीं है , तो आध्यात्मिक रूप से काबिल भाई उसे ‘ नम्रतापूर्वक सुधारने ’ ( नयी हिन्दी बाइबिल ) की कोशिश करते हैं । 
 वे नम्रता से उसकी सोच को सुधारने के साथ - साथ परमेश्‍वर के स्तरों को मानने में भी सख्ती बरतते हैं । 
 ठीक जैसे एक हमदर्द डॉक्टर , मरीज़ के हाथ या पैर की टूटी हड्डी को सावधानी से बिठाता है ताकि उसे ज़्यादा दर्द न हो और उसका इलाज भी हो जाए । 
 प्राचीन , प्रार्थना और बाइबल की बिना पर यह तय करते हैं कि पाप करनेवालों को दया दिखायी जानी चाहिए या नहीं , इसलिए उनके फैसले से परमेश्‍वर का नज़रिया ज़ाहिर होता है । — मत्ती 18 : 18 . 
 कलीसिया में जब किसी को ताड़ना दी जाती है , तो इसकी घोषणा करना कब ज़रूरी होता है ? 
 अगर पश्‍चाताप करनेवाले के पाप के बारे में लोग जान गए हैं या जल्द ही उन्हें मालूम पड़ जाएगा , तो कलीसिया में उसे ताड़ना दिए जाने की एक घोषणा करना सही होगा ताकि कलीसिया के नाम पर कोई आँच न आए । 
 या अगर प्राचीनों को लगता है कि कलीसिया को इस बारे में इत्तला करना ज़रूरी है , तो उसकी एक घोषणा की जानी चाहिए । 
 जब किसी को न्यायिक तौर पर ताड़ना दी जाती है , तो उस दौरान वह आध्यात्मिक मायने में ठीक हो रहा होता है । 
 उसकी हालत एक ऐसे मरीज़ की तरह होती है जिसके घाव भर रहे होते हैं और वह कोई काम नहीं कर पाता । 
 इसलिए एक पश्‍चाताप करनेवाले के लिए यह अच्छा होगा कि वह कुछ वक्‍त तक सभाओं के कार्यक्रम को सिर्फ सुने और सवाल - जवाब के भाग में कोई हिस्सा न ले । 
 प्राचीन , पश्‍चाताप करनेवाले के साथ अध्ययन करने के लिए किसी का इंतज़ाम कर सकता है , ताकि मसीही शख्सियत के जिस पहलू में वह कमज़ोर है , उसमें सुधार करने में उसे मदद मिल सके । 
 इस तरह वह दोबारा ‘ विश्‍वास में पक्का हो ’ जाएगा । 
 प्राचीन ये सब इंतज़ाम , पाप करनेवाले को सज़ा देने के लिए नहीं बल्कि इसलिए करते हैं क्योंकि वे उससे प्यार करते हैं । 
 पाप के कुछ मामलों से कैसे निपटा जा सकता है ? 
 प्राचीन और भी कई तरीकों से आध्यात्मिक मदद दे सकते हैं । 
 मिसाल के लिए , एक भाई जिसे पहले हद - से - ज़्यादा शराब पीने की लत थी , उसने एक या दो दफा घर पर अकेले रहते वक्‍त बहुत ज़्यादा शराब पी है । 
 या फिर , एक भाई जिसने बहुत समय पहले सिगरेट पीना छोड़ दिया था , मगर अब एकाध बार ऐसा हुआ कि वह अपनी इच्छा पर काबू नहीं रख पाया और उसने सिगरेट पी है । 
 हालाँकि उसने इस गलती के लिए प्रार्थना की है और उसे यकीन है कि परमेश्‍वर ने उसे माफ कर दिया है , मगर फिर भी उसे प्राचीनों की मदद लेनी चाहिए । 
 इससे वह पाप करने का आदी बनने से बच सकता है । 
 इस मामले को एक या दो प्राचीन निपटा सकते हैं । 
 लेकिन साथ ही , उन्हें कलीसिया के प्रमुख अध्यक्ष को इस बारे में इत्तला करना चाहिए , क्योंकि इसमें दूसरी बातें भी शामिल हो सकती हैं । 
 परमेश्‍वर के अनुशासन को हमेशा कबूल कीजिए 
 22 , 23 . 
 आपको क्यों परमेश्‍वर के अनुशासन को कबूल करते रहना चाहिए ? 
 परमेश्‍वर की मंज़ूरी पाने के लिए , हरेक मसीही को यहोवा के अनुशासन पर ध्यान देना निहायत ज़रूरी है । 
 इसलिए जब आपको बाइबल या मसीही साहित्य का अध्ययन करते वक्‍त , सुधार करने की कोई सलाह मिलती है या जब यहोवा के लोगों की सभाओं , सम्मेलनों और अधिवेशनों में कोई सलाह दी जाती है , तो उसे अपने जीवन में लागू करने की कोशिश कीजिए । 
 यहोवा की इच्छा पूरी करने का हमेशा ध्यान रखिए । 
 तब परमेश्‍वर के अनुशासन से आप रक्षा करनेवाली अपनी आध्यात्मिक दीवार को मज़बूत बनाए रख पाएँगे और इस तरह पाप से आपकी हिफाज़त होगी । 
 परमेश्‍वर के अनुशासन को कबूल करने से आप उसके प्रेम में बने रहेंगे । 
 यह सच है कि कुछ लोगों को मसीही कलीसिया से बहिष्कृत किया गया है , लेकिन यह ज़रूरी नहीं कि आपके साथ भी ऐसा हो । 
 बशर्ते , आप अपने ‘ मन की रक्षा करें ’ और ‘ बुद्धिमानों की नाईं चलें । ’ 
 लेकिन अगर आपको कलीसिया से बहिष्कृत किया गया है , तो क्यों न आप बहाल होने के लिए कदम उठाएँ ? 
 परमेश्‍वर चाहता है कि उसके सभी समर्पित सेवक वफादारी और “ आनन्द और प्रसन्‍नता ” से उसकी उपासना करें । 
 आप हमेशा - हमेशा तक ऐसा कर सकते हैं , अगर आप यहोवा के अनुशासन को कबूल करते रहें । — भजन 100 : 2 . ( w06 11 / 15 ) 
 आप क्या जवाब देंगे ? 
 • मसीही कलीसिया से कुछ लोगों को क्यों बहिष्कृत किया जाता है ? 
 • सच्चे पश्‍चाताप में क्या शामिल है ? 
 • गंभीर पापों को मानना क्यों ज़रूरी है ? 
 • मसीही प्राचीन किन तरीकों से पश्‍चाताप करनेवालों की मदद करते हैं ? 
 [ पेज 16 पर तसवीर ] 
 प्रेरित पौलुस ने कुरिन्थुस की कलीसिया को क्यों एक आदमी को बहिष्कृत करने की हिदायतें दी ? 
 [ पेज 19 पर तसवीर ] 
 पुराने ज़माने के चरवाहों की तरह , मसीही प्राचीन परमेश्‍वर की घायल भेड़ों के ‘ घाव बान्धते ’ हैं 
 उस परमेश्‍वर से प्यार कीजिए , जो आपसे प्यार करता है 
 “ तू परमेश्‍वर [ यहोवा ] अपने प्रभु से अपने सारे मन और अपने सारे प्राण और अपनी सारी बुद्धि के साथ प्रेम रख । ” — मत्ती 22 : 37 . 
 1 , 2 . 
 कौन - सी आज्ञा सबसे बड़ी है , यह सवाल कैसे खड़ा हुआ ? 
 यीशु के दिनों में , फरीसियों के बीच एक सवाल को लेकर गरमा - गरम बहस छिड़ी हुई थी । 
 वह सवाल था : मूसा की कानून - व्यवस्था के 600 से भी ज़्यादा नियमों में , कौन - सा नियम सबसे बड़ा है ? 
 कुछ फरीसियों का दावा था कि बलिदान चढ़ाने का नियम सबसे बड़ा है , क्योंकि उन्हीं से पापों की माफी मिलती है और परमेश्‍वर का धन्यवाद किया जाता है । 
 जबकि दूसरे फरीसियों का मानना था कि खतना का नियम सबसे अहम है । 
 क्योंकि खतना उस वाचा की निशानी था जो यहोवा ने इब्राहीम के साथ बाँधी थी । — उत्पत्ति 17 : 9 - 13 . 
 इसके अलावा , पुराने खयालात के कुछ फरीसियों का यह कहना था कि परमेश्‍वर के दिए सब नियम ज़रूरी हैं । 
 इसलिए चाहे कुछ नियम मामूली क्यों न लगें , उन्हें दूसरों से कम आँकना गलत है । 
 ऐसे में , फरीसियों ने यह सवाल यीशु के सामने रखने का फैसला किया । 
 उन्होंने शायद सोचा होगा कि वह कुछ ऐसा जवाब देगा जिससे लोगों का भरोसा उस पर से उठ जाएगा । 
 उन फरीसियों में से एक ने यीशु के पास आकर पूछा : “ व्यवस्था में कौन सी आज्ञा बड़ी है ? ” — मत्ती 22 : 34 - 36 . 
 सबसे बड़ी आज्ञा कौन - सी है , इसका यीशु ने क्या जवाब दिया ? 
 यीशु ने उस सवाल का जो जवाब दिया , वह आज हमारे लिए बहुत मायने रखता है । 
 उसने चंद शब्दों में एक ऐसा पहलू बताया , जो हमेशा से सच्ची उपासना का एक अहम हिस्सा रहा है और हमेशा रहेगा । 
 यीशु ने व्यवस्थाविवरण 6 : 5 का हवाला देते हुए कहा : “ तू परमेश्‍वर अपने प्रभु से अपने सारे मन और अपने सारे प्राण और अपनी सारी बुद्धि के साथ प्रेम रख । 
 बड़ी और मुख्य आज्ञा तो यही है । ” 
 हालाँकि उस फरीसी ने सिर्फ एक आज्ञा के बारे में पूछा था , मगर यीशु ने उसे एक और आज्ञा के बारे में बताया । 
 उसने लैव्यव्यवस्था 19 : 18 का हवाला देते हुए कहा : “ उसी के समान यह दूसरी भी है , कि तू अपने पड़ोसी से अपने समान प्रेम रख । ” 
 और इससे पहले कि वह फरीसी दूसरे ज़रूरी नियमों की सूची माँगता , यीशु ने अपनी बात खत्म करते हुए कहा : “ ये ही दो आज्ञाएं सारी व्यवस्था और भविष्यद्वक्‍ताओं का आधार है । ” 
 इस तरह , यीशु ने ज़ाहिर किया कि ये दो आज्ञाएँ , पवित्र उपासना की बुनियाद हैं । 
 इस लेख में हम पहली और सबसे बड़ी आज्ञा के बारे में चर्चा करेंगे । 
 हमें परमेश्‍वर से क्यों प्रेम करना चाहिए ? 
 हम यह प्रेम कैसे दिखा सकते हैं ? 
 हम अपने अंदर यह प्रेम कैसे बढ़ा सकते हैं ? 
 इन सारे सवालों के जवाब पाना हमारे लिए निहायत ज़रूरी है । 
 क्योंकि तभी हम यहोवा से अपने सारे मन , प्राण और बुद्धि से प्रेम कर पाएँगे । 
 और इस तरह हम उसे खुश कर पाएँगे । 
 प्रेम ज़रूरी क्यों है 
 4 , 5 . 
 ( क ) यीशु के जवाब से फरीसी क्यों हैरान नहीं हुआ ? 
 ( ख ) परमेश्‍वर , होमबलियों और भेंटों से बढ़कर किस बात को सबसे अनमोल समझता है ? 
 जिस फरीसी ने यीशु से सवाल किया था , वह यीशु के जवाब से न तो हैरान हुआ और ना ही निराश । 
 क्यों ? 
 क्योंकि वह अच्छी तरह जानता था कि परमेश्‍वर से प्यार करना , सच्ची उपासना का सबसे अहम पहलू है , इसके बावजूद कि कई लोग यह प्यार दिखाने से चूक रहे थे । 
 उन दिनों आराधनालयों में , ‘ शेमा ’ ( विश्‍वास का ऐलान ) नाम की प्रार्थना को ज़ोर - ज़ोर से बोलने का दस्तूर था , जो लोगों को मुँहज़बानी याद थी । 
 इस प्रार्थना में व्यवस्थाविवरण 6 : 4 - 9 का भाग भी शामिल था , जिसकी एक आयत का यीशु ने हवाला दिया था । 
 यह वाकया मरकुस की किताब में भी दर्ज़ है , जिसमें फरीसी ने यीशु से आगे कहा : “ हे गुरु , बहुत ठीक ! 
 तू ने सच कहा , कि वह एक ही है , और उसे छोड़ और कोई नहीं । 
 और उस से सारे मन और सारी बुद्धि और सारे प्राण और सारी शक्‍ति के साथ प्रेम रखना और पड़ोसी से अपने समान प्रेम रखना , सारे होमों और बलिदानों से बढ़कर है । ” — मरकुस 12 : 32 , 33 . 
 यह सच है कि कानून - व्यवस्था में होमबलि और भेंट चढ़ाने की माँग की गयी थी । 
 लेकिन परमेश्‍वर के लिए जो बात सबसे ज़्यादा मायने रखती थी , वह थी कि उसके सेवक सच्चे दिल से उससे प्यार करें । 
 इसलिए परमेश्‍वर की नज़र में , प्यार और भक्‍ति से चढ़ायी गयी छोटी - सी गौरैया का , उन हज़ारों मेढ़ों से ज़्यादा मोल था , जो गलत इरादे से चढ़ाए जाते थे । 
 उस कंगाल विधवा को याद कीजिए जिसे यीशु ने यरूशलेम के मंदिर में देखा था । 
 उस विधवा ने मंदिर के भंडार में जो दो दमड़ियाँ डाली थीं , उनसे एक गौरैया भी नहीं खरीदी जा सकती थी । 
 मगर यहोवा की नज़र में उसका दान , धनवानों के बड़े - बड़े दान से कहीं ज़्यादा अनमोल था । 
 क्योंकि वह यहोवा से बहुत प्यार करती थी और इसी प्यार ने उसे दान देने के लिए उभारा था , जबकि धनवानों ने तो बस अपनी बढ़ती में से डाला था । 
 वाकई , यहोवा उस चीज़ को सबसे अनमोल समझता है , जो हम सब अपने अलग - अलग हालात में भी उसे दे सकते हैं । 
 वह है , हमारा प्यार । 
 क्या यह जानकर हमारा हौसला नहीं बढ़ता ? 
 पौलुस ने प्यार की अहमियत पर ज़ोर देते हुए क्या लिखा ? 
 सच्ची उपासना में प्यार का होना कितना ज़रूरी है , इस बात पर ज़ोर देते हुए प्रेरित पौलुस ने लिखा : “ यदि मैं मनुष्यों और स्वर्गदूतों की बोलियां बोलूं , और प्रेम न रखूं , तो मैं ठनठनाता हुआ पीतल , और झंझनाती हुई झांझ हूं । 
 और यदि मैं भविष्यद्वाणी कर सकूं , और सब भेदों और सब प्रकार के ज्ञान को समझूं , और मुझे यहां तक पूरा विश्‍वास हो , कि मैं पहाड़ों को हटा दूं , परन्तु प्रेम न रखूं , तो मैं कुछ भी नहीं । 
 और यदि मैं अपनी सम्पूर्ण संपत्ति कंगालों को खिला दूं , या अपनी देह जलाने के लिये दे दूं , और प्रेम न रखूं , तो मुझे कुछ भी लाभ नहीं । ” 
 इन आयतों से साफ पता चलता है , अगर हम चाहते हैं कि परमेश्‍वर हमारी उपासना को कबूल करे , तो हमारे दिल में उसके लिए प्यार होना ज़रूरी है । 
 लेकिन हम यहोवा के लिए अपना प्यार कैसे दिखा सकते हैं ? 
 हम यहोवा के लिए अपना प्यार कैसे दिखा सकते हैं ? 
 7 , 8 . 
 हम यहोवा के लिए अपना प्यार कैसे दिखा सकते हैं ? 
 कइयों का मानना है कि प्यार एक ऐसी भावना है जिस पर किसी का काबू नहीं होता । 
 इसलिए लोग अकसर कहते हैं कि उन्हें किसी से प्यार हो गया है । 
 लेकिन सच्चा प्यार सिर्फ एक भावना नहीं जिसे शब्दों में बयान कर देना काफी है । 
 इसकी खासियत है कि यह कामों से ज़ाहिर होता है । 
 बाइबल कहती है कि प्यार “ सब से उत्तम मार्ग ” है और हमें इसका ‘ पीछा करना ’ ( NHT ) चाहिए । 
 मसीहियों को बढ़ावा दिया गया है कि वे सिर्फ “ वचन और जीभ ही से नहीं , पर काम और सत्य के द्वारा भी प्रेम करें । ” — 1 यूहन्‍ना 3 : 18 . 
 परमेश्‍वर के लिए प्यार , हमें ऐसे काम करने के लिए उकसाता है जिससे वह खुश होता है । 
 साथ ही , यह हमें अपनी बातों और कामों से परमेश्‍वर की हुकूमत को बुलंद करने के लिए उभारता है । 
 इस प्यार की खातिर हम संसार और उसके बुरे तौर - तरीकों से लगाव पैदा करने से दूर रहते हैं । 
 जो लोग परमेश्‍वर से प्यार करते हैं , वे बुराई से घृणा करते हैं । 
 यही नहीं , अगर हममें परमेश्‍वर के लिए प्यार है , तो हम अपने पड़ोसी से भी प्यार करेंगे । 
 इस विषय पर चर्चा अगले लेख में की गयी है । 
 इसके अलावा , परमेश्‍वर से प्यार करने के लिए ज़रूरी है कि हम उसकी आज्ञाओं पर चलें । 
 बाइबल कहती है : “ परमेश्‍वर का प्रेम यह है , कि हम उस की आज्ञाओं को मानें । ” — 1 यूहन्‍ना 5 : 3 . 
 यीशु ने परमेश्‍वर के लिए अपना प्यार कैसे दिखाया ? 
 यीशु ने बहुत ही बेहतरीन तरीके से दिखाया कि परमेश्‍वर से प्यार करने का क्या मतलब है । 
 वह अपने पिता से इतना प्यार करता था कि उसकी इच्छा पूरी करने के लिए , उसने स्वर्ग छोड़ दिया और इंसान बनकर इस धरती पर जीया । 
 उसने अपने कामों और शिक्षाओं से अपने पिता की महिमा की । 
 यहाँ तक कि वह ‘ मृत्यु तक आज्ञाकारी रहा । ’ 
 इस तरह आज्ञाकारी रहकर , यीशु ने सभी वफादार जनों के लिए परमेश्‍वर के सामने धर्मी ठहरना मुमकिन कराया । 
 पौलुस ने लिखा : “ जैसा एक मनुष्य [ आदम ] के आज्ञा न मानने से बहुत लोग पापी ठहरे , वैसे ही एक मनुष्य [ मसीह यीशु ] के आज्ञा मानने से बहुत लोग धर्मी ठहरेंगे । ” — रोमियों 5 : 19 . 
 परमेश्‍वर से प्यार करने के लिए , उसकी आज्ञा मानना क्यों ज़रूरी है ? 
 यीशु की तरह , हम भी परमेश्‍वर की आज्ञा मानकर उसके लिए अपना प्यार दिखाते हैं । 
 यीशु के चहेते प्रेरित , यूहन्‍ना ने लिखा : “ प्रेम यह है , कि हम उस की आज्ञाओं के अनुसार चलें । ” 
 जो लोग सच्चे दिल से यहोवा से प्यार करते हैं , वे मार्गदर्शन के लिए उस पर आस लगाते हैं । 
 वे अच्छी तरह जानते हैं कि वे अपना रास्ता खुद नहीं चुन सकते । 
 इसलिए वे परमेश्‍वर की बुद्धि पर भरोसा रखते हैं और उसकी दिखायी राह पर चलते हैं । 
 वे प्राचीन शहर , बिरीया के भले लोगों की तरह होते हैं , जिन्होंने “ बड़ी लालसा ” से परमेश्‍वर के संदेश को कबूल किया था और जिनमें परमेश्‍वर की मरज़ी पूरी करने की दिली तमन्‍ना थी । 
 यहोवा से सच्चे दिल से प्यार करनेवाले बड़े ध्यान से बाइबल की जाँच करते हैं , ताकि वे अच्छी तरह समझ सकें कि परमेश्‍वर उनसे क्या चाहता है । 
 इस तरह उन्हें परमेश्‍वर की आज्ञा मानते रहने में मदद मिली है और ऐसा करके वे अपना प्यार दिखा पाए हैं । 
 परमेश्‍वर से अपने सारे मन , प्राण , बुद्धि और शक्‍ति से प्यार करने का क्या मतलब है ? 
 जैसे यीशु ने कहा था कि हमें परमेश्‍वर से अपने सारे मन , प्राण , बुद्धि और शक्‍ति से प्यार करना चाहिए । 
 उसने मन या दिल का ज़िक्र इसलिए किया , क्योंकि दिल ही में प्यार पनपता है । 
 हमारी भावनाएँ , ख्वाहिशें और गहराई में छिपे विचार भी यहीं से उभरते हैं । 
 इतना ही नहीं , यहोवा को खुश करने की चाहत भी हमारे दिल से निकलती है । 
 हम बुद्धि से भी अपने परमेश्‍वर से प्यार करते हैं । 
 यह दिखाता है कि हम आँख मूँदकर परमेश्‍वर की भक्‍ति नहीं करते बल्कि हमने यहोवा , उसके गुणों , स्तरों और मकसदों के बारे में सीखा है । 
 हम अपने प्राण से भी उससे प्यार करते हैं , यानी ज़िंदगी - भर तन - मन से उसकी सेवा और महिमा करते हैं । 
 और - तो - और , इसमें हम अपनी पूरी शक्‍ति भी लगा देते हैं । 
 हमें यहोवा से प्यार क्यों करना चाहिए 
 परमेश्‍वर क्यों चाहता है कि हम उससे प्यार करें ? 
 इसकी एक वजह यह है कि यहोवा चाहता है कि हम उसके जैसे गुण दिखाएँ । 
 परमेश्‍वर , प्रेम का स्त्रोत और उसका साक्षात्‌ रूप है । 
 प्रेरित यूहन्‍ना ने ईश्‍वर - प्रेरणा से लिखा : “ परमेश्‍वर प्रेम है । ” 
 इंसान को परमेश्‍वर के स्वरूप में सिरजा गया था । 
 यह दिखाता है कि हमें एक - दूसरे से प्यार करने के लिए बनाया गया है । 
 दरअसल , यहोवा प्यार की बिना पर ही हुकूमत करता है । 
 वह चाहता है कि उसकी प्रजा उससे प्यार करे , अपनी मरज़ी से उसकी धर्मी हुकूमत के अधीन रहे और इस वजह से उसकी सेवा करे । 
 सचमुच , प्यार से ही पूरे जहान में शांति और एकता कायम हो सकती है । 
 ( क ) इस्राएलियों से यह क्यों कहा गया था कि ‘ वे परमेश्‍वर अपने प्रभु से प्रेम रखें ’ ? 
 ( ख ) यहोवा का हमसे यह उम्मीद करना क्यों जायज़ है कि हम उससे प्यार करें ? 
 यहोवा से प्यार करने की एक और वजह यह है कि हम उसके सभी उपकारों के लिए एहसानमंद हैं । 
 याद कीजिए कि यीशु ने यहूदियों से कहा था : ‘ तू परमेश्‍वर अपने प्रभु से प्रेम रख । ’ 
 यहूदियों को एक ऐसे परमेश्‍वर से प्यार करने के लिए नहीं कहा गया था , जिससे वे अनजान थे और जो उनसे दूर था । 
 इसके बजाय , उन्हें एक ऐसे परमेश्‍वर से प्यार करना था जिसने उनके लिए अपना प्यार दिखाया था । 
 जी हाँ , यहोवा उनका परमेश्‍वर था । 
 उसी ने उन्हें मिस्र से निकालकर , वादा किए गए देश में बसाया था । 
 वही उनका पालनहार और रक्षक था । 
 इसके अलावा , उसे उनसे गहरा लगाव था और वह उन्हें प्यार से अनुशासन भी देता था । 
 और आज , वही यहोवा हमारा परमेश्‍वर है । 
 उसने हमारे लिए अपने बेटे को छुड़ौती के तौर पर दे दिया ताकि हम हमेशा की ज़िंदगी पा सकें । 
 तो फिर , यहोवा का हमसे यह उम्मीद करना बिलकुल जायज़ है कि हम उससे प्यार करें ! 
 हम सभी इंसान प्यार के बदले प्यार दे सकते हैं । 
 इसलिए हमें उस परमेश्‍वर से प्यार करने के लिए कहा गया है जो हमसे प्यार करता है । 
 बाइबल भी यही बताती है कि यहोवा ने “ पहिले . . . 
 हम से प्रेम किया ” है । — 1 यूहन्‍ना 4 : 19 . 
 यहोवा का प्यार किस तरह , एक माँ - बाप के प्यार जैसा है ? 
 यहोवा इंसानों से वैसा ही प्यार करता है , जैसे एक माँ - बाप अपने बच्चों से करते हैं । 
 असिद्ध होने के बावजूद , वे अपने बच्चों की देखभाल करने में कोई कसर नहीं छोड़ते । 
 उनके लिए सालों - साल मेहनत करते हैं , भारी खर्च उठाते हैं और ऐसी कई कुरबानियाँ देते हैं । 
 इसके अलावा , वे अपने बच्चों को नसीहत देते हैं , उनका हौसला बढ़ाते हैं , उनकी मदद करते हैं और उन्हें अनुशासन भी देते हैं । 
 यह सब वे इसलिए करते हैं क्योंकि वे अपने बच्चों को खुश और फलते - फूलते हुए देखना चाहते हैं । 
 बदले में माँ - बाप अपने बच्चों से क्या उम्मीद करते हैं ? 
 यही कि बच्चे उनसे प्यार करें , उनकी सिखायी बातों को दिल से मानें और बड़े होकर कामयाब इंसान बनें । 
 उसी तरह , स्वर्ग में रहनेवाले हमारे सिद्ध पिता ने हमारे लिए बहुत कुछ किया है । 
 तो क्या उसका हमसे यह उम्मीद करना सही नहीं कि हम उससे प्यार करें और उसका एहसान मानें ? 
 परमेश्‍वर के लिए प्यार बढ़ाना 
 परमेश्‍वर से प्यार करने के लिए हमें कौन - सा पहला कदम उठाना चाहिए ? 
 बेशक , हमने न तो कभी परमेश्‍वर को देखा है , ना ही उसकी आवाज़ सुनी है । 
 मगर वह हमें उसके साथ प्यार - भरा रिश्‍ता कायम करने का न्यौता देता है । 
 हम यह रिश्‍ता कैसे कायम कर सकते हैं ? 
 किसी से प्यार करने से पहले उसे जानना ज़रूरी होता है , क्योंकि जाने बगैर उससे गहरा लगाव रखना नामुमकिन है । 
 उसी तरह , यहोवा से प्यार करने के लिए हमें सबसे पहले उसे जानना होगा । 
 उसने हमें अपना वचन , बाइबल दिया है ताकि इसके ज़रिए हम उसके बारे में सीख सकें । 
 यही वजह है कि यहोवा अपने संगठन के ज़रिए हमें हर दिन बाइबल पढ़ने का बढ़ावा देता है । 
 बाइबल ही वह किताब है जो हमें परमेश्‍वर , उसके गुणों और उसकी पूरी शख्सियत के बारे में सिखाती है । 
 साथ ही , यह बताती है कि हज़ारों सालों के दरमियान वह लोगों के साथ कैसे पेश आया । 
 जब हम इन किस्सों को पढ़कर मनन करते हैं , तो इससे हमारी समझ बढ़ती है और यहोवा के लिए हमारा प्यार और भी गहरा होता है । — रोमियों 15 : 4 . 
 यीशु की सेवा पर मनन करने से , परमेश्‍वर के लिए हमारा प्यार कैसे गहरा होता है ? 
 यहोवा के लिए अपना प्यार बढ़ाने का सबसे अहम तरीका है , यीशु की ज़िंदगी और उसकी सेवा पर मनन करना । 
 यीशु की शख्सियत बिलकुल उसके पिता की तरह थी । 
 इसलिए वह कह सका : “ जिस ने मुझे देखा है उस ने पिता को देखा है । ” 
 इन मिसालों को लीजिए : यीशु ने विधवा के एकलौते बेटे को दोबारा ज़िंदा करके जो करुणा दिखायी थी , क्या यह गुण आपके दिल को नहीं छू जाता ? 
 यीशु , परमेश्‍वर का बेटा था और उसके जैसा महापुरुष आज तक इस धरती पर पैदा नहीं हुआ , मगर उसने जिस नम्रता के साथ अपने चेलों के पैर धोए , क्या यह गुण आपको उसकी तरफ नहीं खींचता ? 
 सब इंसानों से कहीं बढ़कर महान और बुद्धिमान होने के बावजूद , वह लोगों से इस तरह पेश आता था कि बड़े - बूढ़े , यहाँ तक कि बच्चे भी बेझिझक उसके पास चले आते थे । 
 क्या यह बात आपको यीशु को और भी अच्छी तरह जानने के लिए नहीं उकसाती ? 
 जब हम इन बातों पर मनन करते हैं , तो हम उन मसीहियों के जैसे बन जाते हैं जिनके बारे में पतरस ने लिखा था : “ [ यीशु ] से तुम बिन देखे प्रेम रखते हो । ” 
 जैसे - जैसे यीशु के लिए हमारा प्यार बढ़ता है , वैसे - वैसे यहोवा के लिए भी हमारा प्यार गहरा होते जाता है । 
 17 , 18 . 
 यहोवा के किन प्यार - भरे इंतज़ामों पर मनन करने से हम उससे और भी ज़्यादा प्यार करने लगते हैं ? 
 हम एक और तरीके से परमेश्‍वर के लिए अपना प्यार बढ़ा सकते हैं । 
 वह है , परमेश्‍वर ने प्यार से जो बेहिसाब इंतज़ाम किए हैं , उन पर गहराई से सोचना । 
 ये सारे इंतज़ाम उसने इसलिए किए कि हम ज़िंदगी का लुत्फ उठा सकें । 
 जैसे , कुदरत के दिलकश नज़ारे , तरह - तरह का लज़ीज़ खाना और अच्छे दोस्तों के साथ बिताए मीठे पल । 
 इसके अलावा , यहोवा ने और भी कई इंतज़ाम किए हैं जिनसे हमें खुशी और संतुष्टि मिलती है । 
 हम अपने परमेश्‍वर के बारे में जितना ज़्यादा सीखते हैं , उतना ज़्यादा हम उसकी अपार भलाई और उदारता की कदर करने लगते हैं । 
 ज़रा अपनी ज़िंदगी के बारे में सोचिए कि यहोवा के आप पर कितने उपकार हैं । 
 क्या आपको नहीं लगता कि वह आपका प्यार पाने का हकदार है ? 
 परमेश्‍वर ने हमें बहुत - से तोहफे दिए हैं , जिनमें से एक है प्रार्थना । 
 हम किसी भी वक्‍त उससे बात कर सकते हैं , क्योंकि हम जानते हैं कि ‘ प्रार्थना का सुननेवाला ’ हमारी ज़रूर सुनेगा । 
 गौर कीजिए कि यहोवा ने अपने प्यारे बेटे को हुकूमत और न्याय करने का अधिकार दिया है । 
 लेकिन प्रार्थना सुनने का अधिकार उसने किसी को नहीं दिया है , अपने बेटे को भी नहीं । 
 वह खुद हमारी प्रार्थनाओं को सुनता है । 
 इस तरह वह ज़ाहिर करता है कि उसे हमसे कितना प्यार है और वह हरेक की कितनी परवाह करता है । 
 यही बात हमें उसके करीब लाती है । 
 यहोवा के कौन - से वादे हमें उसके करीब लाते हैं ? 
 इसके अलावा , जब हम इस बात पर ध्यान देते हैं कि यहोवा ने इंसानों के लिए क्या ही उज्ज्वल भविष्य तय किया है , तो इससे हम उसके और भी करीब आते हैं । 
 उसका वादा है कि वह सभी बीमारियों , दुःख और मौत को हमेशा के लिए मिटा देगा । 
 इंसानों को सिद्ध किया जाएगा , जिसके बाद किसी को भी हताशा , मायूसी या आफत का शिकार नहीं होना पड़ेगा । 
 भूख , गरीबी और युद्ध का नामो - निशान तक नहीं रहेगा । 
 धरती एक फिरदौस बन जाएगी । 
 यहोवा हमें ये सारी आशीषें इसलिए नहीं देगा कि ऐसा करना उसका फर्ज़ है , बल्कि इसलिए कि वह हमसे प्यार करता है । 
 मूसा ने यहोवा से प्यार करने के क्या फायदे बताए ? 
 ये सारी बातें दिखाती हैं कि हमारे पास परमेश्‍वर से प्यार करने और उस प्यार को बढ़ाते रहने की कई ज़बरदस्त वजह मौजूद हैं । 
 लेकिन सवाल यह है कि क्या आप परमेश्‍वर के लिए अपने प्यार को मज़बूत करते जाएँगे और उसकी दिखायी राह पर चलेंगे ? 
 फैसला आपके हाथ में है । 
 सदियों पहले , मूसा यह बात अच्छी तरह जानता था कि यहोवा के लिए प्यार पैदा करने और उसे बनाए रखने के ढेरों फायदे हैं । 
 इसलिए उसने इस्राएलियों से कहा था : “ तू जीवन ही को अपना ले , कि तू और तेरा वंश दोनों जीवित रहें ; इसलिये अपने परमेश्‍वर यहोवा से प्रेम करो , और उसकी बात मानो , और उस से लिपटे रहो ; क्योंकि तेरा जीवन और दीर्घजीवन यही है । ” — व्यवस्थाविवरण 30 : 19 , 20 . ( w06 12 / 01 ) 
 क्या आपको याद है ? 
 • यहोवा से प्यार करना हमारे लिए क्यों ज़रूरी है ? 
 • हम परमेश्‍वर के लिए अपना प्यार कैसे दिखा सकते हैं ? 
 • यहोवा से प्यार करने की हमारे पास क्या वजह हैं ? 
 • हम परमेश्‍वर के लिए अपना प्यार कैसे बढ़ा सकते हैं ? 
 [ पेज 21 पर तसवीर ] 
 यहोवा उस चीज़ को सबसे अनमोल समझता है जो हम सब उसे दे सकते हैं । 
 वह है , हमारा प्यार 
 [ पेज 23 पर तसवीरें ] 
 “ जिस ने मुझे देखा है उस ने पिता को देखा है । ” — यूहन्‍ना 14 : 9 
 अपने पड़ोसी से प्रेम रखने का क्या मतलब है 
 “ तू अपने पड़ोसी से अपने समान प्रेम रख । ” — मत्ती 22 : 39 . 
 हम यह कैसे दिखाते हैं कि हमें परमेश्‍वर से प्यार है ? 
 यहोवा अपने उपासकों से क्या माँग करता है ? 
 इस सवाल का जवाब यीशु की कही एक बात से मिलता है , जो उसने बड़े ही ज़बरदस्त मगर चंद सरल शब्दों में बतायी थी । 
 उसने कहा कि सबसे बड़ी आज्ञा है , यहोवा से अपने सारे मन , प्राण , बुद्धि और शक्‍ति से प्रेम रखना । 
 जैसा हमने पिछले लेख में देखा , परमेश्‍वर से प्यार करने का मतलब है , उसके प्यार के बदले में उसकी आज्ञा मानना और उसके नियमों पर चलना । 
 परमेश्‍वर से प्यार करनेवालों के लिए उसकी मरज़ी पूरी करना एक बोझ नहीं , बल्कि ऐसा करने में उन्हें बेहद खुशी मिलती है । — भजन 40 : 8 ; 1 यूहन्‍ना 5 : 2 , 3 . 
 2 , 3 . 
 हमें अपने पड़ोसी से प्यार करने की आज्ञा पर क्यों ध्यान देना चाहिए , और इससे कौन - से सवाल उठते हैं ? 
 यीशु ने सबसे बड़ी आज्ञा बताने के बाद , उससे जुड़ी एक दूसरी आज्ञा के बारे में बताया । 
 उसने कहा : “ तू अपने पड़ोसी से अपने समान प्रेम रख । ” 
 अब आइए हम इस आज्ञा पर ध्यान दें और ऐसा करना हमारे लिए सही भी है । 
 क्यों ? 
 क्योंकि हम जिस दौर में जी रहे हैं , उसमें ज़्यादातर लोग स्वार्थी हो गए हैं और उन्हें गलत चीज़ों से प्यार है । 
 प्रेरित पौलुस ने ईश्‍वर - प्रेरणा से “ अन्तिम दिनों ” का ब्यौरा देते हुए लिखा कि लोग एक - दूसरे से नहीं , बल्कि खुद से , पैसों से और सुखविलास से प्यार करेंगे । 
 बहुत - से लोग “ स्नेहरहित ” ( NHT ) हो जाएँगे , या जैसा बाइबल का एक अनुवाद कहता है कि उनमें “ वह प्यार नहीं होगा जो परिवार में अपनों के बीच होता है । ” 
 यीशु मसीह ने भी भविष्यवाणी की थी : “ बहुत - से लोग . . . 
 एक दूसरे से विश्‍वासघात और एक दूसरे से घृणा करेंगे । . . . 
 बहुतों का प्रेम ठंडा पड़ जाएगा । ” — मत्ती 24 : 10 , 12 . 
 ध्यान दीजिए , यीशु ने यह नहीं कहा कि सभी का प्रेम ठंडा पड़ जाएगा । 
 क्योंकि परमेश्‍वर से प्यार करनेवाले लोग हमेशा से रहे हैं और उन्होंने परमेश्‍वर से वैसा ही प्यार किया है जैसा वह चाहता है और जिसका वह हकदार भी है । 
 यही नहीं , ऐसे लोग आगे भी हमेशा रहेंगे । 
 परमेश्‍वर से सच्चा प्यार करनेवाले लोग , दूसरों को परमेश्‍वर के नज़रिए से देखने की कोशिश करते हैं । 
 मगर अब सवाल ये हैं : हमारा पड़ोसी कौन है जिससे हमें प्यार करना चाहिए ? 
 हम अपने पड़ोसी के लिए प्यार कैसे दिखा सकते हैं ? 
 इन दो अहम सवालों का जवाब जानने में बाइबल हमारी मदद कर सकती है । 
 मेरा पड़ोसी कौन है ? 
 लैव्यव्यवस्था के 19वें अध्याय के मुताबिक , यहूदियों को किन लोगों से प्रेम रखना था ? 
 यीशु ने जब फरीसी को बताया कि अपने पड़ोसी से अपने समान प्रेम रखना , दूसरी सबसे बड़ी आज्ञा है , तो वह असल में इस्राएलियों को दिए एक खास नियम का ज़िक्र कर रहा था । 
 यह नियम लैव्यव्यवस्था 19 : 18 में दर्ज़ है । 
 इसी अध्याय में , यहूदियों से कहा गया था कि उन्हें न सिर्फ अपने संगी इस्राएलियों को बल्कि दूसरे लोगों को भी अपना पड़ोसी समझना चाहिए । 
 आयत 34 कहती है : “ जो परदेशी तुम्हारे संग रहे वह तुम्हारे लिये देशी के समान हो , और उस से अपने ही समान प्रेम रखना ; क्योंकि तुम भी मिस्र देश में परदेशी थे । ” 
 यह आयत साफ दिखाती है कि इस्राएलियों को गैर - यहूदी , खासकर यहूदी धर्म अपनानेवाले परदेशियों के साथ प्यार से पेश आना था । 
 यहूदी अपने पड़ोसी से प्रेम रखने के बारे में क्या मानते थे ? 
 लेकिन इस मामले में , यीशु के दिनों के यहूदी धर्म - गुरुओं की सोच अलग थी । 
 उनमें से कुछ यह सिखाते थे कि यहूदियों को सिर्फ अपने भाई - बंधुओं को ही अपना “ दोस्त ” और “ पड़ोसी ” मानना चाहिए और गैर - यहूदियों से उन्हें नफरत करनी चाहिए । 
 वे यह भी दलील देते थे कि जो धर्मी हैं , उन्हें अधर्मियों को तुच्छ समझना चाहिए । 
 एक किताब कहती है : “ ऐसे माहौल में नफरत की चिंगारी न भड़के ऐसा तो हो ही नहीं सकता था । 
 आखिरकार , इसे हवा देनेवाली कई वजह जो मौजूद थीं । ” 
 पड़ोसी से प्यार करने के बारे में समझाते वक्‍त , यीशु ने कौन - से दो मुद्दे बताए ? 
 इसलिए यीशु ने अपने पहाड़ी उपदेश में इस बात पर रोशनी डाली कि हमारा पड़ोसी कौन है , जिससे हमें प्यार करना चाहिए । 
 उसने कहा : “ तुम सुन चुके हो , कि कहा गया था ; कि अपने पड़ोसी से प्रेम रखना , और अपने बैरी से बैर । 
 परन्तु मैं तुम से यह कहता हूं , कि अपने बैरियों से प्रेम रखो और अपने सतानेवालों के लिये प्रार्थना करो । 
 जिस से तुम अपने स्वर्गीय पिता की सन्तान ठहरोगे क्योंकि वह भलों और बुरों दोनों पर अपना सूर्य उदय करता है , और धर्मियों और अधर्मियों दोनों पर मेंह बरसाता है । ” 
 गौर कीजिए कि यहाँ यीशु ने दो मुद्दे बताए । 
 पहला , यहोवा अच्छे - बुरे , सभी लोगों को उदारता दिखाता है और उन पर कृपा भी करता है । 
 दूसरा , हमें उसकी मिसाल पर चलना चाहिए । 
 हम दयालु सामरी की कहानी से क्या सबक सीखते हैं ? 
 दूसरे मौके पर एक यहूदी ने , जो कानून - व्यवस्था का ज्ञानी था , यीशु से पूछा : “ मेरा पड़ोसी कौन है ? ” 
 इस पर यीशु ने उसे एक दयालु सामरी की कहानी सुनायी । 
 वह सामरी सफर पर था कि उसे रास्ते में एक यहूदी पड़ा मिला , जिसका सबकुछ डाकुओं ने लूट लिया था और उसे मार - पीटकर अधमरा छोड़ गए थे । 
 हालाँकि उस ज़माने में यहूदी , सामरियों को नीचा देखते थे , फिर भी इस सामरी ने यहूदी आदमी के घाव बाँधे और उसे एक मुसाफिरखाने में ले गया जहाँ उसकी देखभाल हो सके । 
 इस कहानी से हम क्या सबक सीखते हैं ? 
 यही कि हमारी जाति , देश या धर्म के लोगों के अलावा , दूसरे लोग भी हमारे पड़ोसी हैं जिनसे हमें प्यार करना चाहिए । — लूका 10 : 25 , 29 , 30 , 33 - 37 . 
 अपने पड़ोसी से प्रेम रखने का क्या मतलब है 
 पड़ोसी के लिए प्यार कैसे दिखाया जाना था , इस बारे में लैव्यव्यवस्था अध्याय 19 क्या कहता है ? 
 पड़ोसी के लिए प्यार ठीक परमेश्‍वर के लिए हमारे प्यार की तरह है , यह एक भावना नहीं बल्कि इसे कामों से दिखाया जाता है । 
 इस बात को और भी अच्छी तरह समझने के लिए , आइए हम लैव्यव्यवस्था के 19वें अध्याय की जाँच करें , जिसकी आयत 18 में परमेश्‍वर के लोगों को अपने पड़ोसी से अपने समान प्रेम रखने की आज्ञा दी गयी थी । 
 इस अध्याय की बाकी आयतें बताती हैं कि इस्राएलियों को हुक्म दिया गया था कि वे अपने खेत की फसल का कुछ हिस्सा , दीन या मुसीबत के मारों और परदेशियों के लिए छोड़ दें । 
 उन्हें चोरी करने , कपट करने , या झूठ बोलने की सख्त मनाही थी । 
 उन्हें न्यायिक मामलों में कोई पक्षपात नहीं करना था । 
 वे अपने पड़ोसियों को ज़रूरत पड़ने पर ताड़ना दे सकते थे , मगर उन्हें इस बात का खास ध्यान रखना था कि वे “ अपने मन में एक दूसरे के प्रति बैर न र [ खें ] । ” 
 इस तरह के और भी कई नियम उन्हें दिए गए थे , मगर इन सबका निचोड़ यही था कि वे “ एक दूसरे से अपने ही समान प्रेम र [ खें ] । ” — लैव्यव्यवस्था 19 : 9 - 11 , 15 , 17 , 18 . 
 यहोवा ने इस्राएलियों को दूसरी जातियों से दूरी बनाए रखने का आदेश क्यों दिया ? 
 हालाँकि इस्राएलियों को दूसरों के लिए प्रेम रखना था , मगर साथ ही उन्हें ऐसे लोगों से दूरी बनाए रखनी थी जो झूठे देवी - देवताओं को पूजते थे । 
 यहोवा ने उन्हें पहले से ही खबरदार कर दिया था कि इस बुरी संगति के क्या - क्या खतरे हैं और इसके क्या अंजाम हो सकते हैं । 
 मिसाल के लिए , वादा किए देश में बसी जिन जातियों को उन्हें पूरी तरह बेदखल करना था , उनके बारे में यहोवा ने यह आदेश दिया था : “ न उन से ब्याह शादी करना , न तो अपनी बेटी उनके बेटे को ब्याह देना , और न उनकी बेटी को अपने बेटे के लिये ब्याह लेना । 
 क्योंकि वे तेरे बेटे को मेरे पीछे चलने से बहकाएंगी , और दूसरे देवताओं की उपासना करवाएंगी ; और इस कारण यहोवा का कोप तुम पर भड़क उठेगा , और वह तुझ को शीघ्र सत्यानाश कर डालेगा । ” — व्यवस्थाविवरण 7 : 3 , 4 . 
 हमें किन लोगों के साथ दोस्ती करने से दूर रहना चाहिए ? 
 उसी तरह , आज मसीही ऐसे लोगों के साथ दोस्ती करने से दूर रहते हैं जिनकी सोहबत में पड़कर उनका विश्‍वास कमज़ोर हो सकता है । 
 हमसे साफ - साफ कहा गया है : “ अविश्‍वासियों ” यानी जो मसीही कलीसिया के सदस्य नहीं हैं , उनके “ साथ असमान जूए में न जुतो । ” 
 इतना ही नहीं , हमें यह कड़ी सलाह दी गयी है : ‘ केवल प्रभु में विवाह करो । ’ 
 मगर फिर भी , हमें उन लोगों को नफरत - भरी नज़र से नहीं देखना चाहिए जो यहोवा को नहीं मानते हैं । 
 आखिरकार , मसीह ने पापी इंसानों के लिए अपनी जान कुरबान की थी । 
 और - तो - और , आज ऐसे कई लोग हैं जो पहले बुरे काम करते थे , मगर उन्होंने अपने तौर - तरीके बदले हैं और परमेश्‍वर के साथ मेल - मिलाप किया है । — रोमियों 5 : 8 ; 1 कुरिन्थियों 6 : 9 - 11 . 
 जो लोग यहोवा की सेवा नहीं करते , उन्हें प्यार दिखाने का सबसे बढ़िया तरीका क्या है , और क्यों ? 
 जो लोग परमेश्‍वर की सेवा नहीं करते , उन्हें प्यार दिखाने का सबसे बढ़िया तरीका है , यहोवा की मिसाल पर चलना । 
 हालाँकि वह दुष्टता से सख्त नफरत करता है , मगर वह सभी इंसानों को निरंतर प्रेम - कृपा दिखाता है । 
 कैसे ? 
 वह उन्हें बुराई का मार्ग छोड़ने और हमेशा की ज़िंदगी पाने का मौका देता है । 
 यहोवा ‘ चाहता है कि सब को मन फिराव का अवसर मिले । ’ 
 उसकी इच्छा है कि “ सब मनुष्यों का उद्धार हो ; और वे सत्य को भली भांति पहचान लें । ” 
 इसीलिए यीशु ने अपने चेलों को “ सब जातियों के लोगों को ” प्रचार करने , सिखाने और ‘ चेला बनाने ’ का काम सौंपा । 
 इस काम में हिस्सा लेकर हम परमेश्‍वर और पड़ोसी , दोनों के लिए प्यार दिखाते हैं । 
 ऐसा करने से हम अपने दुश्‍मनों के लिए भी प्यार दिखा पाते हैं ! 
 अपने मसीही भाई - बहनों के लिए प्यार 
 प्रेरित यूहन्‍ना ने आध्यात्मिक भाई - बहनों से प्यार करने के बारे में क्या लिखा ? 
 प्रेरित पौलुस ने लिखा : “ हम सब के साथ भलाई करें ; विशेष करके विश्‍वासी भाइयों के साथ । ” 
 जी हाँ , हम मसीहियों का यह फर्ज़ बनता है कि हम अपने आध्यात्मिक भाई - बहनों के लिए प्यार दिखाएँ । 
 यह प्यार दिखाना कितना ज़रूरी है ? 
 इस बारे में प्रेरित यूहन्‍ना ने लिखा : “ जो कोई अपने भाई से बैर रखता है , वह हत्यारा है ; . . . 
 यदि कोई कहे , कि मैं परमेश्‍वर से प्रेम रखता हूं ; और अपने भाई से बैर रखे ; तो वह झूठा है : क्योंकि जो अपने भाई से , जिसे उस ने देखा है , प्रेम नहीं रखता , तो वह परमेश्‍वर से भी जिसे उस ने नहीं देखा , प्रेम नहीं रख सकता । ” 
 वाकई , यूहन्‍ना के ये शब्द “ हत्यारा ” और “ झूठा ” क्या ही ज़ोरदार हैं ! 
 यीशु ने इन्हीं शब्दों का इस्तेमाल शैतान इब्‌लीस के लिए किया था । 
 बेशक , हम हरगिज़ नहीं चाहेंगे कि ये नाम हमें भी दिए जाएँ ! 
 हम किन तरीकों से अपने भाई - बहनों के लिए प्यार दिखा सकते हैं ? 
 सच्चे मसीही ‘ आपस में प्रेम रखना , परमेश्‍वर से सीखते हैं । ’ 
 हमें सिर्फ “ वचन और जीभ ही से नहीं , पर काम और सत्य के द्वारा भी प्रेम ” करना चाहिए । 
 हमारा “ प्रेम निष्कपट ” होना चाहिए । 
 यह हमें कृपा दिखाने , माफ करने , करुणा दिखाने और धीरज धरने के लिए उकसाता है । 
 साथ ही , यह हमें दूसरों से जलने , शेखी मारने , घमंड करने और स्वार्थ से दूर रहने में भी मदद देता है । 
 प्रेम हमें “ एक दूसरे के दास बन [ ने ] ” यानी सेवा करने के लिए उभारता है । 
 यीशु ने अपने चेलों से कहा था कि वे आपस में वैसा ही प्रेम रखें , जैसा उसने उनसे रखा था । 
 इसलिए एक मसीही को ज़रूरत की घड़ी में भाई - बहनों की खातिर अपनी जान देने के लिए भी तैयार रहना चाहिए । 
 हम परिवार में प्यार कैसे दिखा सकते हैं ? 
 मसीही परिवार में सभी को , खासकर पति - पत्नी को एक - दूसरे से प्यार करना चाहिए । 
 उनके बीच का रिश्‍ता इतना करीबी होता है कि पौलुस ने कहा : “ पति अपनी अपनी पत्नी से अपनी देह के समान प्रेम र [ खें ] । ” 
 उसने यह भी लिखा : “ जो [ पति ] अपनी पत्नी से प्रेम रखता है , वह अपने आप से प्रेम रखता है । ” 
 पौलुस ने पाँच आयतों के बाद , फिर से यही सलाह दोहरायी । 
 एक पति जो अपनी पत्नी से प्यार करता है , वह मलाकी के दिनों के उन इस्राएलियों की तरह नहीं बनेगा , जिन्होंने अपनी - अपनी पत्नियों के साथ विश्‍वासघात किया था । 
 इसके बजाय , वह अपनी पत्नी की दिल से कदर करेगा और उससे वैसा ही प्यार करेगा जैसा मसीह , कलीसिया से करता है । 
 उसी तरह , एक पत्नी जो अपने पति से प्यार करती है , वह उसका आदर करेगी । — इफिसियों 5 : 25 , 29 - 33 . 
 भाईचारे के प्रेम का जीता - जागता सबूत देखकर , कुछ लोगों ने क्या कहा और क्या कदम उठाया ? 
 वाकई , कलीसिया के भाई - बहनों के बीच जो प्यार होता है , वही सच्चे मसीहियों की पहचान है । 
 यीशु ने कहा था : “ यदि [ तुम ] आपस में प्रेम रखोगे तो इसी से सब जानेंगे , कि तुम मेरे चेले हो । ” 
 हमारा यही प्यार दूसरे लोगों को उस परमेश्‍वर की तरफ खींचता है जिससे हम प्यार करते हैं और जिसके हम साक्षी हैं । 
 इसकी एक मिसाल लीजिए । 
 मोज़म्बिक देश से मिली एक रिपोर्ट में , एक साक्षी परिवार ने बताया : “ हमने आज तक ऐसा तूफान नहीं देखा था । 
 दोपहर को अचानक तेज़ आँधी चलने लगी जिसके फौरन बाद ज़ोरों की बारिश होने लगी और ओले भी बरसने लगे । 
 तेज़ हवा से नरकट से बना हमारा घर तहस - नहस हो गया और जस्ते से बनी हमारी छत उड़ गयी । 
 तूफान थमने के बाद , आस - पास की कलीसियाओं से कई भाई आए और उन्होंने हमारे घर को दोबारा बनाने में मदद दी । 
 यह देखकर हमारे पड़ोसी हैरान रह गए और कहने लगे : ‘ आपका धर्म कितना अच्छा है ! 
 हमें तो आज तक अपने चर्च से कोई मदद नहीं मिली । ’ 
 हमने उन्हें अपनी बाइबल से यूहन्‍ना 13 : 34 , 35 दिखाया । 
 इसका नतीजा यह हुआ कि हमारे कई पड़ोसी अब बाइबल का अध्ययन कर रहे हैं । ” 
 अलग - अलग लोगों से निजी तौर पर प्यार करना 
 समूह के तौर पर और अलग - अलग लोगों से निजी तौर पर प्यार करने में क्या फर्क है ? 
 समूह के तौर पर लोगों से प्यार करना आसान है । 
 लेकिन अलग - अलग लोगों से निजी तौर पर प्यार करना मुश्‍किल हो सकता है । 
 जैसे , कुछ लोग सिर्फ खैराती संगठनों को दान देकर कहते हैं कि हमें अपने पड़ोसी से प्यार है । 
 असल में यह कहना तो बड़ा आसान होता है , मगर हकीकत में उनसे प्यार करना उतना ही मुश्‍किल होता है । 
 खासकर ऐसे इंसान से प्यार करना जो हमारे साथ काम करता है , मगर उसे हमारी कोई परवाह नहीं । 
 या हमारे घर के पास रहनेवाला कोई इंसान जो हमें एक आँख नहीं भाता । 
 या एक ऐसा दोस्त जिसने हमें निराश किया है । 
 17 , 18 . 
 यीशु ने लोगों से निजी तौर पर प्यार कैसे दिखाया , और उसने ऐसा किस मकसद से किया ? 
 अलग - अलग लोगों से निजी तौर पर प्यार करने के मामले में , हम यीशु से सीख सकते हैं , जिसने उम्दे तरीके से परमेश्‍वर के गुण ज़ाहिर किए थे । 
 हालाँकि वह जगत का पाप उठा ले जाने के लिए धरती पर आया था , फिर भी उसने लोगों के लिए निजी तौर पर प्यार दिखाया । 
 जैसे , उसने एक बीमार स्त्री और एक कोढ़ी को चंगा किया , साथ ही एक बच्ची को दोबारा ज़िंदा किया । 
 उसी तरह , हर दिन मिलनेवाले अलग - अलग लोगों के साथ हम जिस तरह से पेश आते हैं , उससे हम दिखा सकते हैं कि हमें अपने पड़ोसी से प्यार है । 
 लेकिन हमें एक बात कभी नहीं भूलनी चाहिए कि हम अपने पड़ोसियों से तभी प्यार कर पाएँगे , जब हमें परमेश्‍वर से प्यार होगा । 
 हालाँकि यीशु ने गरीबों की मदद की , बीमारों को चंगा किया और भूखों को खिलाया , मगर इन सारे भलाई के काम करने और लोगों को सिखाने का उसका मकसद था , उन्हें यहोवा के साथ मेल - मिलाप करने में मदद देना । 
 यीशु ने जो कुछ किया परमेश्‍वर की महिमा के लिए किया । 
 वह कभी नहीं भूला कि वह परमेश्‍वर का नुमाइंदा है , इसलिए उसके कामों से या तो उसके प्यारे पिता का नाम रोशन हो सकता है या उसकी बदनामी हो सकती है । 
 यीशु की मिसाल पर चलकर , हम भी अपने पड़ोसियों के लिए सच्चा प्यार दिखा पाएँगे और साथ ही , दुष्ट संसार का हिस्सा बनने से दूर रह पाएँगे । 
 हम अपने पड़ोसी से अपने समान प्रेम कैसे रख सकते हैं ? 
 19 , 20 . 
 अपने पड़ोसी से अपने समान प्रेम रखने का क्या मतलब है ? 
 यीशु ने कहा : “ तू अपने पड़ोसी से अपने समान प्रेम रख । ” 
 यह लाज़िमी है कि हर इंसान खुद का खयाल रखता है और अपना आत्म - सम्मान बनाए रखता है । 
 अगर यह सच न होता , तो यीशु की आज्ञा कोई मायने नहीं रखती । 
 लेकिन खुद से सही हद तक प्यार करने का मतलब यह नहीं कि हम अपस्वार्थी या खुदगर्ज़ बन जाए , जैसा प्रेरित पौलुस ने 2 तीमुथियुस 3 : 2 में लिखा था । 
 इसके बजाय , इसका मतलब है , खुद के बारे में सही नज़रिया बनाए रखना । 
 बाइबल के एक विद्वान ने कहा : ‘ खुद से प्यार करने की एक हद होती है । 
 यह न तो इतनी ज़्यादा होनी चाहिए कि हम खुद को “ भगवान्‌ ” समझने लगें और ना ही इतनी कम कि हम अपने आपको “ धूल ” समझने लगें । ’ 
 दूसरों से अपने समान प्रेम रखने का मतलब है कि हम लोगों को उस नज़र से देखें जिस नज़र से हम चाहते हैं कि वे हमें देखें । 
 साथ ही , हमें उनसे वैसा ही बर्ताव करना चाहिए जैसा हम उनसे उम्मीद करते हैं । 
 यीशु ने कहा : “ इस कारण जो कुछ तुम चाहते हो , कि मनुष्य तुम्हारे साथ करें , तुम भी उन के साथ वैसा ही करो । ” 
 ध्यान दीजिए कि यीशु ने यह नहीं कहा कि हम बीती - बातों को याद करें कि दूसरे हमारे साथ किस तरह पेश आए थे और फिर उसके मुताबिक उनसे व्यवहार करें । 
 इसके बजाय , हमें सोचना चाहिए कि हम दूसरों से कैसे बर्ताव की उम्मीद रखते हैं , और फिर वैसा ही उनके साथ बर्ताव करें । 
 एक और गौरतलब बात है कि यीशु ने यह नहीं बताया कि ऐसा व्यवहार सिर्फ अपने दोस्तों और कलीसिया के भाई - बहनों के साथ किया जाना चाहिए । 
 इसलिए शायद उसने “ मनुष्य ” शब्द का इस्तेमाल यह ज़ाहिर करने के लिए किया होगा कि हमें सभी से ऐसा बर्ताव करना चाहिए । 
 दूसरों के लिए हमारा प्यार क्या दिखाएगा ? 
 अगर हमारे दिल में पड़ोसी के लिए प्रेम होगा , तो हम कोई भी बुरा काम करने से दूर रहेंगे । 
 प्रेरित पौलुस ने लिखा : “ यह कि व्यभिचार न करना , हत्या न करना ; चोरी न करना ; लालच न करना ; और इन को छोड़ और कोई भी आज्ञा हो तो सब का सारांश इस बात में पाया जाता है , कि अपने पड़ोसी से अपने समान प्रेम रख । 
 प्रेम पड़ोसी की कुछ बुराई नहीं करता । ” 
 अगर हममें यह प्रेम होगा , तो हम दूसरों का भला करने के तरीके ढूँढ़ेंगे । 
 दूसरों के लिए हमारा प्यार दिखाएगा कि हम यहोवा परमेश्‍वर से भी प्यार करते हैं , जिसने हम सभी इंसानों को अपने स्वरूप में बनाया है । — उत्पत्ति 1 : 26 . ( w06 12 / 01 ) 
 आप क्या जवाब देंगे ? 
 • हमें किन लोगों से प्यार करना चाहिए , और क्यों ? 
 • हम उन लोगों के लिए प्यार कैसे दिखा सकते हैं , जो यहोवा की सेवा नहीं करते ? 
 • आध्यात्मिक भाई - बहनों के लिए हमारे दिल में जो प्यार होना चाहिए , उसके बारे में बाइबल क्या कहती है ? 
 • अपने पड़ोसी से अपने समान प्रेम रखने का क्या मतलब है ? 
 [ पेज 28 पर तसवीर ] 
 “ मेरा पड़ोसी कौन है ? ” 
 [ पेज 30 पर तसवीर ] 
 यीशु हर इंसान से निजी तौर पर प्यार करता है 
 “ यहोवा का भयानक दिन निकट है ” 
 “ यहोवा का भयानक दिन निकट है , वह बहुत वेग से समीप चला आता है । ” — सपन्याह 1 : 14 . 
 1 , 2 . 
 ( क ) मसीही किस खास दिन का इंतज़ार कर रहे हैं ? 
 ( ख ) हमें कौन - से सवाल पूछने चाहिए , और क्यों ? 
 एक लड़की , जो खुशी से लाल हो रही है , बड़ी बेकरारी से अपनी शादी के दिन का इंतज़ार करती है । 
 एक गर्भवती माँ , जिसके चेहरे से ममता झलक रही है , अपने बच्चे को जन्म देने की घड़ियाँ गिनती है । 
 एक थका हुआ कामकाजी आदमी मन - ही - मन सोचता है कि काश , वह दिन जल्दी आ जाए जब उसकी छुट्टियाँ शुरू होंगी । 
 इन तीनों में एक मिलती - जुलती बात क्या है ? 
 वे सब एक खास दिन की आस लगाए हुए हैं , जिसका उनकी ज़िंदगी पर गहरा असर होगा । 
 हालाँकि वे सभी बेचैन हैं , मगर उनकी भावनाएँ अलग - अलग हैं । 
 उन्हें जिस दिन का इंतज़ार है , वह ज़रूर आएगा और वे उम्मीद करते हैं कि वे उस दिन के लिए तैयार रहेंगे । 
 उसी तरह , आज सच्चे मसीही बेसब्री से एक खास दिन के आने का इंतज़ार कर रहे हैं । 
 यह खास दिन “ यहोवा का [ महान ] दिन ” है । 
 ‘ यहोवा का दिन ’ क्या है और इसके आने से इंसानों पर क्या असर होगा ? 
 और - तो - और , हम कैसे पक्का कर सकते हैं कि हम उस दिन के लिए तैयार हैं ? 
 आज हमारे लिए इन सवालों के जवाब ढूँढ़ना निहायत ज़रूरी है । 
 क्योंकि सबूत दिखाते हैं कि बाइबल की यह बात सौ - फीसदी सच है : “ यहोवा का भयानक दिन निकट है , वह बहुत वेग से समीप चला आता है । ” — सपन्याह 1 : 14 . 
 “ यहोवा का भयानक दिन ” 
 “ यहोवा का भयानक दिन ” क्या है ? 
 “ यहोवा का भयानक दिन ” क्या है ? 
 पूरी बाइबल में जहाँ - जहाँ ‘ यहोवा का दिन ’ शब्दों का ज़िक्र आता है , उससे पता चलता है कि यह एक खास दौर होता था जिसमें यहोवा अपने दुश्‍मनों पर न्यायदंड लाता था और अपने महान नाम को रोशन करता था । 
 मिसाल के लिए , परमेश्‍वर ने यहूदा और यरूशलेम के विश्‍वासघाती लोगों पर , साथ ही बाबुल और मिस्र के ज़ालिम लोगों पर न्यायदंड लाया था । 
 इस तरह उन्हें ‘ यहोवा के दिन ’ का सामना करना पड़ा था । 
 लेकिन ‘ यहोवा के [ सबसे बड़े ] दिन ’ का आना अभी - भी बाकी है । 
 उस “ दिन ” यहोवा उन लोगों का न्याय करेगा जो उसके नाम को बदनाम करते हैं । 
 वह दिन , ‘ बड़े बाबुल ’ यानी झूठे धर्म के साम्राज्य के नाश से शुरू होगा और हरमगिदोन में शैतान की बाकी दुष्ट व्यवस्था के नाश से खत्म होगा । — प्रकाशितवाक्य 16 : 14 , 16 ; 17 : 5 , 15 - 17 ; 19 : 11 - 21 . 
 ज़्यादातर इंसानों को जल्द आनेवाले यहोवा के दिन से क्यों खौफ खाने की ज़रूरत है ? 
 ज़्यादातर इंसानों को जल्द आनेवाले यहोवा के दिन से क्यों खौफ खाने की ज़रूरत है ? 
 इसका जवाब यहोवा अपने नबी , सपन्याह के ज़रिए देता है : “ वह रोष का दिन होगा , वह संकट और सकेती का दिन , वह उजाड़ और उधेड़ का दिन , वह अन्धेर और घोर अन्धकार का दिन , वह बादल और काली घटा का दिन होगा । ” 
 वह क्या ही भयानक दिन होगा , है ना ! 
 यही नहीं , नबी आगे कहता है : “ मैं मनुष्यों को संकट में डालूंगा , . . . 
 क्योंकि उन्हों ने यहोवा के विरुद्ध पाप किया है । ” — सपन्याह 1 : 15 , 17 . 
 लाखों लोग बेसब्री से यहोवा के दिन के आने का इंतज़ार क्यों कर रहे हैं ? 
 दूसरी तरफ , ऐसे लाखों लोग हैं जो बेसब्री से यहोवा के दिन के आने का इंतज़ार कर रहे हैं । 
 भला क्यों ? 
 क्योंकि वे जानते हैं कि यह दिन धर्मियों के लिए उद्धार और छुटकारे का दिन होगा । 
 और उसी दिन यहोवा महाप्रतापी साबित होगा और उसके गौरवशाली नाम को पवित्र किया जाएगा । 
 लोग आज जिस तरीके से अपनी ज़िंदगी बिता रहे हैं , उसी से तय होता है कि क्या उन्हें उस दिन से खौफ खाना चाहिए या उसका बेसब्री से इंतज़ार करना चाहिए । 
 आपके बारे में क्या ? 
 यहोवा के दिन के आने के बारे में आपका नज़रिया क्या है ? 
 क्या आप उस दिन के लिए तैयार हैं ? 
 क्या इस बात से आपकी रोज़ाना ज़िंदगी पर असर होता है कि यहोवा का दिन कभी - भी आ सकता है ? 
 “ हंसी ठट्ठा करनेवाले आएंगे ” 
 ज़्यादातर लोग ‘ यहोवा के दिन ’ के बारे में क्या नज़रिया रखते हैं , और यह देखकर सच्चे मसीहियों को क्यों हैरानी नहीं होती ? 
 आज हम बहुत ही नाज़ुक दौर में जी रहे हैं । 
 फिर भी , दुनिया के ज़्यादातर लोगों को कोई फिक्र नहीं कि “ यहोवा का दिन ” तेज़ी से पास आ रहा है । 
 उलटा , वे सच्चे मसीहियों का मज़ाक उड़ाते हैं और उन पर ताने कसते हैं , जो उस दिन के बारे में दूसरों को खबरदार कर रहे हैं । 
 मगर लोगों का यह रवैया देखकर मसीहियों को कोई हैरानी नहीं होती है । 
 इसके बजाय , वे प्रेरित पतरस की इस चेतावनी को याद रखते हैं : “ यह पहिले जान लो , कि अन्तिम दिनों में हंसी ठट्ठा करनेवाले आएंगे , जो अपनी ही अभिलाषाओं के अनुसार चलेंगे । 
 और कहेंगे , उसके आने की प्रतिज्ञा कहां गई ? 
 क्योंकि जब से बाप - दादे सो गए हैं , सब कुछ वैसा ही है , जैसा सृष्टि के आरम्भ से था ? ” — 2 पतरस 3 : 3 , 4 . 
 हम कैसे वक्‍त की नज़ाकत को हमेशा ध्यान में रख सकते हैं ? 
 हमें हँसी - ठट्ठा करनेवाले लोगों की गलत सोच को अपने अंदर कभी पनपने नहीं देना चाहिए , बल्कि हमेशा वक्‍त की नज़ाकत को ध्यान में रखना चाहिए । 
 हम यह कैसे कर सकते हैं ? 
 पतरस हमें बताता है : “ [ मैं ] सुधि दिलाकर तुम्हारे शुद्ध मन को उभारता हूं । 
 कि तुम उन बातों को , जो पवित्र भविष्यद्वक्‍ताओं ने पहिले से कही हैं और प्रभु , और उद्धारकर्त्ता की उस आज्ञा को स्मरण करो , जो तुम्हारे प्रेरितों के द्वारा दी गई थी । ” 
 हम अपने “ शुद्ध मन ” यानी ठीक - ठीक सोचने की काबिलीयत को तभी ‘ उभार ’ पाएँगे , जब हम भविष्यवाणियों में दी चेतावनियों पर ध्यान देंगे । 
 हो सकता है कि हमें ये बातें बार - बार याद दिलायी गयी हों , मगर आज हमें पहले से कहीं ज़्यादा इन पर ध्यान देने की ज़रूरत है । — यशायाह 34 : 1 - 4 ; लूका 21 : 34 - 36 . 
 बहुत - से लोग बाइबल की चितौनियों को क्यों नज़रअंदाज़ कर देते हैं ? 
 लेकिन दुनिया के बहुत - से लोग इन चितौनियों को क्यों नज़रअंदाज़ कर देते हैं ? 
 पतरस आगे कहता है : “ वे तो जान बूझकर यह भूल गए , कि परमेश्‍वर के वचन के द्वारा से आकाश प्राचीन काल से वर्तमान है और पृथ्वी भी जल में से बनी और जल में स्थिर है । 
 इन्हीं के द्वारा उस युग का जगत जल में डूब कर नाश हो गया । ” 
 जी हाँ , ऐसे भी लोग हैं जो नहीं चाहते कि यहोवा का दिन आए । 
 वे अपनी रोज़मर्रा की ज़िंदगी में इतने मस्त हैं कि वे कोई रोक - टोक नहीं चाहते । 
 उन्हें यह हरगिज़ मंज़ूर नहीं कि वे जिस तरीके से अपना स्वार्थ पूरा करने में लगे हुए हैं , उसका लेखा उन्हें यहोवा को देना पड़े । 
 जैसे पतरस ने बताया , वे “ अपनी ही अभिलाषाओं के अनुसार ” जी रहे हैं । 
 नूह और लूत के दिनों में , लोगों ने कैसा रवैया दिखाया था ? 
 ठट्ठा करनेवाले “ जान बूझकर ” इस बात से अपनी आँखें मूँद लेते हैं कि यहोवा ने प्राचीन समय में इंसानी मामलों में दखल दिया था । 
 यीशु मसीह और प्रेरित पतरस ने ऐसी दो घटनाओं का ज़िक्र किया था । 
 एक घटना “ नूह के दिनों में ” घटी थी और दूसरी “ लूत के दिनों में । ” 
 जलप्रलय से पहले , लोगों ने नूह की चेतावनियों को अनसुना कर दिया था । 
 उसी तरह , सदोम और अमोरा के नाश से पहले जब लूत ने अपने दामादों को खबरदार किया , तो उन्होंने समझा कि वह “ मजाक कर रहा है । ” — उत्पत्ति 19 : 14 , ईज़ी - टू - रीड वर्शन । 
 यहोवा , चेतावनियों को अनसुना करनेवालों से क्या कहता है ? 
 आज भी लोग चेतावनियों को अनसुना कर रहे हैं । 
 मगर गौर कीजिए कि यहोवा उनसे क्या कहता है : “ जो लोग दाखमधु के तलछट तथा मैल के समान बैठे हुए मन में कहते हैं कि यहोवा न तो भला करेगा और न बुरा , उनको मैं दण्ड दूंगा । 
 तब उनकी धन सम्पत्ति लूटी जाएगी , और उनके घर उजाड़ होंगे ; वे घर तो बनाएंगे , परन्तु उन में रहने न पाएंगे ; और वे दाख की बारियां लगाएंगे , परन्तु उन से दाखमधु न पीने पाएंगे । ” 
 लोग शायद अपने हर दिन के “ मामूली ” कामों में लगे रहें , मगर उन्हें अपनी मेहनत की कमाई से हमेशा का फायदा नहीं होगा । 
 क्यों ? 
 क्योंकि जब यहोवा का दिन अचानक उन पर आ पड़ेगा , तो उनकी जमा की गयी धन - दौलत उन्हें नहीं बचा पाएगी । — सपन्याह 1 : 18 . 
 ‘ उसकी बाट जोहते रहिए ’ 
 हमें कौन - सी सलाह को गाँठ बाँध लेना चाहिए ? 
 हमें दुनिया का रवैया अपनाने के बजाय , हबक्कूक नबी की इस सलाह को गाँठ बाँध लेना चाहिए : “ इस दर्शन की बात नियत समय में पूरी होनेवाली है , वरन इसके पूरे होने का समय वेग से आता है ; इस में धोखा न होगा । 
 चाहे इस में विलम्ब भी हो , तौभी उसकी बाट जोहते रहना ; क्योंकि वह निश्‍चय पूरी होगी और उस में देर न होगी । ” 
 शायद हम असिद्ध इंसानों को लगे कि यहोवा के दिन के आने में अभी देर है । 
 मगर हमें याद रखना चाहिए कि यहोवा कभी देर नहीं करता । 
 उसका दिन ठीक समय पर आएगा । 
 और हाँ , यह ऐसा समय होगा जिसकी किसी इंसान ने उम्मीद भी नहीं की होगी । — मरकुस 13 : 33 ; 2 पतरस 3 : 9 , 10 . 
 यीशु ने अपने चेलों को किस बात से खबरदार किया था , और उसके विश्‍वासयोग्य चेले क्या कदम उठाते आए हैं ? 
 यीशु ने भी यहोवा के दिन की बाट जोहते रहने पर ज़ोर दिया था । 
 उसने अपने चेलों को खबरदार किया था कि उनमें से कुछ , वक्‍त की नज़ाकत को भूल जाएँगे । 
 उसने उनके बारे में यह भविष्यवाणी की : “ यदि वह दुष्ट दास सोचने लगे , कि मेरे स्वामी के आने में देर है । 
 और अपने साथी दासों को पीटने लगे , और पियक्कड़ों के साथ खाए पीए । 
 तो उस दास का स्वामी ऐसे दिन आएगा , जब वह उस की बाट न जोहता हो । 
 और ऐसी घड़ी कि वह न जानता हो , और उसे भारी ताड़ना दे [ गा ] । ” 
 इसके बिलकुल उलट , विश्‍वासयोग्य और बुद्धिमान दास वर्ग पूरी वफादारी से वक्‍त की नज़ाकत को ध्यान में रखता आया है । 
 यह दास वर्ग हमेशा से तैयार और जागता रहा है । 
 यीशु ने उसे धरती की ‘ अपनी सारी संपत्ति पर सरदार ठहराया है । ’ — मत्ती 24 : 42 - 47 . 
 जल्द - से - जल्द कदम उठाना ज़रूरी है 
 यीशु ने कैसे ज़ोर दिया कि पहली सदी के मसीहियों को जल्द - से - जल्द कदम उठाने की ज़रूरत थी ? 
 पहली सदी में , मसीहियों के लिए वक्‍त की नज़ाकत को ध्यान में रखना बेहद ज़रूरी था । 
 उन्हें बताया गया था कि जब वे यरूशलेम को “ सेनाओं से घिरा ” देखें , तो फौरन वहाँ से भाग जाएँ । 
 ऐसा सा . 
 यु . 
 66 में हुआ था । 
 गौर कीजिए , यीशु ने कैसे इस बात पर ज़ोर दिया कि उस वक्‍त के मसीहियों को जल्द - से - जल्द कदम उठाने की सख्त ज़रूरत थी । 
 उसने कहा : “ जो घर की छत पर हो , वह घर में से कुछ लेने के लिए नीचे न उतरे । 
 जो खेत में हो , वह अपना वस्त्र लेने को पीछे न लौटे । ” 
 लेकिन सा . 
 यु . 
 66 में मसीहियों के लिए फौरन कदम उठाना क्यों ज़रूरी था , जबकि इतिहास दिखाता है कि यरूशलेम का नाश इसके चार साल बाद हुआ था ? 
 14 , 15 . 
 यरूशलेम को सेनाओं से घिरा देखकर , पहले सदी के मसीहियों को जल्द - से - जल्द कदम उठाने की ज़रूरत क्यों थी ? 
 यह सच है कि रोमी सेना ने सा . 
 यु . 
 70 में यरूशलेम को नाश किया था । 
 मगर उन चार सालों के दौरान यरूशलेम में कोई शांति नहीं थी , बल्कि हर जगह अफरा - तफरी मची हुई थी । 
 लोग एक - दूसरे को मार - काट रहे थे । 
 एक इतिहासकार ने बताया कि यरूशलेम के हालात “ बहुत ही खौफनाक थे । 
 गृह - युद्ध छिड़ा हुआ था और खून की नदियाँ बहायी जा रही थीं । 
 लोगों पर वहशियाना ज़ुल्म ढाए जा रहे थे । ” 
 जवान लड़कों को नगर की मोर्चाबंदी मज़बूत करने के लिए काम पर लगाया गया था । 
 उन्हें फौज में भी भरती किया गया था और उनके हाथों में हथियार थमाए गए थे । 
 उन्हें हर दिन फौजी कसरत करायी जाती थी । 
 जो लोग यहूदी कट्टरपंथियों की हिमायत करने से इनकार कर देते थे , उन्हें गद्दार माना जाता था । 
 इसलिए अगर मसीही नगर से भाग निकलने में ज़रा भी देर करते , तो वे बहुत ही खतरनाक हालात में फँस जाते । — मत्ती 26 : 52 ; मरकुस 12 : 17 . 
 गौर कीजिए कि यीशु ने सिर्फ यरूशलेम के नहीं बल्कि “ यहूदिया ” के मसीहियों को भी पहाड़ों पर भाग जाने के लिए कहा था । 
 उनके लिए यह हिदायत मानना बहुत ज़रूरी था । 
 क्योंकि रोमी सेना , यरूशलेम से चले जाने के कुछ ही महीनों बाद दोबारा वापस आयी और उसने यहूदियों के खिलाफ जंग छेड़ दी । 
 सामान्य युग 67 में , उसने सबसे पहले गलील पर फतह हासिल की । 
 फिर अगले साल , उसने बड़े तरतीब से पूरे यहूदिया पर अपना कब्ज़ा जमा लिया । 
 यरूशलेम के बाहर देहाती इलाकों में लोगों को रोमियों के हाथों बड़ी - बड़ी मुसीबतें झेलनी पड़ीं । 
 यरूशलेम से भागने के सारे रास्ते भी बंद हो चुके थे । 
 नगर के फाटकों पर यहूदियों ने भारी पहरा लगाया और जो कोई भागने की कोशिश करते वक्‍त पकड़ा जाता , उसे रोमियों का तरफदार समझा जाता था । 
 पहली सदी के मसीहियों को मुसीबत की घड़ी से बचने के लिए कैसा रवैया दिखाना था ? 
 इन सारी बातों को मद्देनज़र रखते हुए , हम समझ सकते हैं कि क्यों यीशु ने जल्द - से - जल्द कदम उठाने पर ज़ोर दिया था । 
 उस वक्‍त के मसीहियों को अपनी धन - संपत्ति से कोई लगाव नहीं रखना था , बल्कि उन्हें ‘ अपना सब कुछ त्याग देने ’ के लिए तैयार रहना था । 
 दूसरे शब्दों में कहें तो यीशु की चेतावनी को मानने के लिए , उन्हें ‘ अपनी सभी चीज़ों को अलविदा कहना था । ’ 
 ( NW ) जो मसीही , यीशु की बात मानकर फौरन यरदन नदी के पार भाग गए , उनकी जान बच गयी । 
 वक्‍त की नज़ाकत को हमेशा ध्यान में रखना 
 हमें क्यों वक्‍त की नज़ाकत को हमेशा ध्यान में रखना चाहिए ? 
 बाइबल की भविष्यवाणियाँ साफ - साफ दिखाती हैं कि हम इस संसार के अंत की आखिरी घड़ी में जी रहे हैं । 
 इसलिए हमें पहले से कहीं ज़्यादा आज , वक्‍त की नज़ाकत को ध्यान में रखने की ज़रूरत है । 
 मिसाल के लिए , जब देश में शांति होती है तो एक फौजी को युद्ध की चिंता नहीं होती । 
 मगर फिर भी उसे चौकस रहने की ज़रूरत है । 
 क्योंकि अगर वह चौकस नहीं रहेगा और कल अचानक उसे लड़ाई के लिए बुलाया जाए , तो ज़ाहिर है कि वह इसके लिए बिलकुल भी तैयार नहीं होगा । 
 नतीजा , मैदाने - जंग में उसकी जान जा सकती है । 
 आध्यात्मिक मायने में हम मसीही भी फौजी हैं । 
 अगर हम धीरे - धीरे वक्‍त की नज़ाकत को भूलते जाएँगे , तो हम शायद आनेवाले हमलों का सामना करने के लिए तैयार नहीं होंगे । 
 और आखिर में , यहोवा का दिन अचानक हम पर आ पड़ेगा । 
 अगर किसी मसीही ने “ यहोवा का अनुसरण करना छोड़ दिया ” ( NHT ) है , तो यही वक्‍त है कि वह उसे दोबारा ढूँढ़े । — सपन्याह 1 : 3 - 6 ; 2 थिस्सलुनीकियों 1 : 8,9 . 
 18 , 19 . 
 ‘ परमेश्‍वर के दिन के जल्द आने ’ के लिए यत्न करने में कौन - सी बातें हमारी मदद करेंगी ? 
 इसलिए यह कोई ताज्जुब की बात नहीं कि प्रेरित पतरस ने हमें यह सलाह दी कि हम ‘ परमेश्‍वर के दिन के जल्द आने ’ के लिए यत्न करें , या उसे हमेशा मन में रखें । 
 हम यह कैसे कर सकते हैं ? 
 एक तरीका है , “ पवित्र चालचलन ” बनाए रखने और “ भक्‍ति ” के काम करने के ज़रिए । 
 अगर हम इन कामों में लगे रहेंगे , तो हमें ‘ यहोवा के दिन ’ के आने का बेसब्री से इंतज़ार करने में मदद मिलेगी । 
 दूसरा पतरस 3 : 12 में जिस यूनानी शब्द का अनुवाद “ यत्न करना ” किया गया है , उसका शब्द - ब - शब्द मतलब है , “ रफ्तार तेज़ करना । ” 
 दरअसल , यहोवा के दिन के आने का जितना समय बचा है , हम उसकी रफ्तार तेज़ नहीं कर सकते । 
 लेकिन अगर हम यहोवा की सेवा में अपने आपको व्यस्त रखें , तो इंतज़ार की घड़ियाँ देखते - ही - देखते बीत जाएँगी । — 1 कुरिन्थियों 15 : 58 . 
 इसके अलावा , परमेश्‍वर के वचन पर मनन करने से और उसमें दी चितौनियों पर ध्यान देने से , हमें उस दिन के “ आने की कामना करने ( उम्मीद करने और जल्दी करने ) ” में मदद मिलेगी । 
 जी हाँ , हम ‘ हमेशा उम्मीद लगाए रखेंगे । ’ 
 इन चितौनियों में ढेरों भविष्यवाणियाँ भी शामिल हैं जो न सिर्फ यहोवा के दिन के आने के बारे में बताती हैं , बल्कि यह भी कि ‘ यहोवा की बाट जोहते रहनेवालों ’ को बेशुमार आशीषें दी जाएँगी । — सपन्याह 3 : 8 . 
 हमें किस उपदेश को दिल से मानना चाहिए ? 
 जी हाँ , आज ही वह समय है , जब हमें सपन्याह नबी के ज़रिए दिए इस उपदेश को दिल से मानना है : “ इस से पहिले कि दण्ड की आज्ञा पूरी हो और बचाव का दिन भूसी की नाईं निकले , और यहोवा का भड़कता हुआ क्रोध तुम पर आ पड़े , और यहोवा के क्रोध का दिन तुम पर आए , तुम इकट्ठे हो । 
 हे पृथ्वी के सब नम्र लोगो , हे यहोवा के नियम के मानेवालो , उसको ढूंढ़ते रहो ; धर्म [ या धार्मिकता ] को ढूंढ़ो , नम्रता को ढूंढ़ो ; सम्भव है तुम यहोवा के क्रोध के दिन में शरण पाओ । ” — सपन्याह 2 : 2 , 3 . 
 सन्‌ 2007 के दौरान , परमेश्‍वर के लोगों ने क्या करने की ठानी है ? 
 इसलिए सन्‌ 2007 के लिए चुना गया यह सालाना वचन एकदम सही है : “ यहोवा का भयानक दिन निकट है । ” 
 परमेश्‍वर के लोगों को पक्का यकीन है कि ‘ वह दिन बहुत वेग से समीप चला आ रहा है । ’ 
 “ उस में देर न होगी । ” 
 इसलिए उस दिन का इंतज़ार करते वक्‍त , आइए हम हमेशा चौकन्‍ना रहें कि हम किस दौर में जी रहे हैं । 
 साथ ही , हर वक्‍त यह याद रखें कि इन भविष्यवाणियों का आखिरी बार पूरा होने का वक्‍त आ पहुँचा है ! 
 ( w06 12 / 15 ) 
 क्या आप जवाब दे सकते हैं ? 
 • “ यहोवा का भयानक दिन ” क्या है ? 
 • बहुत - से लोग वक्‍त की नज़ाकत को क्यों नज़रअंदाज़ कर देते हैं ? 
 • पहली सदी के मसीहियों को जल्द - से - जल्द कदम उठाने की क्यों ज़रूरत थी ? 
 • हम वक्‍त की नज़ाकत को कैसे हमेशा ध्यान में रख सकते हैं ? 
 [ पेज 11 पर बड़े अक्षरों में लेख की खास बात ] 
 सन्‌ 2007 का सालाना वचन है : “ यहोवा का भयानक दिन निकट है । ” — सपन्याह 1 : 14 . 
 [ पेज 9 पर तसवीरें ] 
 नूह के दिन की तरह , यहोवा आज के हँसी - ठट्ठा करनेवालों के खिलाफ अचानक कार्रवाई करेगा 
 [ पेज 10 पर तसवीर ] 
 यरूशलेम को “ सेनाओं से घिरा ” देखकर , मसीहियों को जल्द - से - जल्द कदम उठाने की ज़रूरत थी 
 यहोवा “ अपने मांगनेवालों को पवित्र आत्मा ” देता है 
 “ जब तुम बुरे होकर अपने लड़केबालों को अच्छी वस्तुएं देना जानते हो , तो स्वर्गीय पिता अपने मांगनेवालों को पवित्र आत्मा क्यों न देगा । ” — लूका 11 : 13 . 
 हमें खासकर कब पवित्र आत्मा की मदद की ज़रूरत पड़ती है ? 
 ‘ यह तकलीफ मेरे सहने के बाहर है । 
 अब सिर्फ पवित्र आत्मा ही मुझे धीरज धरने की ताकत दे सकती है ! ’ 
 क्या आपने कभी ऐसा महसूस किया है ? 
 ज़्यादातर मसीहियों ने अपनी ज़िंदगी में ऐसा महसूस किया है । 
 शायद आपके मन में भी ये भावनाएँ तब उभरी हों जब आपको पता चला कि आपको एक जानलेवा बीमारी है । 
 या तब जब आपने अपने जीवन - साथी को मौत में खो दिया हो जिसके साथ आपने ज़िंदगी के कई साल गुज़ारे थे । 
 या फिर हो सकता है कि पहले आप बड़े खुशमिज़ाज़ और ज़िंदादिल इंसान थे , मगर अब आप निराशा के घुप्प अँधेरे में खो गए हैं । 
 ज़िंदगी के इन दर्दनाक लमहों में , आपने शायद महसूस किया होगा कि आप यह सब इसलिए झेल पा रहे हैं , क्योंकि यहोवा की पवित्र आत्मा आपको “ असीम सामर्थ ” दे रही है । — 2 कुरिन्थियों 4 : 7 - 9 ; भजन 40 : 1 , 2 . 
 ( क ) सच्चे मसीही किन मुश्‍किलों का सामना करते हैं ? 
 ( ख ) इस लेख में हम किन सवालों पर चर्चा करेंगे ? 
 सच्चे मसीही होने के नाते , आज हमें इस अधर्मी संसार के बढ़ते दबावों और विरोध का सामना करना पड़ता है । 
 इसके अलावा , हम शैतान इब्‌लीस का खास निशाना हैं । 
 वह उन सभी के खिलाफ ज़बरदस्त युद्ध लड़ रहा है , “ जो परमेश्‍वर की आज्ञाओं को मानते , और यीशु की गवाही देने पर स्थिर हैं । ” 
 इसलिए यह कोई हैरानी की बात नहीं कि पहले से कहीं ज़्यादा आज , हमें परमेश्‍वर की पवित्र आत्मा की मदद की ज़रूरत है । 
 मगर यह आत्मा हमें बहुतायत में मिलती रहे , इसके लिए हम क्या कर सकते हैं ? 
 हम क्यों यह यकीन रख सकते हैं कि यहोवा आज़माइश की घड़ी में , हमें ज़रूरी ताकत देने के लिए न सिर्फ हरदम तैयार है बल्कि ऐसा करने में उसे खुशी भी मिलती है ? 
 हमें इन सवालों के जवाब यीशु के दो दृष्टांतों से मिलते हैं । 
 प्रार्थना में लगे रहिए 
 3 , 4 . 
 यीशु ने कौन - सा दृष्टांत बताया , और उसे प्रार्थना पर कैसे लागू किया ? 
 एक बार , यीशु के एक चेले ने उससे गुज़ारिश की : ‘ हे प्रभु , हमें प्रार्थना करना सिखा । ’ 
 इस पर यीशु ने अपने चेलों को दो दृष्टांत बताए , जिनका एक - दूसरे से ताल्लुक था । 
 पहला दृष्टांत एक आदमी के बारे में है , जो अपने घर पर आए मेहमान की खातिरदारी करता है । 
 दूसरा दृष्टांत एक पिता के बारे में है , जो अपने बेटे की फरमाइश पूरी करता है । 
 अब आइए हम एक - एक करके इन दोनों दृष्टांतों पर गौर करें । 
 यीशु ने कहा : “ तुम में से कौन है कि उसका एक मित्र हो , और वह आधी रात को उसके पास जाकर उस से कहे , कि हे मित्र ; मुझे तीन रोटियां दे । 
 क्योंकि एक यात्री मित्र मेरे पास आया है , और उसके आगे रखने के लिये मेरे पास कुछ नहीं है । 
 और वह भीतर से उत्तर दे , कि मुझे दुख न दे ; अब तो द्वार बन्द है , और मेरे बालक मेरे पास बिछौने पर हैं , इसलिये मैं उठकर तुझे दे नहीं सकता ? 
 मैं तुम से कहता हूं , यदि उसका मित्र होने पर भी उसे उठकर न दे , तौभी उसके लज्जा छोड़कर मांगने के कारण उसे जितनी आवश्‍यकता हो उतनी उठकर देगा । ” 
 फिर यीशु ने समझाया कि यह दृष्टांत , प्रार्थना पर कैसे लागू होता है । 
 उसने कहा : “ मैं तुम से कहता हूं ; कि मांगो , तो तुम्हें दिया जाएगा ; ढूंढ़ो , तो तुम पाओगे ; खटखटाओ , तो तुम्हारे लिये खोला जाएगा । 
 क्योंकि जो कोई मांगता है , उसे मिलता है ; और जो ढूंढ़ता है , वह पाता है ; और जो खटखटाता है , उसके लिये खोला जाएगा । ” — लूका 11 : 5 - 10 . 
 प्रार्थना करते वक्‍त हमारा जो नज़रिया होना चाहिए , इस बारे में हम दृष्टांत के मेज़बान से क्या सीख सकते हैं ? 
 यह जीता - जागता दृष्टांत दिखाता है कि प्रार्थना करते वक्‍त हमारा नज़रिया कैसा होना चाहिए । 
 गौर कीजिए , यीशु ने कहा कि वह आदमी ‘ लज्जा छोड़कर माँगता रहा , ’ इसलिए उसे जो चाहिए था वह उसे मिला । 
 बाइबल में “ लज्जा छोड़कर मांगने ” का ज़िक्र सिर्फ एक ही बार किया गया है । 
 अकसर लज्जा छोड़ना या त्यागना , एक बुरी बात मानी जाती है । 
 लेकिन अगर कोई भले काम करने के लिए अपनी लज्जा त्याग देता है या डटा रहता , तो इसे काबिले - तारीफ गुण समझा जा सकता है । 
 और यही बात दृष्टांत के मेज़बान के बारे में सच थी । 
 उसे जो चाहिए था , उसे माँगते रहने में उसने ज़रा भी हिचकिचाहट महसूस नहीं की । 
 यीशु ने बताया कि यह मेज़बान हमारे लिए एक बढ़िया मिसाल है । 
 इसका मतलब है कि हमें भी प्रार्थना करने में लगे रहना चाहिए । 
 यहोवा चाहता है कि हम ‘ मांगते रहे , ढूंढ़ते रहे , खटखटाते रहे । ’ 
 और बदले में वह “ अपने मांगनेवालों को पवित्र आत्मा ” ज़रूर देगा । 
 यीशु के ज़माने में मेहमाननवाज़ी दिखाने के दस्तूर के बारे में लोगों की क्या राय थी ? 
 यीशु ने प्रार्थना में बेझिझक लगे रहने के अलावा , यह भी बताया कि हमें ऐसा क्यों करना चाहिए । 
 इसे और भी अच्छी तरह समझने के लिए , आइए हम सबसे पहले यह देखें कि यीशु के ज़माने में , मेहमाननवाज़ी दिखाने के दस्तूर के बारे में लोगों की क्या राय थी । 
 बाइबल में दर्ज़ बहुत - से ब्यौरे दिखाते हैं कि उन्हें लिखे जाने के समय में , लोग खासकर परमेश्‍वर के सेवक , घर आए मेहमानों की खातिरदारी करने के मामले को बहुत गंभीरता से लेते थे । 
 अगर एक इंसान मेहमाननवाज़ी दिखाने से चूक जाता था , तो पूरी बिरादरी में उसकी इज़्ज़त मिट्टी में मिल जाती थी । 
 इस जानकारी को मन में रखते हुए , आइए हम दोबारा यीशु की कहानी पर एक नज़र डालें । 
 यीशु के दृष्टांत का मेज़बान , अपने दोस्त को नींद से जगाने में क्यों झिझक महसूस नहीं करता ? 
 दृष्टांत में बताए मेज़बान के घर पर आधी रात को एक मेहमान आता है । 
 मेज़बान को लगता है कि उसे खाना खिलाना उसका फर्ज़ है , मगर “ उसके आगे रखने के लिये [ उसके ] पास कुछ नहीं है । ” 
 अब वह क्या करता ? 
 उसे कहीं - न - कहीं से तो रोटी लानी ही है , फिर चाहे इसके लिए उसे कितनी ही तकलीफ क्यों न उठानी पड़े । 
 आखिर , यह उसकी इज़्ज़त का सवाल था ! 
 इसलिए वह अपने दोस्त के पास जाता है और बेझिझक उसे नींद से जगाता है । 
 वह ऊँची आवाज़ में पुकारता है : “ हे मित्र ; मुझे तीन रोटियां दे । ” 
 और वह तब तक माँगते रहता है जब तक कि उसे रोटियाँ नहीं मिल जातीं । 
 क्योंकि बिना रोटी के वह अपने मेहमान की खातिरदारी कैसे करता और एक अच्छा मेज़बान कैसे साबित होता ? 
 ज़्यादा चाहिए , तो ज़्यादा माँगिए 
 क्या बात हमें परमेश्‍वर से लगातार पवित्र आत्मा माँगने के लिए उकसाएगी ? 
 दृष्टांत में यह भी बताया गया है कि हम प्रार्थना में क्यों लगे रहते हैं । 
 वह आदमी रोटियाँ माँगता रहा क्योंकि वह जानता था कि अगर उसे मेज़बान होने का फर्ज़ निभाना है , तो उसके पास रोटियाँ होना ज़रूरी है । 
 वरना , वह अपना फर्ज़ पूरा करने में नाकाम हो जाएगा । 
 उसी तरह , हमें यह एहसास है कि सच्चे मसीही होने के नाते हमें जो सेवा मिली है , उसे पूरा करने के लिए हमें परमेश्‍वर की पवित्र आत्मा की बहुत ज़रूरत है । 
 इसलिए हम परमेश्‍वर से उस आत्मा के लिए लगातार बिनती करते हैं । 
 वरना , पवित्र आत्मा के बगैर हम भी अपनी सेवा में नाकाम हो जाएँगे । 
 क्या आप देख सकते हैं कि हम इस दृष्टांत से कौन - सा ज़रूरी सबक सीखते हैं ? 
 अगर हम दिल से मानते हैं कि हमें अपनी ज़िंदगी में पवित्र आत्मा की सख्त ज़रूरत है , तो हम उसके लिए परमेश्‍वर से बिनती करते रहेंगे । 
 9 , 10 . 
 ( क ) मिसाल देकर समझाइए कि हमें क्यों परमेश्‍वर से उसकी आत्मा माँगने में लगे रहना चाहिए । 
 ( ख ) हमें खुद से क्या सवाल पूछना चाहिए , और क्यों ? 
 आइए हम अब इस सबक को आज के ज़माने के हालात पर लागू करें । 
 मान लीजिए कि आधी रात को , आपके घर में किसी की तबियत खराब हो जाती है । 
 ऐसे में क्या आप डॉक्टर को बुलाने के लिए उसे नींद से नहीं जगाएँगे ? 
 अगर आपके अज़ीज़ को कोई छोटी - मोटी तकलीफ है , तो ज़ाहिर है आप ऐसा नहीं करेंगे । 
 लेकिन अगर उसे दिल का दौरा पड़ा है , तो आप बेशक डॉक्टर को बुलाने में नहीं हिचकिचाएँगे । 
 क्यों नहीं ? 
 क्योंकि यह आपके अज़ीज़ की ज़िंदगी और मौत का सवाल है ! 
 आप जानते हैं कि अगर आप डॉक्टर को नहीं बुलाएँगे तो उसकी जान जा सकती है । 
 उसी तरह , एक मायने में सच्चे मसीहियों की भी जान खतरे में है । 
 क्योंकि शैतान एक “ गर्जनेवाले सिंह ” की तरह हमें फाड़ खाने की फिराक में घूम रहा है । 
 ऐसे में , अगर हम आध्यात्मिक मायने में ज़िंदा रहना चाहते हैं , तो परमेश्‍वर की आत्मा की मदद लेना हमारे लिए निहायत ज़रूरी है । 
 अगर हम परमेश्‍वर से मदद नहीं माँगेंगे , तो हमें अपनी जान से हाथ धोना पड़ेगा । 
 इसलिए परमेश्‍वर से बेझिझक उसकी पवित्र आत्मा माँगते रहिए । 
 ऐसा करने से ही हम “ अन्त तक धीरज ध [ रने ] ” की अपनी ताकत बरकरार रख पाएँगे । — मत्ती 10 : 22 ; 24 : 13 . 
 इसलिए कभी - कभी कुछ पल रुककर हमें खुद से यह सवाल पूछना चाहिए : ‘ क्या मैं वाकई प्रार्थना में लगा रहता हूँ ? ’ 
 याद रखिए , जब यह बात हमारे दिल में घर कर जाएगी कि हमें परमेश्‍वर की मदद की ज़रूरत है , तब हम उसकी पवित्र आत्मा माँगने में और भी ज़्यादा लगे रहेंगे । 
 क्या बात हमें पूरे यकीन के साथ प्रार्थना करने के लिए उकसाती है ? 
 यीशु ने एक पिता और बेटे के दृष्टांत को किस तरह प्रार्थना के मामले में लागू किया ? 
 यीशु ने मेज़बान का दृष्टांत देकर बताया कि प्रार्थना करनेवाले यानी परमेश्‍वर पर विश्‍वास रखनेवाले इंसान का नज़रिया कैसा होना चाहिए । 
 अब आइए हम दूसरे दृष्टांत पर गौर करें जो दिखाता है कि प्रार्थना का सुननेवाला , यहोवा परमेश्‍वर कैसा रवैया दिखाता है । 
 यीशु ने कहा : “ तुम में से ऐसा कौन पिता होगा , कि जब उसका पुत्र रोटी मांगे , तो उसे पत्थर दे : या मछली मांगे , तो मछली के बदले उसे सांप दे ? 
 या अण्डा मांगे तो उसे बिच्छू दे ? ” 
 फिर यीशु ने इस दृष्टांत का मतलब समझाते हुए कहा : “ सो जब तुम बुरे होकर अपने लड़केबालों को अच्छी वस्तुएं देना जानते हो , तो स्वर्गीय पिता अपने मांगनेवालों को पवित्र आत्मा क्यों न देगा । ” — लूका 11 : 11 - 13 . 
 पिता का अपने बेटे की फरमाइश पूरी करने का दृष्टांत कैसे दिखाता है कि यहोवा हमारी प्रार्थनाओं को सुनने के लिए तैयार है ? 
 पिता अपने बेटे की फरमाइश जिस तरह पूरी करता है , उसकी मिसाल देकर यीशु ने ज़ाहिर किया कि यहोवा उससे प्रार्थना करनेवालों के बारे में कैसा महसूस करता है । 
 लेकिन सबसे पहले आइए हम गौर करें कि इन दो दृष्टांतों में क्या फर्क है । 
 पहले दृष्टांत में मेज़बान का दोस्त , मदद देने से ना - नुकुर करता है । 
 लेकिन यहोवा उस दोस्त के जैसा नहीं है । 
 इसके बजाय , वह दूसरे दृष्टांत में बताए पिता की तरह है , जो अपने बच्चे की परवाह करता है और उसकी फरमाइश पूरी करने के लिए बेताब है । 
 यहोवा हमारी मदद करने के लिए हरदम तैयार है , इस बात को समझाने के लिए यीशु ने यहोवा की तुलना एक इंसानी पिता से करने के साथ - साथ , यह भी बताया कि वह इंसानी पिता से कहीं बढ़कर है । 
 उसने कहा कि अगर एक पिता , जो जन्म से पापी होने की वजह से ‘ बुरा ’ है , अपने बेटे को अच्छे - अच्छे तोहफे देता है , तो यह उम्मीद करना गलत नहीं होगा कि हमारा भला चाहनेवाला स्वर्गीय पिता अपने उपासकों से बने परिवार को पवित्र आत्मा ज़रूर देगा ! — याकूब 1 : 17 . 
 यहोवा से प्रार्थना करते वक्‍त , हम किस बात का यकीन रख सकते हैं ? 
 इस दृष्टांत से हम क्या सबक सीखते हैं ? 
 हम इस बात का पूरा यकीन रख सकते हैं कि जब हम स्वर्ग में रहनेवाले अपने पिता से पवित्र आत्मा माँगते हैं , तो वह हमारी यह गुज़ारिश पूरी करने के लिए न सिर्फ तैयार रहता है बल्कि ऐसा करने में उसे खुशी भी मिलती है । 
 चाहे हम यहोवा से बार - बार प्रार्थना क्यों न करें , वह हमसे कभी यह नहीं कहेगा : “ मुझे तंग मत कर , द्वार बंद हो चुका है । ” 
 इसके बजाय , जैसा यीशु ने कहा : “ मांगो , तो तुम्हें दिया जाएगा ; ढूंढ़ो , तो तुम पाओगे ; खटखटाओ , तो तुम्हारे लिये खोला जाएगा । ” 
 जी हाँ , ‘ यहोवा उन सभों के निकट रहता है जो उसे पुकारते हैं । ’ — भजन 145 : 18 . 
 ( क ) जब कुछ लोग आज़माइशों से गुज़रते हैं , तो कौन - सी गलत सोच उन्हें खाए जाती है ? 
 ( ख ) हम परीक्षाओं में क्यों पूरे भरोसे के साथ यहोवा से प्रार्थना कर सकते हैं ? 
 यीशु ने एक परवाह करनेवाले पिता के दृष्टांत के ज़रिए इस बात पर भी ज़ोर दिया कि यहोवा की भलाई , इंसानी माता - पिता की भलाई से कहीं बढ़कर है । 
 इसलिए हममें से किसी को कभी ऐसा नहीं सोचना चाहिए कि परमेश्‍वर मुझसे खफा है , इसलिए मुझ पर आज़माइशें आयी हैं । 
 असल में , यह हमारे सबसे बड़े दुश्‍मन , शैतान की एक चाल है जो चाहता है कि हम खुद को दोषी ठहराएँ । 
 लेकिन बाइबल ऐसा नहीं सिखाती बल्कि यह बताती है कि यहोवा हमें “ बुरी बातों से ” नहीं परखता । 
 जिस तरह एक प्यार करनेवाला पिता अपने बेटे को कोई भी ऐसी चीज़ नहीं देता है जिससे उसे नुकसान पहुँचे , उसी तरह यहोवा हम पर खतरनाक परीक्षाएँ या आज़माइशें नहीं लाता । 
 इसके बजाय , वह “ अपने मांगनेवालों को अच्छी वस्तुएं ” देता है । 
 वाकई , हमें जितना ज़्यादा यहोवा की भलाई का और इस बात का एहसास होगा कि वह हमारी मदद करने के लिए हरदम तैयार है , उतना ही ज़्यादा हम भरोसे के साथ प्रार्थना करेंगे । 
 ऐसा करने से हम भजनहार की जैसी भावना ज़ाहिर कर पाएँगे , जिसने लिखा था : “ परमेश्‍वर ने तो सुना है ; उस ने मेरी प्रार्थना की ओर ध्यान दिया है । ” — भजन 10 : 17 ; 66 : 19 . 
 पवित्र आत्मा कैसे हमारी सहायक है 
 ( क ) यीशु ने पवित्र आत्मा के बारे में क्या वादा किया ? 
 ( ख ) पवित्र आत्मा किस खास तरीके से हमारी मदद करती है ? 
 यीशु ने दो दृष्टांतों के ज़रिए जो भरोसा दिलाया , उसे उसने अपनी मौत से कुछ समय पहले फिर से दोहराया था । 
 उसने पवित्र आत्मा के बारे में अपने प्रेरितों से कहा : “ मैं पिता से बिनती करूंगा , और वह तुम्हें एक और सहायक देगा , कि वह सर्वदा तुम्हारे साथ रहे । ” 
 इस तरह यीशु ने वादा किया कि यह सहायक या पवित्र आत्मा आनेवाले समयों में , यानी हमारे दिनों में भी उसके चेलों के साथ रहेगी । 
 पवित्र आत्मा किस खास तरीके से हमारी मदद करती है ? 
 यह हमें तरह - तरह की परीक्षाओं में धीरज धरने में मदद देती है । 
 वह कैसे ? 
 प्रेरित पौलुस जिसने खुद कई आज़माइशों का सामना किया था , उसने कुरिन्थुस के मसीहियों को लिखी अपनी पत्री में समझाया कि परमेश्‍वर की आत्मा ने कैसे उसकी मदद की थी । 
 आइए हम कुछ पल के लिए उसकी लिखी बातों पर गौर करें । 
 हमारे हालात पौलुस की तरह कैसे हो सकते हैं ? 
 पौलुस ने सबसे पहले अपने मसीही भाई - बहनों को खुलकर बताया कि उसके “ शरीर में एक कांटा चुभाया गया ” है , यानी वह एक किस्म की आज़माइश से गुज़र रहा था । 
 फिर उसने कहा : “ मैं ने प्रभु [ यहोवा ] से तीन बार बिनती की , कि मुझ से यह दूर हो जाए । ” 
 हालाँकि पौलुस ने परमेश्‍वर से गिड़गिड़ाकर बिनती की , मगर उसकी तकलीफ दूर नहीं हुई । 
 हो सकता है कि आज , आप भी पौलुस के जैसे हालात का सामना कर रहे हों । 
 शायद आपने पूरे यकीन के साथ , यहोवा से कई बार बिनती की होगी कि वह आपकी आज़माइश हटा दे । 
 मगर आपकी तकलीफ दूर नहीं हुई है । 
 तो क्या इसका मतलब यह है कि यहोवा ने आपकी प्रार्थनाओं का जवाब नहीं दिया और उसकी आत्मा आपकी मदद नहीं कर रही है ? 
 ऐसा बिलकुल नहीं है । 
 ध्यान दीजिए कि प्रेरित पौलुस ने आगे क्या कहा । 
 यहोवा ने पौलुस की प्रार्थनाओं का जवाब कैसे दिया ? 
 पौलुस की प्रार्थनाओं के जवाब में , परमेश्‍वर ने उससे कहा : “ मेरा अनुग्रह तेरे लिये बहुत है ; क्योंकि मेरी सामर्थ निर्बलता में सिद्ध होती है । ” 
 फिर पौलुस ने कहा : “ इसलिये मैं बड़े आनन्द से अपनी निर्बलताओं पर घमण्ड करूंगा , कि मसीह की सामर्थ मुझ पर [ “ एक तंबू की तरह , ” NW ] छाया करती रहे । ” 
 पौलुस ने महसूस किया कि परमेश्‍वर , मसीह के ज़रिए बहुत ही ज़बरदस्त तरीके से उसकी हिफाज़त कर रहा है , मानो उस पर तंबू ताना गया हो । 
 आज , यहोवा हमारी प्रार्थनाओं का जवाब भी इसी तरह देता है । 
 वह मानो हम पर तंबू तानकर हमारी हिफाज़त करता है । 
 हम परीक्षाओं में क्यों धीरज रख पाते हैं ? 
 यह सच है कि तंबू में रहने से बारिश की बौछार पड़ना बंद नहीं हो जाती और ना ही हवा चलनी रुक जाती है । 
 लेकिन हाँ , इससे कुछ हद तक हमें खराब मौसम से पनाह ज़रूर मिलती है । 
 उसी तरह , “ मसीह की सामर्थ ” से मिलनेवाली छाया हम पर आनेवाली हर मुसीबत या आज़माइश को नहीं रोकती । 
 मगर यह हमें आध्यात्मिक मायने में संसार के लोगों , उनके रवैयों और तौर - तरीकों से ज़रूर बचाती है । 
 साथ ही , यह हमें दुनिया के शासक , शैतान के हमलों से भी हिफाज़त करती है । 
 इसलिए अगर आप ऐसी आज़माइश से गुज़र रहे हैं , जो “ दूर ” होने का नाम ही नहीं ले रही है , तो यकीन रखिए कि यहोवा जानता है कि आप कितना संघर्ष कर रहे हैं । 
 साथ ही , उसने आपकी “ दोहाई ” सुनकर उसका जवाब दे दिया है । 
 पौलुस ने लिखा : “ परमेश्‍वर सच्चा है : वह तुम्हें सामर्थ से बाहर परीक्षा में न पड़ने देगा , बरन परीक्षा के साथ निकास भी करेगा ; कि तुम सह सको । ” — 1 कुरिन्थियों 10 : 13 ; फिलिप्पियों 4 : 6 , 7 . 
 आपने क्या करने की ठानी है , और क्यों ? 
 माना कि आज , इस दुष्ट संसार के “ अन्तिम दिनों ” का बहुत ही “ कठिन समय ” चल रहा है । 
 फिर भी , परमेश्‍वर के सेवक इन मुश्‍किल हालात का सामना कर सकते हैं । 
 क्यों ? 
 क्योंकि परमेश्‍वर की आत्मा उनकी मदद और हिफाज़त करती है । 
 यहोवा खुशी - खुशी अपनी यह आत्मा उन्हें बहुतायत में देता है , जो पूरे विश्‍वास के साथ , बार - बार इसकी गुज़ारिश करते हैं । 
 इसलिए आइए हम ठान लें कि हम हर दिन यहोवा से उसकी पवित्र आत्मा के लिए प्रार्थना करेंगे । — भजन 34 : 6 ; 1 यूहन्‍ना 5 : 14 , 15 . ( w06 12 / 15 ) 
 आप क्या जवाब देंगे ? 
 • परमेश्‍वर की पवित्र आत्मा पाने के लिए हमें क्या करना चाहिए ? 
 • जब हम यहोवा से पवित्र आत्मा माँगते हैं , तब हम क्यों यकीन रख सकते हैं कि वह हमें जवाब ज़रूर देगा ? 
 • पवित्र आत्मा , परीक्षाओं में धीरज धरने में हमारी मदद कैसे करती है ? 
 [ पेज 13 पर तसवीर ] 
 यीशु ने माँगने में डटे रहनेवाले मेज़बान का जो दृष्टांत बताया था , उससे हम क्या सीख सकते हैं ? 
 [ पेज 14 पर तसवीर ] 
 क्या आप परमेश्‍वर से पवित्र आत्मा माँगने के लिए बार - बार प्रार्थना करते हैं ? 
 [ पेज 15 पर तसवीर ] 
 एक परवाह करनेवाले पिता के दृष्टांत से हम यहोवा के बारे में क्या सीखते हैं ? 
 यहोवा ज़रूर ‘ न्याय चुकाएगा ’ 
 “ क्या परमेश्‍वर अपने चुने हुओं का न्याय न चुकाएगा , जो रात - दिन उस की दुहाई देते रहते [ हैं ] ? ” — लूका 18 : 7 . 
 किन लोगों से आपका हौसला बढ़ता है , और क्यों ? 
 दुनिया - भर में यहोवा के साक्षियों के बीच ऐसे कई मसीही भाई - बहन हैं जो लंबे समय से , पूरी वफादारी के साथ परमेश्‍वर की सेवा कर रहे हैं । 
 क्या आप इन प्यारे भाई - बहनों में से कुछ को जानते हैं ? 
 आपको शायद एक बुज़ुर्ग बहन की याद आए जिसने सालों पहले बपतिस्मा लिया था , मगर आज भी वह किसी भी सभा में आने से नहीं चूकती । 
 या फिर आपको किसी ऐसे उम्रदराज़ भाई का खयाल आए जो बरसों से कलीसिया के प्रचार काम में पूरी वफादारी से हफ्ते - दर - हफ्ते हिस्सा लेता आया है । 
 माना कि इनमें से कइयों का सोचना था कि अब तक हरमगिदोन आ जाना चाहिए था । 
 मगर फिर भी , यह देखकर कि अन्याय से भरी दुनिया अभी - भी टिकी हुई है , यहोवा के वादों पर उनका भरोसा कम नहीं हुआ है और ना ही ‘ अन्त तक धीरज धरने ’ का उनका इरादा कमज़ोर पड़ा है । 
 वाकई , यहोवा के इन वफादार सेवकों का मज़बूत विश्‍वास देखकर पूरी कलीसिया का कितना हौसला बढ़ता है । — भजन 147 : 11 . 
 किन हालात को देखकर हमें दुःख होता है ? 
 लेकिन कभी - कभार , हमें कलीसिया में बहुत ही अलग रवैया देखने को मिलता है । 
 जैसे , कुछ साक्षी कई सालों से प्रचार कर रहे थे , मगर वक्‍त के गुज़रते यहोवा पर उनका विश्‍वास कमज़ोर हो गया और आखिरकार , उन्होंने मसीही कलीसिया से पूरी तरह नाता तोड़ लिया । 
 यह देखकर हमें बड़ा दुःख होता है कि हमारे इन पुराने साथियों ने यहोवा को छोड़ दिया है । 
 हमारी यह दिली तमन्‍ना है कि हम ऐसी हरेक “ खोई हुई भेड़ ” को झुंड में वापस आने में मदद दें । 
 जहाँ एक तरफ कुछ मसीही अपने विश्‍वास में मज़बूत बने रहते हैं , वहीं दूसरी तरफ कुछ अपना विश्‍वास खो देते हैं । 
 इससे चंद अहम सवाल उठते हैं । 
 बहुत - से साक्षियों को यहोवा के वादों पर अपना विश्‍वास बनाए रखने में , कौन - सी बात मदद देती है ? 
 हममें से हरेक जन ऐसा क्या कर सकता है जिससे ‘ यहोवा के भयानक दिन ’ के जल्द आने के बारे में हमारा यकीन बना रहे ? 
 इन सवालों के जवाब पाने के लिए , आइए हम सुसमाचार की किताब , लूका में दिए एक दृष्टांत पर गौर करें । 
 उस दौर में जीनेवालों के लिए चेतावनी ‘ जब मनुष्य का पुत्र आएगा ’ 
 खासकर किन लोगों पर विधवा और न्यायी का दृष्टांत लागू होता है , और क्यों ? 
 लूका के अध्याय 18 में , यीशु ने एक विधवा और न्यायी का दृष्टांत बताया था । 
 यह दृष्टांत , पिछले लेख में बताए उस दृष्टांत से मिलता - जुलता है जिसमें एक मेज़बान अपने दोस्त से बेझिझक माँगते रहता है । 
 लेकिन विधवा और न्यायी के दृष्टांत के आस - पास की आयतों की जाँच करने पर पता चलता है कि यह दृष्टांत खासकर उस दौर में जीनेवालों पर लागू होता है , ‘ जब मनुष्य का पुत्र ’ राज्य अधिकार में ‘ आता ’ है । 
 यह दौर सन्‌ 1914 से शुरू हो चुका है । — लूका 18 : 8 . 
 * 
 लूका अध्याय 18 में दर्ज़ विधवा और न्यायी का दृष्टांत देने से पहले , यीशु ने क्या बताया था ? 
 विधवा और न्यायी का दृष्टांत देने से पहले , यीशु ने बताया था कि राजा की हैसियत से उसकी उपस्थिति का सबूत बड़े पैमाने पर दिखायी देगा , ठीक “ जैसे बिजली आकाश की एक ओर से कौन्धकर आकाश की दूसरी ओर चमकती है । ” 
 इसके बावजूद , “ अन्त समय ” में जीनेवाले ज़्यादातर लोग इस सबूत पर ध्यान नहीं देंगे । 
 क्यों नहीं ? 
 क्योंकि नूह और लूत के दिनों के लोगों की तरह , वे भी यहोवा की चेतावनियों को अनसुना कर देंगे । 
 उस ज़माने के लोग ‘ उस दिन तक खाने - पीने , लेन - देन करने , पेड़ लगाने और घर बनाने में लगे रहे , जिस दिन तक उनका नाश न किया गया । ’ 
 उन्हें अपनी जान से हाथ धोना पड़ा , क्योंकि वे रोज़मर्रा के कामों में इतने डूब गए थे कि उन्होंने परमेश्‍वर की मरज़ी पर ज़रा भी ध्यान नहीं दिया । 
 आज भी लोग अपने रोज़ के कामकाज में इस कदर खोए हुए हैं कि वे इस सबूत पर ध्यान नहीं देते कि इस अधर्मी संसार का अंत आ पहुँचा है । — लूका 17 : 30 . 
 ( क ) यीशु ने किन्हें चेतावनी दी , और क्यों ? 
 ( ख ) कुछ लोगों का विश्‍वास क्यों कमज़ोर पड़ गया ? 
 ज़ाहिर है कि यीशु को यह फिक्र थी कि कहीं उसके चेलों का ध्यान भी शैतान की दुनिया की चमक - दमक से भटक न जाए । 
 यहाँ तक कि वे उन चीज़ों की तरफ ‘ न लौट ’ जाएँ जिन्हें वे “ पीछे ” छोड़ आए थे । 
 दरअसल , कुछ मसीहियों के साथ ठीक ऐसा ही हुआ था । 
 वे लंबे समय से यहोवा के उस दिन की आस लगाए हुए थे , जब वह दुष्ट संसार का अन्त करता । 
 मगर जब हरमगिदोन उस वक्‍त नहीं आया जिसकी उन्होंने उम्मीद बाँध रखी थी , तो वे निराश हो गए । 
 फिर उनका यह विश्‍वास कमज़ोर पड़ने लगा कि यहोवा के न्याय का दिन जल्द आनेवाला है । 
 वे प्रचार में ढीले पड़ गए और फिर आहिस्ता - आहिस्ता आए दिन के कामों में इतने उलझ गए कि आध्यात्मिक बातों के लिए उनके पास वक्‍त ही नहीं बचा । 
 और एक दिन ऐसा आया जब वे ‘ पीछे लौट गए । ’ 
 यह वाकई बड़े दुःख की बात है ! 
 “ नित्य प्रार्थना करना ” ज़रूरी है 
 6 - 8 . 
 ( क ) विधवा और न्यायी का दृष्टांत बताइए । 
 ( ख ) यीशु ने इस कहानी का क्या सबक बताया ? 
 हमें पक्का विश्‍वास है कि यहोवा के वादे ज़रूर पूरे होंगे । 
 मगर हमारा यह विश्‍वास कमज़ोर न पड़ जाए , इसके लिए हम क्या कर सकते हैं ? 
 यीशु ने अपने चेलों को शैतान की दुष्ट दुनिया में वापस न लौटने की चेतावनी देने के बाद , इस सवाल का जवाब दिया । 
 लूका बताता है कि यीशु ने “ इस के विषय में कि नित्य प्रार्थना करना और हियाव न छोड़ना चाहिए उन से यह दृष्टान्त कहा । 
 कि किसी नगर में एक न्यायी रहता था ; जो न परमेश्‍वर से डरता था और न किसी मनुष्य की परवाह करता था । 
 और उसी नगर में एक बिधवा भी रहती थी : जो उसके पास आ आकर कहा करती थी , कि मेरा न्याय चुकाकर मुझे मुद्दई से बचा । 
 उस ने कितने समय तक तो न माना परन्तु अन्त में मन में बिचारकर कहा , यद्यपि मैं न परमेश्‍वर से डरता , और न मनुष्यों की कुछ परवाह करता हूं । 
 तौभी यह बिधवा मुझे सताती रहती है , इसलिये मैं उसका न्याय चुकाऊंगा कहीं ऐसा न हो कि घड़ी घड़ी आकर अन्त को मेरा नाक में दम करे । ” 
 यह कहानी सुनाने के बाद , यीशु ने इसका सबक बताया : “ सुनो , कि यह अधर्मी न्यायी क्या कहता है ? 
 सो क्या परमेश्‍वर अपने चुने हुओं का न्याय न चुकाएगा , जो रात - दिन उस की दुहाई देते रहते ; और क्या वह उन के विषय में देर करेगा ? 
 मैं तुम से कहता हूं ; वह तुरन्त उन का न्याय चुकाएगा ; तौभी मनुष्य का पुत्र जब आएगा , तो क्या वह पृथ्वी पर विश्‍वास पाएगा ? ” — लूका 18 : 1 - 8 . 
 ‘ मेरा न्याय चुका ’ 
 विधवा और न्यायी के दृष्टांत में किस खास विषय पर ज़ोर दिया गया ? 
 इस दृष्टांत का खास विषय एकदम साफ है । 
 उस विषय के बारे में विधवा , न्यायी , यहाँ तक कि यीशु ने भी बताया था । 
 विधवा ने बिनती की : ‘ मेरा न्याय चुका । ’ 
 न्यायी ने कहा : “ मैं उसका न्याय चुकाऊंगा । ” 
 यीशु ने पूछा : ‘ क्या परमेश्‍वर न्याय न चुकाएगा ? ’ 
 फिर उसने यहोवा के बारे में कहा : “ वह तुरन्त उन का न्याय चुकाएगा । ” 
 इन सारी बातों से साफ पता चलता है कि इस दृष्टांत का खास विषय है , परमेश्‍वर ज़रूर “ न्याय चुकाएगा । ” 
 मगर कब ? 
 ( क ) पहली सदी में न्याय कब चुकाया गया ? 
 ( ख ) हमारे समय में जीनेवाले परमेश्‍वर के सेवकों का न्याय कब और कैसे चुकाया जाएगा ? 
 पहली सदी में , ‘ पलटा लेने के दिन ’ ( या , “ न्याय चुकाने के दिन , ” NW ) सा . 
 यु . 
 70 में आए । 
 उस साल यरूशलेम और उसके मंदिर को नाश कर दिया गया । 
 हमारे समय में परमेश्‍वर के सेवकों का न्याय , ‘ यहोवा के भयानक दिन ’ पर चुकाया जाएगा । 
 उस वक्‍त , यहोवा उन लोगों को “ बदले में क्लेश ” देगा जो उसके सेवकों को “ क्लेश देते हैं । ” 
 साथ ही , यीशु मसीह उन सभी से ‘ पलटा लेगा , जो परमेश्‍वर को नहीं पहचानते , और हमारे प्रभु यीशु के सुसमाचार को नहीं मानते । ’ — 2 थिस्सलुनीकियों 1 : 6 - 8 ; रोमियों 12 : 19 . 
 किस मायने में न्याय “ तुरन्त ” चुकाया जाएगा ? 
 यीशु ने यह भरोसा दिलाया कि यहोवा “ तुरन्त ” न्याय चुकाएगा । 
 इससे हम क्या समझ सकते हैं ? 
 परमेश्‍वर का वचन बताता है कि हालाँकि यहोवा ‘ धैर्य रखता है ’ ( NHT , फुटनोट ) , मगर सही वक्‍त आने पर वह फौरन न्याय करेगा । 
 नूह के दिनों में जलप्रलय आया और फुर्ती से दुष्टों का नाश किया गया । 
 उसी तरह , लूत के दिनों में जब आसमान से आग बरसी तो देखते - ही - देखते दुष्टों का सफाया हो गया । 
 यीशु ने कहा : “ मनुष्य के पुत्र के प्रगट होने के दिन भी ऐसा ही होगा । ” 
 एक बार फिर , दुष्टों का “ एकाएक विनाश ” किया जाएगा । 
 जी हाँ , हम पक्का यकीन रख सकते हैं कि जिस दिन इंसाफ यह माँग करेगा कि शैतान की दुनिया का अंत हो , उसी दिन इसका अंत कर दिया जाएगा । 
 यहोवा इसे एक भी दिन ज़्यादा टिके रहने की मोहलत नहीं देगा । 
 ‘ वह न्याय चुकाएगा ’ 
 12 , 13 . 
 ( क ) विधवा और न्यायी के दृष्टांत से हमें क्या सबक मिलता है ? 
 ( ख ) हम क्यों पक्का यकीन रख सकते हैं कि यहोवा हमारी प्रार्थनाओं को सुनकर हमारा न्याय चुकाएगा ? 
 यीशु ने विधवा और न्यायी का जो दृष्टांत बताया था , उससे और भी कई ज़रूरी सच्चाइयाँ जानने को मिलती हैं । 
 दृष्टांत को समझाते हुए यीशु ने कहा : “ सुनो , कि यह अधर्मी न्यायी क्या कहता है ? 
 सो क्या परमेश्‍वर अपने चुने हुओं का न्याय न चुकाएगा ? ” 
 बेशक यीशु , यहोवा की तुलना न्यायी से करके यह नहीं बता रहा था कि वह भी अपने सेवकों के साथ उसी तरह पेश आता है । 
 इसके बजाय , यीशु उस न्यायी और परमेश्‍वर में फर्क बताकर अपने चेलों को यहोवा के बारे में एक सबक दे रहा था । 
 उस न्यायी और यहोवा में क्या फर्क है ? 
 यीशु के दृष्टांत का न्यायी “ अधर्मी ” था , मगर ‘ परमेश्‍वर एक धर्मी न्यायी है । ’ 
 न्यायी को उस विधवा की ज़रा भी परवाह नहीं थी जबकि यहोवा हरेक इंसान की परवाह करता है । 
 न्यायी , विधवा की मदद करने में आनाकानी कर रहा था मगर यहोवा अपने सेवकों की मदद करने के लिए हरदम तैयार रहता है , तैयार ही नहीं बल्कि बेताब रहता है । 
 इससे हम क्या सीख सकते हैं ? 
 जब एक अधर्मी न्यायी , विधवा की गुज़ारिश सुनकर उसका न्याय चुका सकता है , तो क्या यहोवा अपने लोगों की प्रार्थनाओं को सुनकर उनका न्याय नहीं चुकाएगा ? 
 बेशक , वह इससे कहीं ज़्यादा करेगा । — नीतिवचन 15 : 29 . 
 हमें ‘ यहोवा के भयानक दिन ’ के आने के बारे में अपना विश्‍वास क्यों नहीं छोड़ना चाहिए ? 
 इसलिए जो लोग ‘ यहोवा के भयानक दिन ’ के आने के बारे में अपना विश्‍वास छोड़ देते हैं , वे बड़ी भूल करते हैं । 
 क्यों ? 
 क्योंकि वे एक तरह से यहोवा के विश्‍वासयोग्य होने पर शक करते हैं । 
 वे सोचते हैं कि पता नहीं यहोवा अपने वादों को पूरा करेगा भी कि नहीं । 
 लेकिन याद रखिए कि किसी भी इंसान को यह हक नहीं कि वह उसके विश्‍वासयोग्य होने पर उँगली उठाए । 
 इसलिए हमें खुद से पूछना चाहिए कि क्या मैं अपने विश्‍वास में बना रहूँगा ? 
 यीशु ने विधवा और न्यायी के दृष्टांत के आखिर में यही सवाल उठाया था । 
 ‘ क्या वह पृथ्वी पर यह विश्‍वास पाएगा ? ’ 
 ( क ) यीशु ने क्या सवाल पूछा , और क्यों ? 
 ( ख ) हमें अपने आप से क्या पूछना चाहिए ? 
 यीशु ने एक बहुत ही दिलचस्प सवाल पूछा था : “ मनुष्य का पुत्र जब आएगा , तो क्या वह पृथ्वी पर विश्‍वास [ “ यह विश्‍वास , ” NW ] पाएगा ? ” 
 शब्द “ यह विश्‍वास ” दिखाते हैं कि यीशु किसी आम विश्‍वास की नहीं बल्कि एक खास किस्म के विश्‍वास की बात कह रहा था , जो उस विधवा में था । 
 यीशु ने अपने सवाल का कोई जवाब नहीं दिया । 
 क्योंकि वह चाहता था कि उसके चेले अपने विश्‍वास को परखकर देखें कि क्या उनका विश्‍वास उस विधवा के जैसा है या नहीं । 
 या क्या उनका विश्‍वास धीरे - धीरे कमज़ोर पड़ रहा है और वे उन चीज़ों की तरफ लौट रहे हैं जिन्हें वे पीछे छोड़ आए थे ? 
 आज हमें भी अपने आप से पूछना चाहिए , ‘ “ मनुष्य का पुत्र ” जब मेरे मन को जाँचेगा तो वह किस तरह का विश्‍वास पाएगा ? ’ 
 विधवा में कैसा विश्‍वास था ? 
 अगर हम उन लोगों में होना चाहते हैं जिनका यहोवा न्याय चुकाएगा , तो हमारा विश्‍वास भी विधवा की तरह होना चाहिए । 
 उसमें कैसा विश्‍वास था ? 
 उसे पक्का विश्‍वास था कि उसे न्याय मिलेगा , इसलिए वह बार - बार न्यायी के ‘ पास आकर कहती रही कि मेरा न्याय चुका । ’ 
 वह विधवा बिना हार माने उस अधर्मी न्यायी से इंसाफ की मिन्‍नत करती रही । 
 उसी तरह , आज परमेश्‍वर के सेवक भी यकीन रख सकते हैं कि उन्हें यहोवा से इंसाफ ज़रूर मिलेगा , फिर चाहे उन्हें यह क्यों न लगे कि इसमें देर हो रही है । 
 इसके अलावा , वे प्रार्थना में लगे रहने के ज़रिए , जी हाँ , ‘ रात - दिन यहोवा की दुहाई देकर ’ दिखा सकते हैं कि उन्हें परमेश्‍वर के वादों पर पूरा भरोसा है । 
 सचमुच , अगर एक मसीही न्याय के लिए प्रार्थना करना बंद कर दे तो वह यह दिखाएगा कि उसे अब यकीन नहीं रहा कि यहोवा अपने सेवकों की खातिर कार्रवाई करेगा । 
 प्रार्थना में लगे रहने और यह विश्‍वास करने की हमारे पास क्या वजह हैं कि यहोवा के न्याय का दिन ज़रूर आएगा ? 
 विधवा के हालात पर गौर करने से पता चलता है कि हमारे पास प्रार्थना में लगे रहने की और भी कई वजह हैं । 
 आइए देखें कि उसके और हमारे हालात में क्या फर्क है । 
 उस विधवा को किसी ने न्यायी से बार - बार फरियाद करने की सलाह नहीं दी थी , मगर फिर भी वह ऐसा करती रही । 
 लेकिन हमें परमेश्‍वर का वचन हमेशा यह बढ़ावा देता है कि हम “ प्रार्थना में नित्य लगे ” रहें । 
 विधवा को इस बात की कोई गारंटी नहीं थी कि उसकी फरियाद सुनी जाएगी , मगर यहोवा ने हमें यकीन दिलाया है कि वह हमारा न्याय ज़रूर चुकाएगा । 
 उसने अपने एक भविष्यवक्‍ता के ज़रिए कहा : “ चाहे इस में विलम्ब भी हो , तौभी उसकी बाट जोहते रहना ; क्योंकि वह निश्‍चय पूरी होगी और उस में देर न होगी । ” 
 विधवा का ऐसा कोई मददगार नहीं था जो न्यायी से उसकी सिफारिश करता , मगर हमारा सामर्थी सहायक , यीशु “ परमेश्‍वर की दहिनी ओर है , और हमारे लिये निवेदन भी करता है । ” 
 इसलिए अगर विधवा इतनी मुश्‍किलों के बावजूद इस उम्मीद के साथ बिनती करती रही कि न्यायी उसकी सुनेगा और इंसाफ करेगा , तो हममें और भी कितना ज़्यादा विश्‍वास होना चाहिए कि यहोवा के न्याय का दिन ज़रूर आएगा ! 
 प्रार्थना कैसे हमारे विश्‍वास को मज़बूत करने और न्याय पाने में मदद करेगी ? 
 विधवा का दृष्टांत सिखाता है कि प्रार्थना और विश्‍वास के बीच गहरा नाता है । 
 साथ ही प्रार्थना में लगे रहने से हम ऐसे बुरे असर से बचे रहते हैं जो हमारे विश्‍वास को कमज़ोर कर सकते हैं । 
 मगर इसका यह मतलब हरगिज़ नहीं कि सिर्फ दिखावे के लिए प्रार्थना करने से विश्‍वास की कमी की भरपाई की जा सकती है । 
 जब हम इस एहसास के साथ परमेश्‍वर से प्रार्थना करते हैं कि हम उस पर पूरी तरह निर्भर हैं , तो प्रार्थना हमें उसके और भी करीब लाती है और हमारे विश्‍वास को मज़बूत करती है । 
 विश्‍वास के बिना उद्धार पाना नामुमकिन है , इसलिए यीशु ने अपने चेलों को यह बढ़ावा देना ज़रूरी समझा : “ नित्य प्रार्थना करना और हियाव न छोड़ना । ” 
 यह सच है कि ‘ यहोवा के भयानक दिन ’ का आना हमारी प्रार्थनाओं पर निर्भर नहीं करता । 
 चाहे हम इसके लिए प्रार्थना करें या ना करें , वह दिन ज़रूर आएगा । 
 लेकिन हाँ , हमें न्याय मिलेगा या नहीं और हम परमेश्‍वर के युद्ध में बचेंगे या नहीं , यह बात ज़रूर हमारे विश्‍वास , हमारी प्रार्थनाओं और हमारे धार्मिकता के कामों पर निर्भर करती है । 
 हम कैसे दिखा सकते हैं कि हमें पूरा विश्‍वास है कि परमेश्‍वर “ न्याय चुकाएगा ” ? 
 याद कीजिए कि यीशु ने पूछा था : ‘ मनुष्य का पुत्र जब आएगा , तो क्या वह पृथ्वी पर यह विश्‍वास पाएगा ? ’ 
 इस दिलचस्प सवाल का जवाब क्या है ? 
 हमें यह कहते हुए बेहद खुशी हो रही है कि दुनिया - भर में परमेश्‍वर के लाखों वफादार सेवक अपनी प्रार्थनाओं से , धीरज धरकर और पूरी लगन से यह दिखा रहे हैं कि उनमें यह विश्‍वास है ! 
 इस तरह वे यीशु के इस सवाल का जवाब ‘ हाँ ’ में दे रहे हैं । 
 वाकई , शैतान की दुनिया हम पर चाहे कितना ही अन्याय क्यों न करे , मगर हमें पूरा विश्‍वास है कि यहोवा ‘ अपने चुने हुओं का न्याय [ ज़रूर ] चुकाएगा । ’ 
 ( w06 12 / 15 ) 
 [ फुटनोट ] 
 इस दृष्टांत को अच्छी तरह समझने के लिए , लूका 17 : 22 - 33 पढ़िए । 
 ध्यान दीजिए कि लूका 17 : 22 , 24 , 30 में ‘ मनुष्य के पुत्र ’ का ज़िक्र कैसे किया गया है , क्योंकि यह जानकारी हमें लूका 18 : 8 में पूछे गए सवाल का जवाब जानने में मदद देगी । 
 क्या आपको याद है ? 
 • किस वजह से कुछ मसीहियों ने अपना विश्‍वास खो दिया ? 
 • हम क्यों पूरा विश्‍वास रख सकते हैं कि यहोवा के न्याय का दिन जल्द आनेवाला है ? 
 • हमारे पास प्रार्थना में लगे रहने की क्या वजह हैं ? 
 • प्रार्थना में लगे रहने से कैसे हम अपने विश्‍वास को बचाए रख सकते हैं ? 
 [ पेज 18 पर तसवीर ] 
 विधवा और न्यायी के दृष्टांत में किस बात पर ज़ोर दिया गया है ? 
 [ पेज 21 पर तसवीरें ] 
 आज लाखों लोगों को पूरा विश्‍वास है कि परमेश्‍वर ज़रूर “ न्याय चुकाएगा ” 
 ‘ तू आनन्द ही करना ’ 
 ‘ तू अपने परमेश्‍वर यहोवा के लिए पर्ब्ब मानते रहना और आनन्द ही करना । ’ — व्यवस्थाविवरण 16 : 15 . 
 ( क ) शैतान ने कौन - से मसले उठाए ? 
 ( ख ) यहोवा ने आदम और हव्वा के बगावत करने के बाद क्या भविष्यवाणी की ? 
 जब शैतान ने आदम और हव्वा को उनके सिरजनहार के खिलाफ बगावत करने के लिए बहकाया , तब उसने दो अहम मसले उठाए । 
 पहला , उसने यहोवा के सत्यवादी होने पर और उसकी हुकूमत करने का तरीका बिलकुल सही है , इस पर सवाल खड़ा किया । 
 दूसरा , उसने यह कहा कि इंसान सिर्फ अपने मतलब के लिए यहोवा की सेवा करता है । 
 यह दूसरा मसला अय्यूब के ज़माने में जाकर और भी खुलकर सामने आया । 
 मगर अदन के बाग में ही यहोवा ने इन मसलों को सुलझाने के लिए फौरन कदम उठाया । 
 उसने आदम और हव्वा को बेदखल करने से पहले , भविष्यवाणी की कि कैसे वह इन मसलों को सुलझाएगा । 
 उसने बताया कि एक “ वंश ” आएगा जिसकी एड़ी को डसा जाएगा और बाद में , वह वंश शैतान के सिर को कुचल डालेगा । — उत्पत्ति 3 : 15 . 
 उत्पत्ति 3 : 15 की भविष्यवाणी के पूरे होने के बारे में , यहोवा कैसे रोशनी डालता गया ? 
 समय के गुज़रते , यहोवा अदन के बाग में की अपनी भविष्यवाणी पर रोशनी डालता गया । 
 इस तरह उसने दिखाया कि भविष्यवाणी की हरेक बात ज़रूर पूरी होगी । 
 उदाहरण के लिए , परमेश्‍वर ने इब्राहीम से कहा कि “ वंश ” उसके खानदान से आएगा । 
 फिर इब्राहीम के पोते , याकूब से इस्राएल के बारह गोत्र निकलें । 
 सामान्य युग पूर्व 1513 में जब ये सभी गोत्र मिलकर एक जाति बनें , तो यहोवा ने उन्हें अपनी कानून - व्यवस्था दी । 
 इस व्यवस्था में तरह - तरह के सालाना पर्व भी शामिल थे । 
 प्रेरित पौलुस ने कहा कि ये सारे पर्व “ आनेवाली बातों की छाया हैं । ” 
 इन पर्वों से इस बात की झलक मिलती थी कि यहोवा कैसे वंश के बारे में अपना मकसद पूरा करेगा । 
 इसलिए इन्हें मनाने पर पूरे इस्राएल देश में खुशी की लहर दौड़ जाती थी । 
 इन पर्वों पर गौर करने से हमारा विश्‍वास मज़बूत होगा कि यहोवा के वादे ज़रूर पूरे होंगे । 
 वंश आता है 
 वादा किया गया वंश कौन था , और उसकी एड़ी को कैसे डसा गया ? 
 यहोवा की पहली भविष्यवाणी करने के चार हज़ार से भी ज़्यादा सालों बाद , वादा किया गया वंश आया । 
 वह वंश , यीशु था । 
 यीशु एक सिद्ध इंसान था । 
 उसने मौत तक अपनी खराई बनाए रखी और इस तरह साबित किया कि शैतान के इलज़ाम झूठे हैं । 
 इसके अलावा , यीशु निष्पाप था , इसलिए उसकी कुरबानी बहुत कीमती थी । 
 इसके ज़रिए उसने आदम और हव्वा की वफादार संतानों को पाप और मौत से छुटकारा दिलाया । 
 यीशु का यातना स्तंभ पर मारा जाना , वंश की ‘ एड़ी को डसना ’ था । — इब्रानियों 9 : 11 - 14 . 
 यीशु के बलिदान को कैसे दर्शाया गया था ? 
 यीशु की मौत सा . 
 यु . 
 33 के निसान 14 को हुई थी । 
 * इस्राएल में , हर साल निसान 14 को फसह का पर्व मनाया जाता था । 
 यह बहुत ही खुशी का दिन होता था । 
 इस दिन इस्राएली अपने - अपने परिवार के साथ इकट्ठा भोजन करते थे । 
 भोजन के लिए , एक मेम्ना पकाया जाता था जिसमें कोई दोष नहीं होता था । 
 इस तरह , वे याद करते थे कि सा . 
 यु . 
 पू . 
 1513 के निसान 14 को इस्राएल के पहिलौठों को बचाने में मेम्ने के लहू की कितनी खास भूमिका थी ; वहीं दूसरी तरफ मौत के फरिश्‍ते ने मिस्र के सभी पहिलौठों को मौत के घाट उतारा था । 
 फसह का मेम्ना , यीशु को दर्शाता था । 
 इस बारे में प्रेरित पौलुस ने कहा : “ हमारा . . . 
 फसह जो मसीह है , बलिदान हुआ है । ” 
 फसह के मेम्ने के लहू की तरह , यीशु का बहाया गया लहू भी कई लोगों को उद्धार दिलाता है । — यूहन्‍ना 3 : 16 , 36 . 
 “ मुर्दों में . . . 
 पहिला फल हुआ ” 
 5 , 6 . 
 ( क ) यीशु का पुनरुत्थान कब हुआ , और काननू - व्यवस्था में दिए किस पर्व से इसकी झलक मिलती थी ? 
 ( ख ) यीशु के पुनरुत्थान से उत्पत्ति 3 : 15 की भविष्यवाणी का पूरा होना कैसे मुमकिन हुआ ? 
 यीशु की मौत के तीसरे दिन , उसे दोबारा ज़िंदा किया गया ताकि वह अपने पिता को अपने बलिदान की कीमत पेश कर सके । 
 उसके पुनरुत्थान की झलक , एक दूसरे पर्व से मिलती थी । 
 निसान 14 के अगले दिन ( निसान 15 ) से अखमीरी रोटी का पर्व शुरू होता था । 
 निसान 16 को इस्राएली अपने जौ के पक्के खेत की पहली उपज का पूला , याजक के पास लाते थे ताकि वह उसे यहोवा के सामने हिलाए । 
 इस्राएल में , जौ की फसल साल की पहली फसल होती थी । 
 इसलिए सा . 
 यु . 
 33 के निसान 16 को जब यहोवा ने यीशु का पुनरुत्थान किया , तो यह बिलकुल सही दिन था । 
 दरअसल शैतान , परमेश्‍वर के इस ‘ विश्‍वासयोग्य और सच्चे गवाह ’ को हमेशा के लिए खामोश कर देना चाहता था । 
 लेकिन परमेश्‍वर ने उसके मंसूबों को नाकाम कर दिया । 
 उसने यीशु को एक आत्मिक प्राणी के तौर पर ज़िंदा किया और उसे अमर जीवन दिया । — प्रकाशितवाक्य 3 : 14 ; 1 पतरस 3 : 18 . 
 यीशु उन लोगों में से ‘ पहिला फल हुआ , जो सो गए थे । ’ 
 हालाँकि यीशु से पहले भी लोगों का पुनरुत्थान हुआ था , मगर वे बाद में फिर से मर गए । 
 जबकि यीशु पुनरुत्थान पाने के बाद दोबारा नहीं मरा । 
 इसके बजाय , वह स्वर्ग लौटकर यहोवा के दाहिने हाथ जा बैठा और उस वक्‍त का इंतज़ार करने लगा , जब यहोवा उसे स्वर्गीय राज्य का राजा बनाता । 
 आज यीशु , राजा बन चुका है , इसलिए वह सबसे बड़े दुश्‍मन शैतान का सिर कुचलने , साथ ही उसके वंश को हमेशा के लिए नाश करने को तैयार है । — प्रकाशितवाक्य 11 : 15 , 18 ; 20 : 1 - 3 , 10 . 
 इब्राहीम के वंश के दूसरे सदस्य 
 अठवारों का पर्व क्या था ? 
 यीशु ही वह वंश था जिसका वादा अदन के बाग में किया गया था और उसी के ज़रिए यहोवा , भविष्य में “ शैतान के कामों को नाश क [ रेगा ] । ” 
 लेकिन जब यहोवा ने इब्राहीम से बात की , तब उसने ज़ाहिर किया था कि उसके “ वंश ” में एक - से - ज़्यादा लोग होंगे । 
 उसने बताया था कि उसकी संतान “ आकाश के तारागण , और समुद्र के तीर की बालू के किनकों के समान ” होगी । 
 इब्राहीम के “ वंश ” के दूसरे सदस्य के आने की झलक एक तीसरे पर्व से मिलती थी । 
 निसान 16 से ठीक पचास दिन बाद , इस्राएली बड़ी खुशियों के साथ अठवारों का पर्व मनाते थे । 
 इस पर्व के बारे में व्यवस्था में यह लिखा था : “ सातवें विश्रामदिन के दूसरे दिन तक पचास दिन गिनना , और पचासवें दिन यहोवा के लिये नया अन्‍नबलि चढ़ाना । 
 तुम अपने घरों में से एपा के दो दसवें अंश मैदे [ “ आटे , ” ईज़ी - टू - रीड वर्शन ] की दो रोटियां हिलाने की भेंट के लिये ले आना ; वे ख़मीर के साथ पकाई जाएं , और यहोवा के लिये पहिली उपज ठहरें । ” 
 * — लैव्यव्यवस्था 23 : 16 , 17 , 20 . 
 सामान्य युग 33 के पिन्तेकुस्त के दिन क्या अनोखी घटना घटी ? 
 जब यीशु धरती पर था तो अठवारों का पर्व , पिन्तेकुस्त ( यह एक यूनानी शब्द से निकला है , जिसका मतलब है “ पचासवाँ ” ) के नाम से जाना जाता था । 
 सा . 
 यु . 
 33 के पिन्तेकुस्त के दिन , महान महायाजक यानी पुनरुत्थान पाए यीशु मसीह ने यरूशलेम में इकट्ठा 120 चेलों के छोटे समूह पर पवित्र आत्मा उँडेली । 
 इस तरह वे परमेश्‍वर के अभिषिक्‍त बेटे और यीशु मसीह के भाई बनें । 
 वे एक नयी जाति बनें जिसे ‘ परमेश्‍वर का इस्राएल ’ कहा गया । 
 आगे चलकर इस जाति की छोटी - सी संख्या धीरे - धीरे बढ़कर 1,44,000 हो जाती । — प्रकाशितवाक्य 7 : 1 - 4 . 
 9 , 10 . 
 अभिषिक्‍त मसीही की कलीसिया को पिन्तेकुस्त के दिन में कैसे दर्शाया गया था ? 
 अभिषिक्‍त मसीहियों की कलीसिया को खमीर के साथ पकायी दो रोटियों से दर्शाया गया था जो हर पिन्तेकुस्त के दिन यहोवा के सामने हिलायी जाती थीं । 
 रोटी में खमीर इस बात की निशानी था कि अभिषिक्‍त होने पर भी उनमें विरासत से मिला पाप मौजूद होता । 
 मगर वे यीशु के छुड़ौती बलिदान की बिना पर यहोवा के पास आ सकते थे । 
 लेकिन दो रोटियों को क्यों हिलाया जाता था ? 
 इसका शायद यह मतलब था कि परमेश्‍वर के अभिषिक्‍त बेटों को दो समूहों से इकट्ठा किया जाता — पहले यहूदियों से और फिर अन्यजातियों से । — गलतियों 3 : 26 - 29 ; इफिसियों 2 : 13 - 18 . 
 पिन्तेकुस्त के दिन चढ़ायी जानेवाली दो रोटियाँ , गेहूँ की पहली उपज से बनायी जाती थीं । 
 उसी तरह , आत्मा से जन्मे अभिषिक्‍त मसीहियों को परमेश्‍वर की “ सृष्टि की हुई वस्तुओं में से एक प्रकार के प्रथम फल ” कहा गया है । 
 सबसे पहले उन्हें यीशु के बहाए गए लहू की बिना पर अपने पापों की माफी मिली है । 
 इस वजह से स्वर्ग में उनके लिए अमर जीवन पाना मुमकिन हुआ है , जहाँ वे यीशु के साथ उसके राज्य में हुकूमत करेंगे । 
 स्वर्गीय पुत्रों की हैसियत से , वे बहुत जल्द “ लोहे का राजदण्ड लिए हुए [ जाति जाति के लोगों ] पर राज्य ” करेंगे । 
 साथ ही , वे ‘ शैतान को अपने पांवों से कुचलने ’ में हिस्सा लेंगे । 
 प्रेरित यूहन्‍ना ने अभिषिक्‍त मसीहियों के बारे में कहा : “ ये वे ही हैं जो मेमने के पीछे पीछे जहां कहीं वह जाता है चलते हैं । 
 ये परमेश्‍वर और मेमने के लिए प्रथम फल होने को मनुष्यों में से मोल लिए गए हैं । ” — प्रकाशितवाक्य 14 : 4 , NHT . 
 वह दिन जिसमें छुटकारे पर खास ध्यान दिलाया जाता था 
 11 , 12 . 
 ( क ) प्रायश्‍चित्त के दिन क्या किया जाता था ? 
 ( ख ) बछड़े और बकरों के बलिदानों से इस्राएल जाति को क्या फायदे होते थे ? 
 एतानीम नाम के महीने ( जिसे बाद में तिशरी कहा जाने लगा ) के दसवें दिन , इस्राएली एक पर्व मनाते थे जो यह दिखाता था कि यीशु के छुड़ौती बलिदान की कीमत से क्या - क्या फायदे होंगे । 
 * यह पर्व प्रायश्‍चित्त का दिन होता था । 
 इस दिन , पूरी इस्राएल जाति इकट्ठा होती थी और उनके पापों को ढाँपने के लिए बलिदान चढ़ाए जाते थे । — लैव्यव्यवस्था 16 : 29 , 30 . 
 प्रायश्‍चित्त के दिन , महायाजक एक बछड़े की बलि चढ़ाता था और फिर उसके थोड़े लहू को परमपवित्र में ले जाकर वाचा के संदूक के ढक्कन के सामने सात बार छिड़कता था । 
 यह ऐसा था मानो महायाजक यहोवा के आगे बलिदान का लहू पेश कर रहा है । 
 महायाजक यह बलिदान अपने और “ अपने घराने ” के , साथ ही याजकों और लेवियों के पापों के लिए चढ़ाता था । 
 इसके बाद , वह दो बकरे लेता था । 
 एक को वह “ साधारण जनता के लिए ” पापबलि के तौर पर चढ़ाता था और उसका भी कुछ लहू परमपवित्र में ले जाकर वाचा के संदूक के ढक्कन के सामने छिड़कता था । 
 फिर वह दूसरे बकरे के सिर पर अपने हाथ रखकर इस्राएलियों के पापों का अंगीकार करता था और उसे वीराने में ज़िंदा छोड़ देता था । 
 इस तरह , बकरा लाक्षणिक तौर पर इस्राएल जाति का पाप उठा ले जाता था । — लैव्यव्यवस्था 16 : 3 - 16 , 21 , 22 . 
 प्रायश्‍चित्त के दिन महायाजक जो भी काम करता था , वह कैसे यीशु की भूमिका को दर्शाता है ? 
 प्रायश्‍चित्त के दिन महायाजक जो भी काम करता था , वह इस बात को दर्शाता था कि महान महायाजक , यीशु मसीह अपने लहू की कीमत से पापों की माफी दिलाएगा । 
 सबसे पहले , उसके लहू से 1,44,000 अभिषिक्‍त मसीहियों से बने “ आत्मिक घर ” को फायदा पहुँचा है । 
 उन्हें धर्मी करार दिया गया है और वे यहोवा की नज़रों में शुद्ध ठहरे हैं । 
 यह बात बछड़े की बलि से दर्शायी गयी थी । 
 इस तरह अभिषिक्‍त मसीहियों के लिए स्वर्गीय विरासत पाने का रास्ता खुल गया । 
 इसके अलावा , यीशु के लहू से उन लाखों लोगों को भी फायदा हुआ है , जो उस पर विश्‍वास करते हैं । 
 यह बात बकरे की बलि से दर्शायी गयी थी । 
 इन लाखों लोगों को धरती पर हमेशा की ज़िंदगी विरासत में दी जाएगी जिसे आदम और हव्वा ने गवाँ दिया था । 
 अपने बहाए गए लहू की बिना पर यीशु इंसानों के पाप को उठा ले जाता है , ठीक जैसे ज़िंदा बकरा लाक्षणिक तौर पर इस्राएलियों के पाप को विराने में उठा ले जाता था । — यशायाह 53 : 4 , 5 . 
 यहोवा के सामने आनंद मनाना 
 14 , 15 . 
 झोंपड़ियों के पर्व के दौरान क्या किया जाता था , और इससे इस्राएलियों को क्या याद दिलाया जाता था ? 
 प्रायश्‍चित्त के दिन के बाद , इस्राएली झोंपड़ियों का पर्व मनाते थे । 
 यह पर्व साल के सभी पर्वों से सबसे ज़्यादा खुशियों - भरा होता था । 
 यह पर्व एतानीम के महीने की 15 से 21 तारीख तक मनाया जाता था और 22 को महासभा के साथ खत्म होता था । 
 यह पर्व इस बात की निशानी था कि फसल इकट्ठा करने का काम पूरा हो चुका है और अब समय है कि वे यहोवा की अपार भलाई के लिए उसे धन्यवाद दें । 
 इसलिए यहोवा ने पर्व माननेवालों को यह आज्ञा दी थी : “ तेरा परमेश्‍वर यहोवा तेरी सारी बढ़ती में और तेरे सब कामों में तुझ को आशीष देगा ; तू आनन्द ही करना । ” 
 वाकई पर्व के दौरान इस्राएल में क्या ही खुशियों का समाँ होता होगा ! 
 पर्व के दौरान , इस्राएली सात दिन झोंपड़ियों में रहते थे । 
 इस तरह उन्हें याद दिलाया जाता था कि उनके पूर्वज एक वक्‍त वीराने में झोंपड़ियों में रहा करते थे । 
 पर्व के दौरान , उन्हें इस बात पर मनन करने का बढ़िया मौका मिलता था कि कैसे यहोवा एक पिता की तरह उनकी देखभाल करता है । 
 साथ ही , अमीर - गरीब सभी इस्राएली एक तरह की झोंपड़ियों में रहते थे । 
 यह उन्हें याद दिलाता था कि पर्व के दौरान वे सब बराबर हैं । — नहेमायाह 8 : 14 - 16 . 
 झोंपड़ियों का पर्व क्या दर्शाता था ? 
 झोंपड़ियों का पर्व , कटनी का पर्व होता था और यह फसल बटोरने की खुशी में मनाया जाता था । 
 यह पर्व इस बात को दर्शाता था कि यीशु मसीह पर विश्‍वास ज़ाहिर करनेवालों को इकट्ठा किया जाएगा । 
 उनका इकट्ठा किया जाना सा . 
 यु . 
 33 के पिन्तेकुस्त के दिन शुरू हुआ था । 
 उस दिन यीशु के 120 चेलों का अभिषेक किया गया था और वे “ याजकों का पवित्र समाज ” बने थे । 
 जैसे इस्राएली कुछ दिन झोंपड़ियों में रहते थे , वैसे ही अभिषिक्‍त जन यह जानते हैं कि वे इस दुष्ट संसार में “ यात्री ” हैं । 
 उनकी आशा स्वर्ग में जीने की है । 
 अभिषिक्‍त मसीहियों को इकट्ठा किया जाने का यह काम “ अन्तिम दिनों ” में पूरा होगा , जब 1,44,000 के आखिरी जनों को इकट्ठा किया जा चुका होगा । — 2 तीमुथियुस 3 : 1 . 
 17 , 18 . 
 ( क ) क्या बात दिखाती है कि अभिषिक्‍त मसीहियों के अलावा दूसरों को भी यीशु के बलिदान से फायदा होता है ? 
 ( ख ) झोंपड़ियों के लाक्षणिक पर्व से आज किन्हें फायदा हो रहा है , और यह खुशियों - भरा पर्व कब खत्म होगा ? 
 यह ध्यान देने लायक बात है कि झोंपड़ियों के पर्व के दौरान 70 बछड़ों की बलि चढ़ायी जाती थी । 
 नंबर 70 , 7 का 10 गुना करने पर मिलता है । 
 बाइबल में , नंबर 7 स्वर्ग की सिद्धता को और नंबर 10 धरती की सिद्धता को दर्शाता है । 
 इसका मतलब यह हुआ कि यीशु के छुड़ौती बलिदान से मानवजाति के उन सभी 70 परिवारों के वफादार लोगों को फायदा पहुँचेगा , जो नूह से निकले थे । 
 इसलिए हमारे समय में अभिषिक्‍त जनों के अलावा , सभी जातियों के उन वफादार लोगों को भी इकट्ठा किया जा रहा है जो यीशु पर विश्‍वास ज़ाहिर करते हैं और जिन्हें धरती पर फिरदौस में हमेशा जीने की आशा है । 
 प्रेरित यहून्‍ना ने हमारे समय में होनेवाले बटोरने के इस काम का एक दर्शन देखा था । 
 सबसे पहले उसने 1,44,000 के आखिरी अभिषिक्‍त मसीहियों पर मुहर लगाए जाने की घोषणा सुनी । 
 फिर उसने देखा कि यहोवा और यीशु के सामने एक “ बड़ी भीड़ ” खड़ी है , “ जिसे कोई गिन नहीं सकता ” और जिनके “ हाथों में खजूर की डालियां ” हैं । 
 यह भीड़ “ बड़े क्लेश में से निकलकर ” नयी दुनिया में दाखिल हुई है । 
 आज बड़ी भीड़ के लोग भी अभिषिक्‍त मसीहियों की तरह इस पुरानी व्यवस्था में यात्री हैं । 
 वे पूरे यकीन के साथ उस दिन की आस लगाए हुए हैं , जब “ मेम्ना . . . 
 उनकी रखवाली करेगा ; और उन्हें जीवन रूपी जल के सोतों के पास ले जा [ एगा ] । ” 
 और उस वक्‍त “ परमेश्‍वर उन की आंखों से सब आंसू पोंछ डालेगा । ” 
 मसीह के एक हज़ार साल की हुकूमत के खत्म होने के बाद , जब बड़ी भीड़ और पुनरुत्थान पाए वफादार लोगों को हमेशा की ज़िंदगी दी जा चुकी होगी , तब झोंपड़ियों का यह लाक्षणिक पर्व खत्म हो जाएगा । — प्रकाशितवाक्य 20 : 5 . 
 इस्राएल में मनाए जानेवाले पर्वों पर गौर करने से हमें कैसे फायदा होता है ? 
 जब हम प्राचीन समय के यहूदी पर्वों पर मनन करते हैं , तो हम भी “ आनन्द ” कर सकते हैं । 
 वाकई जब हम गौर करते हैं कि यहोवा ने कैसे पर्वों के ज़रिए अदन में की भविष्यवाणी के पूरे होने की झलक दी , तो हमारे अंदर एक सिहरन - सी दौड़ जाती है ! 
 साथ ही , जब हम खुद इस भविष्यवाणी के एक - एक पहलू को पूरा होते देखते हैं , तो हम और भी रोमांचित हो उठते हैं । 
 आज हम जानते हैं कि वह वंश आ चुका और उसकी एड़ी को डसा जा चुका है । 
 और वह अब स्वर्ग में एक राजा है । 
 यही नहीं , 1,44,000 के ज़्यादातर जनों ने पूरी वफादारी के साथ धरती पर अपना जीवन पूरा कर लिया है । 
 अब और क्या होना बाकी है ? 
 अदन में की भविष्यवाणी को पूरा होने में और कितना वक्‍त रह गया है ? 
 यह हम अगले लेख में चर्चा करेंगे । 
 ( w07 1 / 1 ) 
 [ फुटनोट ] 
 निसान का महीना , हमारे कैलेंडर में लगभग मार्च - अप्रैल के महीने में पड़ता है । 
 हिलाने की भेंट में , खमीर के साथ पकायी गयी दो रोटियों को याजक अकसर अपनी हथेलियों पर रखकर ऊपर उठाता था और फिर दायें - बायें हिलाता था । 
 इस तरह हिलाना दिखाता था कि यहोवा को बलिदान की गयी चीज़ , उसे भेंट के तौर पर पेश की जा रही है । — इंसाइट ऑन द स्क्रिप्चर्स्‌ , भाग 2 का पेज 528 देखिए ; इसे यहोवा के साक्षियों ने प्रकाशित किया है । 
 एतानीम या तिशरी का महीना , हमारे कैलेंडर में लगभग सितंबर - अक्टूबर में पड़ता है । 
 क्या आप समझा सकते हैं ? 
 • फसह का मेम्ना किसे दर्शाता था ? 
 • पिन्तेकुस्त का पर्व , किन्हें इकट्ठा किए जाने की झलक थी ? 
 • प्रायश्‍चित्त के दिन जो बलिदान चढ़ाए जाते थे , वे कैसे यीशु के छुड़ौती बलिदान पर लागू होते हैं ? 
 • किस मायने में झोंपड़ियों के पर्व से मसीहियों को इकट्ठा करने की झलक मिलती थी ? 
 [ पेज 24 , 25 पर चार्ट ] 
 ( भाग को असल रूप में देखने के लिए प्रकाशन देखिए ) 
 फसह का पर्व 
 निसान 14 
 घटना : 
 फसह के मेम्ने का घात करना 
 इस बात की झलक थी : 
 यीशु का बलिदान 
 अखमीरी रोटी का पर्व ( निसान 15 - 21 ) 
 निसान 15 
 घटना : 
 सब्त 
 निसान 16 
 घटना : 
 जौ की भेंट चढ़ाना 
 इस बात की झलक थी : 
 यीशु का पुनरुत्थान 
 50 दिन 
 अठवारों का पर्व ( पिन्तेकुस्त ) 
 सीवान 6 
 घटना : 
 दो रोटियों की भेंट चढ़ाना 
 इस बात की झलक थी : 
 यीशु ने यहोवा को अपने अभिषिक्‍त भाई पेश किए 
 प्रायश्‍चित्त का दिन 
 तिशरी 10 
 घटना : 
 एक बछड़े और दो बकरे की बलि चढ़ाना 
 इस बात की झलक थी : 
 यीशु ने सभी इंसानों की खातिर अपने लहू की कीमत पेश की 
 झोंपड़ियों का पर्व ( बटोरन या मण्डपों का पर्व ) 
 तिशरी 15 - 21 
 घटना : 
 इस्राएली खुशी - खुशी झोंपड़ियों में रहते थे , कटनी की खुशी मनाते थे , और 70 बैल की भेंट चढ़ायी जाती थी 
 इस बात की झलक थी : 
 अभिषिक्‍त मसीहियों और “ बड़ी भीड़ ” का इकट्ठा किया जाना 
 [ पेज 23 पर तसवीरें ] 
 फसह के मेम्ने के लहू की तरह , यीशु का बहाया गया लहू भी कई लोगों को उद्धार दिलाता है 
 [ पेज 24 पर तसवीरें ] 
 निसान 16 को चढ़ायी जानेवाली जौ की पहली उपज , यीशु के पुनरुत्थान की निशानी थी 
 [ पेज 25 पर तसवीरें ] 
 पिन्तेकुस्त के दिन चढ़ायी जानेवाली दो रोटियाँ , अभिषिक्‍त मसीहियों की कलीसिया को दर्शाती थीं 
 [ पेज 26 पर तसवीरें ] 
 झोंपड़ियों का पर्व , सभी जातियों से अभिषिक्‍त जनों और “ बड़ी भीड़ ” के लोगों के इकट्ठा किए जाने को दर्शाता था 
 ‘ पहला पुनरुत्थान ’ — आज जारी है ! 
 “ जो मसीह में मरे हैं , वे पहिले जी उठेंगे । ” — 1 थिस्सलुनीकियों 4 : 16 . 
 1 , 2 . 
 ( क ) मरे हुओं के लिए क्या आशा है ? 
 ( ख ) आप किस बिना पर पुनरुत्थान की आशा पर विश्‍वास करते हैं ? 
 ( फुटनोट देखिए । ) 
 “ जीवते तो इतना जानते हैं कि वे मरेंगे । ” 
 यह बात , आदम के पाप करने के बाद से सच साबित हुई है । 
 उस वक्‍त से लेकर आज तक , इस धरती पर पैदा हुए सभी इंसानों को यह एहसास रहा है कि उन्हें एक - न - एक - दिन मौत के मुँह में जाना ही होगा । 
 इसलिए बहुत - से लोग सोचते हैं : ‘ मरने पर एक इंसान का क्या होता है ? 
 मरे हुए किस दशा में हैं ? ’ 
 बाइबल इसका जवाब देती है : “ मरे हुए कुछ भी नहीं जानते । ” — सभोपदेशक 9 : 5 . 
 तो फिर , उनके लिए क्या कोई आशा है ? 
 बेशक है । 
 दरअसल , परमेश्‍वर ने शुरू में इंसानों के लिए जो मकसद ठहराया था , अगर उसे पूरा होना है तो मरे हुओं के लिए आशा होनी ज़रूरी है । 
 सदियों से यहोवा के वफादार सेवक , उसके इस वादे पर विश्‍वास करते आए हैं कि एक वंश आएगा जो आखिरकार शैतान को नाश कर देगा और उसके किए सारे नुकसान की भरपाई करेगा । 
 आज , उन वफादार सेवकों में से कितनों की मौत हो चुकी है । 
 इसलिए अगर उन्हें परमेश्‍वर के इस वादे और दूसरे कई वादों को पूरा होते देखना है , तो उन्हें दोबारा ज़िंदा किया जाना ज़रूरी है । 
 लेकिन क्या ऐसा होगा ? 
 ज़रूर होगा । 
 प्रेरित पौलुस ने लिखा : “ धर्मी और अधर्मी दोनों का जी उठना होगा । ” 
 पौलुस ने खुद एक बार , यूतुखुस नाम के एक नौजवान को जिलाया था , जो तीसरी मंज़िल की खिड़की से गिर गया था और उसे “ मरा हुआ उठाया गया ” था । 
 यह किस्सा , बाइबल में दिए पुनरुत्थान के नौ किस्सों में से आखिरी है । — प्रेरितों 20 : 7 - 12 . 
 * 
 यूहन्‍ना 5 : 28 , 29 में दर्ज़ यीशु की बात से आपको क्या दिलासा मिलता है , और क्यों ? 
 पुनरुत्थान के इन नौ किस्सों की बिना पर हम पौलुस की लिखी बात पर विश्‍वास कर सकते हैं । 
 इसके अलावा , ये किस्से यीशु के इस वादे पर हमारा भरोसा भी बढ़ाते हैं : “ वह समय आता है , कि जितने कब्रों में हैं , [ यीशु का ] शब्द सुनकर निकलेंगे । ” 
 इस बात से हमें क्या ही सुकून और खुशी मिलती है ! 
 यही नहीं , इससे उन लाखों लोगों को भी दिलासा मिलता है , जिनके अपनों की मौत हो चुकी है । 
 4 , 5 . 
 बाइबल किन अलग - अलग किस्म के पुनरुत्थान के बारे में बताती है , और इस लेख में किस पुनरुत्थान की चर्चा की गयी है ? 
 मरे हुओं में से ज़्यादातर का पुनरुत्थान , एक ऐसी धरती पर होगा जो परमेश्‍वर के राज्य के अधीन होगी और जहाँ हर कहीं शांति का आलम होगा । 
 लेकिन इससे पहले दूसरे किस्म के पुनरुत्थान होने ज़रूरी हैं । 
 पहला है , यीशु मसीह का पुनरुत्थान ताकि वह परमेश्‍वर के सामने हमारी खातिर अपने बलिदान की कीमत अदा कर सके । 
 ऐसा सा . 
 यु . 
 33 में हुआ था , जब उसे मार डाला गया और फिर कुछ ही दिनों बाद उसे दोबारा ज़िंदा किया गया । 
 दूसरा है , “ परमेश्‍वर के इस्राएल ” के अभिषिक्‍त जनों का पुनरुत्थान । 
 उन्हें प्रभु यीशु मसीह के साथ स्वर्गीय महिमा का भागीदार होना है , जिसके बाद वे ‘ सदा उसके साथ रहेंगे । ’ 
 इसे ‘ पहला पुनरुत्थान ’ कहा गया है । 
 इस पुनरुत्थान के खत्म होने के बाद ही , धरती पर उन लाखों मरे हुओं का पुनरुत्थान शुरू होगा जिन्हें फिरदौस में हमेशा की ज़िंदगी पाने का मौका दिया जाएगा । 
 इसलिए हमारी आशा चाहे स्वर्ग में जीने की हो या इसी धरती पर , हम सभी को ‘ पहले पुनरुत्थान ’ में गहरी दिलचस्पी है । 
 मगर यह किस तरह का पुनरुत्थान है ? 
 और यह कब होता है ? 
 “ कैसी देह के साथ ? ” 
 6 , 7 . 
 ( क ) स्वर्ग में अपना इनाम पाने से पहले , अभिषिक्‍त मसीहियों के साथ क्या होना ज़रूरी है ? 
 ( ख ) उन्हें कैसी देह देकर जिलाया जाता है ? 
 पौलुस , कुरिन्थुस के मसीहियों को लिखी अपनी पहली पत्री में पहले पुनरुत्थान के बारे में एक सवाल पूछता है : “ मुर्दे किस रीति से जी उठते हैं , और कैसी देह के साथ आते हैं ? ” 
 फिर वह खुद इसका जवाब देता है : “ जो कुछ तू बोता है , जब तक वह न मरे जिलाया नहीं जाता । . . . 
 परन्तु परमेश्‍वर अपनी इच्छा के अनुसार उस को देह देता है ; . . . 
 स्वर्गीय देहों का तेज और है , और पार्थिव का और । ” — 1 कुरिन्थियों 15 : 35 - 40 . 
 पौलुस के ये शब्द दिखाते हैं कि पवित्र आत्मा से अभिषेक किए गए मसीहियों का मरना ज़रूरी है , तभी वे स्वर्ग में अपना इनाम पा सकते हैं । 
 मरने के बाद , उनका शरीर वापस मिट्टी में मिल जाता है । 
 फिर परमेश्‍वर के ठहराए वक्‍त पर , उन्हें ऐसी देह देकर जिलाया जाता है जिससे उनके लिए स्वर्ग में जीना मुमकिन होता है । 
 इसके अलावा , परमेश्‍वर उन्हें अमर जीवन भी देता है । 
 गौर कीजिए कि उन्हें यह जीवन जन्म से नहीं मिलता । 
 पौलुस कहता है : “ मरणशील का अमरता को पहिनना अवश्‍य है । ” 
 ( NHT ) अमर जीवन , परमेश्‍वर का दिया एक नायाब तोहफा है और इसे सिर्फ वे लोग ‘ पहिनते ’ हैं जिन्हें पहला पुनरुत्थान मिलता है । — 1 कुरिन्थियों 15 : 50 , 53 ; उत्पत्ति 2 : 7 ; 2 कुरिन्थियों 5 : 1 , 2 , 8 . 
 हम कैसे जानते हैं कि परमेश्‍वर ने 1,44,000 जनों को अलग - अलग धर्मों से नहीं चुना है ? 
 पहला पुनरुत्थान सिर्फ 1,44,000 जनों को मिलता है । 
 यहोवा ने इनका चुनाव सा . 
 यु . 
 33 के पिन्तेकुस्त से शुरू किया था , यानी यीशु के पुनरुत्थान के कुछ समय बाद से । 
 इन सभी के “ माथे पर [ यीशु का ] और उसके पिता का नाम लिखा हुआ है । ” 
 यह दिखाता है कि उन्हें अलग - अलग धर्मों से नहीं चुना गया । 
 इसके बजाय , वे सभी मसीही हैं और बड़े गर्व के साथ पिता यहोवा का नाम धारण करते हैं । 
 जब स्वर्ग में उनका पुनरुत्थान होता है तो हरेक को एक काम सौंपा जाता है । 
 धरती पर बचे हुए अभिषिक्‍त मसीही जब स्वर्ग में परमेश्‍वर के सामने रहकर उसकी सेवा करने की बात सोचते हैं , तो उनमें एक सिहरन - सी दौड़ जाती है । 
 क्या पहला पुनरुत्थान आज जारी है ? 
 प्रकाशितवाक्य 12 : 7 और 17 : 14 के मुताबिक , पहला पुनरुत्थान लगभग कब होता है ? 
 पहला पुनरुत्थान कब होता है ? 
 ठोस सबूत दिखाते हैं कि इसकी शुरूआत हो चुकी है और यह आज जारी है । 
 मिसाल के लिए , प्रकाशितवाक्य के अध्याय 12 और 17 की तुलना कीजिए । 
 पहले हम प्रकाशितवाक्य अध्याय 12 पर एक नज़र डालेंगे । 
 यह अध्याय बताता है कि यीशु मसीह , राजा बनाए जाने के फौरन बाद अपने पवित्र स्वर्गदूतों के साथ मिलकर , शैतान और उसकी दुष्टात्माओं के खिलाफ लड़ाई करता है । 
 जैसे कि यह पत्रिका अकसर बताती आयी है , यह लड़ाई सन्‌ 1914 में हुई थी । 
 * मगर गौर कीजिए , इस अध्याय में यह नहीं बताया गया है कि इस स्वर्गीय जंग में मसीह का कोई अभिषिक्‍त चेला उसके साथ था । 
 अब आइए हम प्रकाशितवाक्य का अध्याय 17 देखें । 
 वहाँ हम पढ़ते हैं कि ‘ बड़े बाबुल ’ के नाश होने के बाद , मेम्ना यानी यीशु अलग - अलग जातियों पर जीत हासिल करेगा । 
 इसमें यह भी बताया गया है : “ जो बुलाए हुए , और चुने हुए , और विश्‍वासी उसके साथ हैं , वे भी जय पाएंगे । ” 
 अगर ये अभिषिक्‍त मसीही , यीशु के साथ उस वक्‍त होंगे जब वह शैतान की दुनिया को हमेशा के लिए हरा देगा , तो यह ज़ाहिर - सी बात है कि तब तक स्वर्ग में उनका पुनरुत्थान हो चुका होगा । 
 इसलिए प्रकाशितवाक्य के अध्याय 12 और 17 की तुलना से हमारा इस नतीजे पर पहुँचना सही होगा कि हरमगिदोन से पहले जितने भी अभिषिक्‍त मसीहियों की मौत होती है , उनका पुनरुत्थान सन्‌ 1914 और हरमगिदोन के बीच में होता है । 
 10 , 11 . 
 ( क ) चौबीस प्राचीन किन्हें दर्शाते हैं , और उनमें से एक ने यूहन्‍ना को क्या बताया ? 
 ( ख ) हम इस बात से क्या नतीजा निकाल सकते हैं ? 
 क्या हम पहले पुनरुत्थान का और भी ठीक - ठीक समय बता सकते हैं ? 
 इसका एक दिलचस्प सुराग हमें प्रकाशितवाक्य 7 : 9 - 15 में मिलता है । 
 ये आयतें बताती हैं कि प्रेरित यूहन्‍ना , दर्शन में “ एक ऐसी बड़ी भीड़ ” देखता है “ जिसे कोई गिन नहीं सकता था । ” 
 फिर 24 प्राचीनों में से एक उसको बड़ी भीड़ की पहचान बताता है । 
 दर्शन के ये प्राचीन , स्वर्गीय महिमा पानेवाले मसीह के 1,44,000 संगी वारिसों को दर्शाते हैं । 
 * दरअसल , खुद यूहन्‍ना को भी स्वर्ग में जीने की आशा थी । 
 लेकिन जब यूहन्‍ना से उस प्राचीन ने बात की तब वह धरती पर ज़िंदा था । 
 इसलिए दर्शन में , यूहन्‍ना उन अभिषिक्‍त मसीहियों को दर्शाता है जिन्हें अपना स्वर्गीय इनाम मिलना अभी बाकी है । 
 चौबीस प्राचीनों में से एक यूहन्‍ना को बड़ी भीड़ की पहचान बताता है , इस बात से हम क्या नतीजा निकाल सकते हैं ? 
 ऐसा मालूम होता है कि 24 प्राचीनों के समूह में जिन लोगों का पुनरुत्थान हो चुका है , वे शायद आज परमेश्‍वर की सच्चाइयाँ पहुँचाने के काम में शामिल हैं । 
 यह बात हमारे लिए बहुत अहमियत रखती हैं । 
 क्यों ? 
 क्योंकि सन्‌ 1935 में धरती पर परमेश्‍वर के अभिषिक्‍त जनों पर बड़ी भीड़ की सही पहचान ज़ाहिर की गयी थी । 
 अगर इस अहम सच्चाई को पहुँचाने में 24 प्राचीनों में से एक का हाथ था , तो इसका मतलब यह हुआ कि उसका पुनरुत्थान सन्‌ 1935 तक हो चुका था । 
 यह बात दिखाती है कि पहला पुनरुत्थान लगभग सन्‌ 1914 और 1935 के बीच शुरू हो गया था । 
 क्या हम इससे भी ज़्यादा ठीक समय का पता लगा सकते हैं ? 
 समझाइए कि यह कहना क्यों सही हो सकता है कि सन्‌ 1918 के बहार में , पहला पुनरुत्थान शुरू हो गया था । 
 पहले पुनरुत्थान के ठीक समय का पता लगाने के लिए , बाइबल की एक बात पर गौर करना अच्छा होगा जिसके साथ इस घटना की समानता की जा सकती है । 
 सामान्य युग 29 के पतझड़ में , यीशु मसीह का परमेश्‍वर के राज्य के होनेवाले राजा के तौर पर अभिषेक किया गया था । 
 फिर साढ़े तीन साल बाद यानी सा . 
 यु . 
 33 के बहार में , उसे एक महान आत्मिक हस्ती के तौर पर स्वर्ग में जिलाया गया था । 
 तो क्या यह कहना सही होगा कि क्योंकि यीशु को सन्‌ 1914 के पतझड़ में राजा बनाया गया था , इसलिए उसके वफादार अभिषिक्‍त चेलों का पुनरुत्थान भी साढ़े तीन साल बाद यानी सन्‌ 1918 के बहार में शुरू हुआ होगा ? 
 यह एक दिलचस्प बात है , जो सच हो सकती है । 
 हालाँकि इस बात को सीधे - सीधे बाइबल से पुख्ता नहीं किया जा सकता , मगर यह दूसरी आयतों से ज़रूर मेल खाती है । 
 ये आयतें इस बात की तरफ इशारा करती हैं कि मसीह की उपस्थिति के शुरू होने के कुछ समय बाद जाकर पहला पुनरुत्थान शुरू हुआ था । 
 पहला थिस्सलुनीकियों 4 : 15 - 17 कैसे दिखाता है कि मसीह की उपस्थिति के शुरू होने के कुछ समय बाद पहला पुनरुत्थान शुरू हुआ था ? 
 मिसाल के लिए , पौलुस ने लिखा : “ हम जो जीवित हैं , और प्रभु के आने तक [ ना कि उसकी उपस्थिति के अंत तक ] बचे रहेंगे तो सोए हुओं से कभी आगे न बढ़ेंगे । 
 क्योंकि प्रभु आप ही स्वर्ग से उतरेगा ; उस समय ललकार , और प्रधान दूत का शब्द सुनाई देगा , और परमेश्‍वर की तुरही फूंकी जाएगी , और जो मसीह में मरे हैं , वे पहिले जी उठेंगे । 
 तब हम जो जीवित और बचे रहेंगे , उन के साथ बादलों पर उठा लिए जाएंगे , कि हवा में प्रभु से मिलें , और इस रीति से हम सदा प्रभु के साथ रहेंगे । ” 
 ये आयतें दिखाती हैं कि जिन अभिषिक्‍त जनों की मौत मसीह की उपस्थिति से पहले हुई थी , उनका पुनरुत्थान सबसे पहले हुआ । 
 इसके बाद , मसीह की उपस्थिति के दौरान जीनेवाले बाकी अभिषिक्‍त जनों का पुनरुत्थान होने लगा जो धरती पर अपना जीवन पूरा कर लेते हैं । 
 इसका मतलब यह हुआ कि मसीह की उपस्थिति के शुरू होने के कुछ ही समय बाद , पहला पुनरुत्थान शुरू हो चुका था और “ उसकी उपस्थिति के दौरान ” जारी है । 
 इससे साफ है कि सभी अभिषिक्‍त मसीहियों का पुनरुत्थान एक - साथ नहीं होता बल्कि एक समय के दौरान होता है । 
 “ उन में से हर एक को श्‍वेत वस्त्र दिया गया ” 
 ( क ) प्रकाशितवाक्य अध्याय 6 में दिया दर्शन कब पूरा होता है ? 
 ( ख ) प्रकाशितवाक्य 6 : 9 में लिखी बात का क्या मतलब है ? 
 प्रकाशितवाक्य अध्याय 6 में दिए सबूतों की भी जाँच कीजिए । 
 इसमें एक दर्शन बताया गया है कि राजा यीशु घोड़े पर सवार , जीत हासिल करता हुआ आगे बढ़ता जा रहा है । 
 सभी राष्ट्र , बड़े पैमाने पर युद्ध करने में लगे हुए हैं । 
 दुनिया - भर में अकाल फैला हुआ है । 
 जानलेवा बीमारियाँ इंसानों को अपनी चपेट में लिए हुए हैं । 
 दर्शन की ये सारी भविष्यवाणियाँ सन्‌ 1914 से पूरी हो रही हैं । 
 लेकिन इसके अलावा , एक और घटना घट रही है । 
 दर्शन में हमारा ध्यान बलिदान की वेदी पर दिलाया जाता है । 
 उसके नीचे ‘ उन लोगों के प्राण ’ हैं जिन्हें “ परमेश्‍वर के वचन के कारण , और उस गवाही के कारण जो उन्हों ने दी थी , बध किए गए ” हैं । 
 क्योंकि “ शरीर का प्राण [ या जीवन ] लोहू में रहता है , ” इसलिए वेदी के नीचे प्राण , यीशु के वफादार सेवकों के लहू को दर्शाता है । 
 इन वफादार सेवकों का लहू इसलिए बहाया गया था , क्योंकि उन्होंने निडर होकर और जोश के साथ गवाही देने का काम किया था । 
 15 , 16 . 
 समझाइए कि प्रकाशितवाक्य 6 : 10 , 11 में लिखे शब्द पहले पुनरुत्थान पर क्यों लागू होता है । 
 हाबिल के लहू की तरह , इन शहीद मसीहियों का लहू भी इंसाफ की दुहाई दे रहा है । 
 “ उन्हों ने बड़े शब्द से पुकारकर कहा ; हे स्वामी , हे पवित्र , और सत्य ; तू कब तक न्याय न करेगा ? 
 और पृथ्वी के रहनेवालों से हमारे लोहू का पलटा कब तक न लेगा ? ” 
 इसके बाद क्या हुआ ? 
 “ उन में से हर एक को श्‍वेत वस्त्र दिया गया , और उन से कहा गया , कि और थोड़ी देर तक विश्राम करो , जब तक कि तुम्हारे संगी दास , और भाई , जो तुम्हारी नाईं बध होनेवाले हैं , उन की भी गिनती पूरी न हो ले । ” — प्रकाशितवाक्य 6 : 10 , 11 . 
 क्या श्‍वेत वस्त्र , वेदी के नीचे पड़े लहू को दिए गए थे ? 
 बिलकुल नहीं । 
 इसके बजाय , ये वस्त्र उन लोगों को दिए गए जिनका मानो वेदी पर लहू बहाया गया था । 
 उन्होंने यीशु के नाम पर अपनी जान की कुरबानी दी थी और अब उन्हें आत्मिक प्राणियों के तौर पर जिलाया गया है । 
 यह हम कैसे जानते हैं ? 
 प्रकाशितवाक्य किताब के शुरू का एक अध्याय बताता है : “ जो जय पाए , उसे इसी प्रकार श्‍वेत वस्त्र पहिनाया जाएगा , और मैं उसका नाम जीवन की पुस्तक में से किसी रीति से न काटूंगा । ” 
 यह भी याद कीजिए कि 24 प्राचीन “ श्‍वेत वस्त्र पहिने हुए ” थे , “ और उन के सिरों पर सोने के मुकुट ” थे । 
 तो फिर , प्रकाशितवाक्य अध्याय 6 का दर्शन दिखाता है कि जब से युद्ध , अकाल और महामारियाँ दुनिया को तबाह करने लगीं , तब से मरे हुए अभिषिक्‍त मसीहियों का पुनरुत्थान शुरू हो चुका है । 
 इन मरनेवालों को वेदी के नीचे पड़े लहू से दर्शाया गया है और पुनरुत्थान पाने के बाद , उन्हें लाक्षणिक श्‍वेत वस्त्र दिया गया है । 
 जिन लोगों को श्‍वेत वस्त्र मिला है , उन्हें किस मायने में “ विश्राम ” करना है ? 
 पुनरुत्थान पाए इन लोगों को “ विश्राम ” करना है । 
 इसका मतलब है कि उन्हें धीरज धरते हुए , यहोवा के बदला लेने के दिन के आने तक इंतज़ार करना है । 
 इसी बीच उनके “ संगी दास , ” यानी धरती पर बचे हुए अभिषिक्‍त मसीहियों को भी परीक्षा से गुज़रकर अपनी खराई का सबूत देना है । 
 जब परमेश्‍वर का न्याय करने का दिन आएगा , तब पुनरुत्थान पाए अभिषिक्‍त जनों के “ विश्राम ” का समय भी खत्म हो जाएगा । 
 उस वक्‍त , वे प्रभु यीशु मसीह के साथ मिलकर दुष्टों , यहाँ तक कि उन लोगों का भी नाश करेंगे , जो निर्दोष मसीहियों का खून बहाते हैं । — 2 थिस्सलुनीकियों 1 : 7 - 10 . 
 पहला पुनरुत्थान हमारे लिए क्या मायने रखता है 
 18 , 19 . 
 ( क ) आप क्यों कह सकते हैं कि पहला पुनरुत्थान आज जारी है ? 
 ( ख ) पहले पुनरुत्थान की समझ हासिल करने के बाद , आप कैसा महसूस करते हैं ? 
 परमेश्‍वर के वचन में यह ठीक - ठीक नहीं बताया गया है कि पहला पुनरुत्थान कब से लेकर कब तक होता है । 
 लेकिन हाँ , इसमें इतना ज़रूर बताया गया है कि यह पुनरुत्थान , मसीह की उपस्थिति के दौरान होता है । 
 जिन अभिषिक्‍त मसीहियों की मौत उसकी उपस्थिति से पहले हुई थी , उन्हीं का पुनरुत्थान सबसे पहले हुआ । 
 फिर उसकी उपस्थिति के दौरान , जो वफादार अभिषिक्‍त जन धरती पर अपना जीवन पूरा करते हैं , उन्हें “ क्षण भर में , पलक मारते ही ” स्वर्ग में शक्‍तिशाली आत्मिक प्राणियों में बदल दिया जाता है । 
 क्या सभी अभिषिक्‍त मसीहियों को हरमगिदोन के युद्ध से पहले अपना स्वर्गीय इनाम मिल जाएगा ? 
 यह हम नहीं जानते । 
 मगर हम इतना ज़रूर जानते हैं कि जब परमेश्‍वर का ठहराया हुआ वक्‍त आएगा , तब पूरे 1,44,000 जन स्वर्ग के सिय्योन पर्वत पर खड़े होंगे । 
 इसके अलावा , हम यह भी जानते हैं कि ज़्यादातर अभिषिक्‍त जन मसीह के साथ एक हो चुके हैं । 
 आज , धरती पर सिर्फ कुछ ही अभिषिक्‍त जन बाकी रह गए हैं । 
 यह क्या ही ज़बरदस्त सबूत है कि परमेश्‍वर के न्याय का दिन बड़ी तेज़ी से पास आ रहा है ! 
 जल्द ही , शैतान की पूरी दुनिया को खाक में मिला दिया जाएगा और शैतान को अथाह कुंड में डाल दिया जाएगा । 
 इसके बाद , धरती पर मरे हुओं का पुनरुत्थान शुरू होगा । 
 फिर यीशु के छुड़ौती बलिदान की बिना पर , सभी वफादार लोगों को धीरे - धीरे सिद्ध किया जाएगा । 
 जी हाँ , उन्हें वही सिद्ध जीवन दिया जाएगा जो आदम ने खो दिया था । 
 सचमुच , आज उत्पत्ति 3 : 15 में दर्ज़ यहोवा की भविष्यवाणी कितने ही शानदार तरीके से पूरी हो रही है । 
 इसलिए इस दौर में जीना , वाकई हमारे लिए बड़े सम्मान की बात है ! 
 ( w07 1 / 1 ) 
 [ फुटनोट ] 
 पुनरुत्थान के दूसरे आठ किस्सों के बारे में जानने के लिए , इन आयतों को पढ़िए : 1 राजा 17 : 21 - 23 ; 2 राजा 4 : 32 - 37 ; 13 : 21 ; मरकुस 5 : 35 , 41 - 43 ; लूका 7 : 11 - 17 ; 24 : 34 ; यूहन्‍ना 11 : 43 - 45 ; प्रेरितों 9 : 36 - 42 . 
 मसीह की उपस्थिति सन्‌ 1914 से शुरू हो चुकी है , बाइबल में दिए इसके सबूतों की जाँच करने के लिए बाइबल असल में क्या सिखाती है ? 
 किताब के पेज 215 - 18 देखिए । 
 इसे यहोवा के साक्षियों ने प्रकाशित किया है । 
 हम कैसे जानते हैं कि 24 प्राचीन , स्वर्ग में अपने पदों पर काम कर रहे अभिषिक्‍त मसीहियों को दर्शाते हैं , इस बारे में जानने के लिए रॆवलेशन — इट्‌स ग्रैंड क्लाइमैक्स एट हैंड ! 
 किताब का पेज 77 देखिए । 
 इसे यहोवा के साक्षियों ने प्रकाशित किया है । 
 क्या आप समझा सकते हैं ? 
 आगे दी गयी आयतें कैसे हमें ‘ पहले पुनरुत्थान ’ के समय के बारे में पता लगाने में मदद देती हैं ? 
 • प्रकाशितवाक्य 12 : 7 ; 17 : 14 
 • प्रकाशितवाक्य 7 : 13 , 14 
 • 1 कुरिन्थियों 15 : 23 , NW ; 1 थिस्सलुनीकियों 4 : 15 - 17 
 • प्रकाशितवाक्य 6 : 2 , 9 - 11 
 [ पेज 28 पर तसवीरें ] 
 धरती पर मरे हुओं का पुनरुत्थान शुरू होने से पहले , कौन - से दूसरे किस्म के पुनरुत्थान होने ज़रूरी हैं ? 
 बाइबल असल में क्या सिखाती है , यह जानने में लोगों की मदद कीजिए 
 “ सब जातियों के लोगों को चेला बनाओ और उन्हें . . . 
 सिखाओ । ” — मत्ती 28 : 19 , 20 . 
 बाइबल जिस पैमाने पर पायी जाती है , उसके बारे में क्या कहा जा सकता है ? 
 यहोवा का वचन , पवित्र बाइबल दुनिया की सबसे पुरानी और सबसे ज़्यादा बाँटी जानेवाली किताबों में से एक है । 
 इसके कुछ हिस्सों का 2,300 से भी अधिक भाषाओं में अनुवाद किया जा चुका है । 
 इसलिए दुनिया की 90 प्रतिशत से ज़्यादा आबादी इसे अपनी - अपनी भाषा में पढ़ सकती है । 
 2 , 3 . 
 ( क ) लोगों में बाइबल की शिक्षाओं को लेकर उलझन क्यों है ? 
 ( ख ) हम किन सवालों पर गौर करेंगे ? 
 दुनिया में ऐसे लाखों लोग हैं जो हर रोज़ बाइबल की कुछ आयतें पढ़ते हैं । 
 और ऐसे भी कुछ लोग हैं जिन्होंने कई बार पूरी बाइबल पढ़ी है । 
 फिर भी लोगों में बाइबल की शिक्षाओं को लेकर उलझन है । 
 वह क्यों ? 
 हालाँकि हज़ारों धार्मिक गुट दावा करते हैं कि उनकी शिक्षाएँ बाइबल से हैं , मगर अलग - अलग गुट बाइबल के बारे में अलग - अलग बातें सिखाते हैं । 
 यहाँ तक कि एक ही गुट के लोगों में बाइबल की शिक्षाओं को लेकर बहुत मतभेद है । 
 इसके अलावा , बाइबल कैसी किताब है , इसे किसने लिखवाया और यह हमारे लिए फायदेमंद है या नहीं , इस बारे में भी कुछ लोग सवाल उठाते हैं । 
 कई लोग मानते हैं कि बाइबल बस दूसरे पवित्र ग्रंथों की तरह ही एक ग्रंथ है जिसे रस्मों में इस्तेमाल किया जाता है या जिस पर हाथ रखकर अदालत में सच बोलने की शपथ खायी जाती है । 
 दरअसल बाइबल में इंसानों के लिए परमेश्‍वर का ज़बरदस्त पैगाम दर्ज़ है । 
 इसलिए यहोवा के साक्षी होने के नाते , हम चाहते हैं कि लोग यह जानें कि बाइबल क्या सिखाती है । 
 यीशु मसीह ने अपने चेलों को यह आज्ञा दी थी : “ तुम जाकर सब जातियों के लोगों को चेला बनाओ और उन्हें . . . 
 सिखाओ । ” 
 हम इस आज्ञा को खुशी - खुशी मानते हैं । 
 प्रचार में हमारी मुलाकात ऐसे नेकदिल इंसानों से होती है जो आज दुनिया की धार्मिक शिक्षाओं में फैली गड़बड़ी की वजह से बहुत निराश हैं । 
 वे जानना चाहते हैं कि परमेश्‍वर के बारे में सच्चाई क्या है और ज़िंदगी के मकसद के बारे में बाइबल क्या सिखाती है । 
 आइए ऐसे तीन सवालों पर गौर करें जो आम तौर पर लोगों को परेशान करते हैं : ( 1 ) क्या परमेश्‍वर हमारी परवाह करता है ? 
 ( 2 ) हम इस दुनिया में क्यों हैं ? 
 और ( 3 ) मरने पर हमारा क्या होता है ? 
 हर सवाल की चर्चा करते वक्‍त , पहले हम देखेंगे कि धर्म - गुरु इन सवालों के क्या गलत जवाब देते हैं , और फिर जाँचेंगे कि बाइबल असल में क्या सिखाती है । 
 क्या परमेश्‍वर हमारी परवाह करता है ? 
 4 , 5 . 
 किन वजहों से लोग यह मानते हैं कि परमेश्‍वर हमारी परवाह नहीं करता ? 
 आइए पहले इस सवाल पर गौर करें , क्या परमेश्‍वर हमारी परवाह करता है ? 
 अफसोस , बहुत - से लोग मानते हैं कि परमेश्‍वर हमारी परवाह नहीं करता । 
 उन्हें ऐसा क्यों लगता है ? 
 इसकी एक वजह यह है कि आज जहाँ देखो वहाँ नफरत की आग भड़की हुई है , युद्धों ने लोगों का चैन छीन लिया है और चारों तरफ मुसीबतें - ही - मुसीबतें हैं । 
 तभी तो लोग कहते हैं कि ‘ अगर परमेश्‍वर को सचमुच हमारी फिक्र होती तो वह इन मुसीबतों को आने ही न देता । ’ 
 इसके अलावा , धर्म - गुरु भी लोगों को यह सोचने के लिए मजबूर करते हैं कि परमेश्‍वर हमारी परवाह नहीं करता । 
 जब कोई हादसा होता है , तो धर्म - गुरु अकसर क्या कहते हैं ? 
 एक कार दुर्घटना में जब एक स्त्री के दो छोटे बच्चे मारे गए , तो उसके चर्च के पादरी ने कहा : “ यह सब ऊपरवाले की मरज़ी थी । 
 उसे दो और फरिश्‍तों की ज़रूरत थी इसीलिए उसने उन्हें अपने पास बुला लिया । ” 
 ऐसी बातें कहकर धर्म - गुरु असल में सारी मुसीबतों के लिए परमेश्‍वर को कसूरवार ठहराते हैं । 
 मगर शिष्य याकूब ने लिखा : “ जब किसी की परीक्षा हो , तो वह यह न कहे , कि मेरी परीक्षा परमेश्‍वर की ओर से होती है ; क्योंकि न तो बुरी बातों से परमेश्‍वर की परीक्षा हो सकती है , और न वह किसी की परीक्षा आप करता है । ” 
 यहोवा परमेश्‍वर कभी किसी का बुरा नहीं करता । 
 वाकई , “ यह सम्भव नहीं कि ईश्‍वर दुष्टता का काम करे । ” — अय्यूब 34 : 10 . 
 इस दुनिया में फैली बुराई और दुःख - तकलीफों के पीछे किसका हाथ है ? 
 तो फिर आज दुनिया में इतनी बुराई और दुःख - तकलीफें क्यों फैली हैं ? 
 पहला कारण यह है कि पूरी दुनिया ने परमेश्‍वर को अपना राजा मानने और उसके ठहराए धार्मिकता के नियमों और सिद्धांतों पर चलने से इनकार कर दिया है । 
 ऐसा करके वह अनजाने में परमेश्‍वर के दुश्‍मन , शैतान के कब्ज़े में आ गयी है । 
 ऐसा इसलिए कहा जा सकता है क्योंकि बाइबल कहती है : “ सारा संसार उस दुष्ट के वश में पड़ा है । ” 
 यह सच्चाई जानने से हम समझ पाते हैं कि दुनिया में इतनी दुःख - तकलीफें क्यों हैं । 
 शैतान दुष्ट है , उसकी रग - रग में नफरत भरी है , वह बड़ा मक्कार और बेरहम है । 
 और यह बात तो पक्की है कि जैसा शासक होगा , वैसी उसकी प्रजा भी होगी । 
 इसलिए ताज्जुब नहीं कि आज जहाँ देखो वहाँ बुराई फैली है ! 
 हम पर दुःख - तकलीफें क्यों आती हैं , इसके कुछ कारण बताइए । 
 दुःख - तकलीफों का दूसरा कारण है , इंसान की असिद्धता । 
 पापी इंसान एक - दूसरे पर अधिकार जमाने के लिए आपस में होड़ लगाते हैं , और इस वजह से आए दिन युद्ध लड़े जाते हैं , लोगों पर ज़ुल्म ढाए जाते हैं और उन्हें कितने ही आँसू बहाने पड़ते हैं । 
 सभोपदेशक 8 : 9 ठीक ही कहता है : “ एक मनुष्य दूसरे मनुष्य पर अधिकारी होकर अपने ऊपर हानि लाता है । ” 
 इंसान के दुःखों का एक और कारण है , “ समय और संयोग । ” 
 अकसर लोग किसी हादसे के शिकार इसलिए होते हैं क्योंकि वे गलत वक्‍त पर गलत जगह मौजूद होते हैं । 
 8 , 9 . 
 हम कैसे यकीन कर सकते हैं कि परमेश्‍वर वाकई हमारी परवाह करता है ? 
 यह जानकर हमारे मन को कितना सुकून मिलता है कि दुःख - तकलीफों के लिए यहोवा ज़िम्मेदार नहीं है । 
 लेकिन आज हमें जो तकलीफें झेलनी पड़ती हैं , क्या परमेश्‍वर वाकई इसकी परवाह करता है ? 
 खुशी की बात यह है कि वह सचमुच परवाह करता है ! 
 ऐसा हम यकीन के साथ इसलिए कह सकते हैं क्योंकि उसका प्रेरित वचन हमें बताता है कि उसने इंसानों को बुराई के रास्ते पर क्यों चलने दिया है । 
 परमेश्‍वर ने ऐसा इसलिए किया क्योंकि उसकी हुकूमत और इंसान की खराई के बारे में अहम मसले उठाए गए थे । 
 सर्वशक्‍तिमान परमेश्‍वर होने के नाते , यहोवा के लिए यह बताना ज़रूरी नहीं था कि उसने दुःख - तकलीफों को क्यों रहने दिया है । 
 फिर भी वह हमें बताता है । 
 क्या इससे साबित नहीं होता कि वह हमारी परवाह करता है ? 
 आइए इस बात के एक और सबूत पर गौर करें कि परमेश्‍वर सचमुच हमारी परवाह करता है । 
 नूह के दिनों में जब धरती पर हर तरफ बुराई फैल गयी थी , तो परमेश्‍वर “ मन में अति खेदित हुआ ” था । 
 क्या आज भी बुराई देखकर उसका मन खेदित होता है ? 
 ज़रूर होता है । 
 क्योंकि वह बदला नहीं है । 
 वह हर तरह के अन्याय से नफरत करता है और यह देखकर उसका मन घृणा से भर जाता है कि सारी दुनिया कैसे दुःख - तकलीफों से कराह रही है । 
 बाइबल सिखाती है कि परमेश्‍वर बहुत जल्द उन बुराइयों को मिटानेवाला है , जो इंसान की हुकूमत और शैतान के दबदबे की वजह से इस दुनिया में फैली हैं । 
 क्या इससे हमें यकीन नहीं होता कि परमेश्‍वर हमारी परवाह करता है ? 
 इंसानों को दुःख से तड़पता देखकर यहोवा कैसा महसूस करता है ? 
 इसलिए जब धर्म - गुरु कहते हैं कि हम पर सारी दुःख - तकलीफें ऊपरवाले की मरज़ी से आती हैं , तो ऐसा कहकर वे परमेश्‍वर के बारे में सरासर गलत तसवीर पेश करते हैं । 
 सच तो यह है कि यहोवा , हमारे सभी दुःखों का अंत करने के लिए तरसता है । 
 पहला पतरस 5 : 7 ( हिन्दुस्तानी बाइबल ) कहता है , “ उस को तुम्हारी फिक्र है । ” 
 परमेश्‍वर के बारे में बाइबल असल में यही सिखाती है ! 
 हम इस दुनिया में क्यों हैं ? 
 धरती पर इंसान की ज़िंदगी के बारे में दुनिया के अलग - अलग धर्म अकसर क्या कहते हैं ? 
 आइए अब हम दूसरे सवाल पर चर्चा करें जिसकी वजह से कई लोग उलझन में हैं : हम इस दुनिया में क्यों हैं ? 
 दुनिया के अलग - अलग धर्म अकसर कहते हैं कि यह धरती इंसान की असली मंज़िल नहीं है । 
 यह तो इंसान की ज़िंदगी के सफर का बस एक पड़ाव है , जहाँ वह चंद दिन बिताकर अपनी असली मंज़िल की ओर निकल पड़ता है । 
 कुछ पादरी तो यह झूठी शिक्षा भी देते हैं कि परमेश्‍वर एक - न - एक - दिन इस पूरी पृथ्वी को खाक में मिला देगा । 
 कई लोग ऐसी बातों पर यकीन कर लेते हैं और सोचते हैं कि जब तक साँस है , ज़िंदगी का पूरा मज़ा लूटना चाहिए , क्योंकि एक दिन तो सभी को मरना ही है । 
 लेकिन हम इस दुनिया में क्यों हैं , इस बारे में बाइबल असल में क्या सिखाती है ? 
 12 - 14 . 
 परमेश्‍वर ने जिस मकसद से पृथ्वी और इंसानों को बनाया है , उसके बारे में बाइबल क्या सिखाती है ? 
 बाइबल सिखाती है कि इस पृथ्वी और इंसानों के लिए परमेश्‍वर का एक बढ़िया मकसद है । 
 उसने “ [ पृथ्वी को ] सुनसान रहने के लिये नहीं परन्तु बसने के लिये उसे रचा है । ” 
 इतना ही नहीं , उसने “ पृथ्वी को उसकी नीव पर स्थिर किया है , ताकि वह कभी न डगमगाए । ” 
 पृथ्वी और इंसानों को बनाते वक्‍त परमेश्‍वर का क्या मकसद था , यह जानने से हम समझ पाएँगे कि हम यहाँ क्यों हैं । 
 उत्पत्ति की किताब का अध्याय 1 और 2 हमें बताता है कि परमेश्‍वर ने धरती को बहुत सोच - समझकर बनाया था , ताकि इंसान यहाँ बसेरा कर सकें । 
 जब धरती इंसान के रहने के लिए तैयार हो गयी , तब सब कुछ “ बहुत ही अच्छा ” था । 
 परमेश्‍वर ने पहले इंसानी जोड़े , आदम और हव्वा को अदन नाम के एक सुंदर बगीचे में रखा और उन्हें खाने के लिए ढेर सारी अच्छी चीज़ें दीं । 
 उसने उन्हें यह आज्ञा भी दी : “ फूलो - फलो , और पृथ्वी में भर जाओ , और उसको अपने वश में कर लो । ” 
 जी हाँ , आदम और हव्वा को सिद्ध बच्चे पैदा करने थे , उस बगीचे की सरहदें बढ़ाते हुए पूरी धरती को एक फिरदौस बनाना था और पशु - पक्षियों को भी प्यार से अपने वश में करना था । — उत्पत्ति 1 : 26 - 28 . 
 यहोवा का मकसद है कि पृथ्वी सिद्ध इंसानों से आबाद रहे और वे उसमें हमेशा - हमेशा के लिए जीएँ । 
 परमेश्‍वर का वचन कहता है : “ धर्मी लोग पृथ्वी के अधिकारी होंगे , और उस में सदा बसे रहेंगे । ” 
 जी हाँ , इंसानों को इसलिए बनाया गया था कि वे धरती पर फिरदौस में हमेशा की ज़िंदगी का मज़ा ले सकें । 
 यह परमेश्‍वर का मकसद है और बाइबल असल में यही सिखाती है ! 
 मरने पर हमारा क्या होता है ? 
 मरने पर हमारा क्या होता है , इस बारे में दुनिया के ज़्यादातर धर्म क्या सिखाते हैं ? 
 आइए अब तीसरे सवाल पर गौर करें जिसने कई लोगों को परेशान कर रखा है : मरने पर हमारा क्या होता है ? 
 दुनिया के ज़्यादातर धर्म सिखाते हैं कि इंसान के शरीर में साए जैसा कुछ अंश होता है जो उसके मरने के बाद भी ज़िंदा रहता है । 
 इतना ही नहीं , कुछ धार्मिक गुट आज भी सिखाते हैं कि परमेश्‍वर दुष्टों को सज़ा देने के वास्ते , उन्हें नरक की आग में हमेशा के लिए तड़पाता है । 
 लेकिन क्या यह सच है ? 
 मौत के बारे में बाइबल असल में क्या सिखाती है ? 
 16 , 17 . 
 बाइबल के मुताबिक मरे हुए किस दशा में हैं ? 
 परमेश्‍वर का वचन कहता है : “ जीवते तो इतना जानते हैं कि वे मरेंगे , परन्तु मरे हुए कुछ भी नहीं जानते , और न उनको कुछ और बदला मिल सकता है । ” 
 ध्यान दीजिए कि मरे हुए “ कुछ भी नहीं जानते । ” 
 इसका मतलब है कि वे न तो सुन सकते हैं , न देख सकते हैं , न बोल सकते हैं और ना ही कुछ सोच सकते या महसूस कर सकते हैं । 
 उन्हें कोई बदला नहीं मिल सकता , यानी वे कुछ कमा नहीं सकते । 
 यह कितना सच है ! 
 मरे हुए जब कोई काम ही नहीं कर सकते , तो कमा कैसे सकते हैं ? 
 यही नहीं , “ उनका प्रेम और उनका बैर और उनकी डाह नाश हो चुकी ” है । 
 इसका मतलब है कि वे किसी भी तरह की भावना ज़ाहिर नहीं कर सकते । — सभोपदेशक 9 : 5 , 6 , 10 . 
 मौत के बारे में बाइबल जो सिखाती है , वह बिलकुल साफ और समझने में आसान है । 
 जब एक इंसान मर जाता है , तो उसका अस्तित्त्व पूरी तरह मिट जाता है । 
 हमारे शरीर में ऐसा कोई अंश नहीं होता जो हमारी मौत के बाद शरीर से निकल जाए और हमेशा तक ज़िंदा रहे । 
 ना ही यह कोई और शरीर धारण करके दोबारा जन्म ले सकता है , जैसा कि पुनर्जन्म में विश्‍वास करनेवाले मानते हैं । 
 यह बात हम इस उदाहरण से अच्छी तरह समझ सकते हैं : हमारा जीवन एक जलती लौ की तरह है । 
 जब लौ बुझ जाती है , तो वह कहीं जाती नहीं , बस खत्म हो जाती है । 
 उसी तरह , मरने के बाद हम पूरी तरह खत्म हो जाते हैं । 
 मरे हुओं के बारे में सच्चाई जानने के बाद बाइबल विद्यार्थी क्या समझ पाएगा ? 
 ज़रा सोचिए इतनी सरल मगर ज़बरदस्त सच्चाई जानने का क्या नतीजा होता है । 
 एक बार जब बाइबल विद्यार्थी सीख लेता है कि मरे हुए पूरी तरह अचेत हैं , तो वह आसानी से समझ पाएगा कि उसके पुरखे जीते - जी चाहे कितने ही खफा क्यों न रहे हों , मगर मौत के बाद वे उसे परेशान नहीं कर सकते । 
 विद्यार्थी को यह भी समझते देर नहीं लगेगी कि उसके अपने जो मौत की नींद सो रहे हैं , वे सुन नहीं सकते , देख नहीं सकते , बोल नहीं सकते , सोच नहीं सकते और ना ही कुछ महसूस कर सकते हैं । 
 इसलिए ऐसा नहीं हो सकता कि वे पाताल - लोक में तनहाई की ज़िंदगी काट रहे हैं या नरक की आग में तड़प रहे हैं । 
 वे बस मर गए हैं । 
 और बाइबल सिखाती है कि जितने मरे हुए , परमेश्‍वर की याद में हैं उनका पुनरुत्थान किया जाएगा । 
 है ना यह एक बेहतरीन आशा ! — यूहन्‍ना 5 : 28 , 29 . 
 हमारे इस्तेमाल के लिए नयी किताब 
 19 , 20 . 
 मसीही होने के नाते हमारी क्या ज़िम्मेदारी है , और प्रचार में हमारी मदद करने के लिए बाइबल अध्ययन की कौन - सी किताब तैयार की गयी है ? 
 अब तक हमने सिर्फ तीन सवालों पर गौर किया है जो बहुत - से लोग अकसर पूछते हैं । 
 हमने देखा कि हर सवाल के बारे में बाइबल एकदम साफ और सीधा जवाब देती है । 
 सोचिए कि ये सच्चाइयाँ ऐसे लोगों को बताना कितनी खुशी की बात है , जो जानना चाहते हैं कि बाइबल असल में क्या सिखाती है ! 
 लेकिन ऐसे और भी कई अहम सवाल हैं जिनके सही - सही जवाब नेकदिल लोग जानना चाहते हैं । 
 मसीही होने के नाते , यह हमारी ज़िम्मेदारी है कि हम ऐसे सवालों के जवाब जानने में इन लोगों की मदद करें । 
 यह हमारे लिए किसी चुनौती से कम नहीं कि हम बाइबल की सच्चाइयाँ लोगों को इस तरीके से सिखाएँ जो उन्हें साफ - साफ समझ में आएँ और उनके दिलों पर भी गहरा असर कर जाएँ । 
 इस चुनौती का सामना करने में हमारी मदद करने के लिए , “ विश्‍वासयोग्य और बुद्धिमान दास ” ने एक ऐसी किताब तैयार की थी , जिसे हम खास अपने प्रचार में इस्तेमाल कर सकते हैं । 
 इस 224 पेजवाली किताब का नाम है , बाइबल असल में क्या सिखाती है ? 
 21 , 22 . 
 बाइबल असल में क्या सिखाती है ? 
 इस किताब की क्या खासियतें हैं ? 
 यह किताब सन्‌ 2005 के दौरान , यहोवा के साक्षियों के “ परमेश्‍वर की आज्ञा मानना ” ज़िला अधिवेशनों में रिलीज़ की गयी थी । 
 इस किताब की कई खासियतें हैं । 
 मिसाल के लिए , इसकी शुरूआत में पाँच पेज का एक लेख दिया है , जो अध्ययन शुरू करने में काफी मददगार साबित हो रहा है । 
 आप पाएँगे कि इस लेख में दी तसवीरें और आयतें दिखाकर घर - मालिक के साथ आसानी से चर्चा शुरू की जा सकती है । 
 साथ ही , इस लेख में दी जानकारी का इस्तेमाल करके आप अपने विद्यार्थी को बता सकते हैं कि वह बाइबल में अध्याय और आयतें कैसे ढूँढ़ सकता है । 
 इस किताब में जानकारी को इस तरह से पेश किया गया है कि पढ़नेवाला उसे आसानी से और साफ - साफ समझ सकता है । 
 किताब के ज़रिए विद्यार्थी को चर्चा में शामिल करके उसके दिल तक पहुँचने की कोशिश की गयी है । 
 हर अध्याय की शुरूआत में कई सवाल दिए गए हैं और उनके जवाब अध्याय के आखिर में , “ बाइबल यह सिखाती है ” बक्स में दिए गए हैं । 
 इस बक्स में इन जवाबों को पुख्ता करनेवाली बाइबल की आयतें भी दी गयी हैं । 
 इतना ही नहीं , इस किताब में जो बढ़िया तसवीरें , चित्र - शीर्षक और मिसालें दी गयी हैं , उनकी मदद से विद्यार्थी नयी बातों को आसानी से समझ पाएगा । 
 हालाँकि किताब में बातों को काफी आसान तरीके से पेश किया गया है , लेकिन इसमें एक अतिरिक्‍त लेख भी है जिसमें 14 अहम विषयों पर गूढ़ बातें समझायी गयी हैं । 
 इसलिए अगर आपका विद्यार्थी किसी अहम विषय पर ज़्यादा जानकारी पाना चाहता है , तो आप इस लेख का इस्तेमाल कर सकते हैं । 
 विद्यार्थियों के साथ बाइबल सिखाती है किताब से अध्ययन करने के बारे में क्या सुझाव दिए गए हैं ? 
 बाइबल सिखाती है किताब की मदद से हम हर तरह के लोगों को बाइबल के बारे में सिखा सकते हैं , फिर चाहे वे कम पढ़े - लिखे हों या ज़्यादा और किसी भी धर्म को क्यों न मानते हों । 
 अगर विद्यार्थी को पहले से बाइबल की कोई जानकारी नहीं है , तो हो सकता है आपको एक पूरा अध्याय खत्म करने के लिए एक - से - ज़्यादा हफ्ते लगें । 
 किताब को खत्म करने की जल्दबाज़ी मत कीजिए , मगर विद्यार्थी के दिल तक पहुँचने की कोशिश कीजिए । 
 अगर विद्यार्थी किताब में दी किसी मिसाल को समझ नहीं पाता , तो उस मिसाल को समझने में उसकी मदद कीजिए या फिर कोई दूसरी मिसाल दीजिए । 
 अध्ययन के लिए अच्छी तैयारी कीजिए । 
 इस किताब के ज़रिए बेहतरीन नतीजे हासिल करने में अपना भरसक कीजिए । 
 साथ ही , मदद के लिए परमेश्‍वर से प्रार्थना कीजिए ताकि आप “ सत्य के वचन को ठीक रीति से काम में ” ला सकें । — 2 तीमुथियुस 2 : 15 . 
 अनमोल सुअवसरों के लिए एहसानमंद रहिए 
 24 , 25 . 
 यहोवा ने अपने लोगों को क्या अनमोल सुअवसर दिए हैं ? 
 यहोवा ने अपने लोगों को कई अनमोल सुअवसर दिए हैं । 
 उनमें से एक यह है कि उसने अपने बारे में सच्चाई जानने में हमारी मदद की है । 
 इस सुअवसर को हमें कभी कम नहीं आँकना चाहिए ! 
 क्योंकि यहोवा सिर्फ नम्र लोगों पर अपने मकसद ज़ाहिर करता है , जबकि वह घमंडी लोगों से इन्हें छिपाए रखता है । 
 इस बारे में यीशु ने कहा : “ हे पिता , स्वर्ग और पृथ्वी के प्रभु ; मैं तेरा धन्यवाद करता हूं , कि तू ने इन बातों को ज्ञानियों और समझदारों से छिपा रखा , और बालकों पर प्रगट किया है । ” 
 इस पूरे जहान के मालिक , यहोवा की सेवा करनेवाले नम्र लोगों में गिने जाने का सम्मान बहुत कम लोगों को मिलता है । 
 यहोवा ने हमें उसके बारे में दूसरों को सिखाने का सुअवसर भी दिया है । 
 मत भूलिए कि यहोवा के बारे में झूठी बातें सिखानेवालों ने उसे बदनाम किया है । 
 इसलिए बहुत - से लोग यहोवा के बारे में बिलकुल गलत राय रखते हैं । 
 वे सोचते हैं कि यहोवा पत्थरदिल है और हमारी परवाह नहीं करता । 
 क्या आप यहोवा के बारे में लोगों की गलतफहमियाँ दूर करना चाहते हैं , और क्या आप ऐसा करने के लिए बेताब हैं ? 
 क्या आप चाहते हैं कि दुनिया का हर नेकदिल इंसान यहोवा के बारे में सच्चाई जाने ? 
 अगर हाँ , तो यहोवा की आज्ञा मानिए और प्रचार और सिखाने के काम में पूरा - पूरा हिस्सा लेकर लोगों को बताइए कि अहम विषयों के बारे में बाइबल क्या कहती है ! 
 आखिर , सच्चाई की तलाश करनेवालों को यह जानने की ज़रूरत है कि बाइबल असल में क्या सिखाती है । 
 ( w07 1 / 15 ) 
 आप क्या जवाब देंगे ? 
 • हम कैसे यकीन कर सकते हैं कि परमेश्‍वर हमारी परवाह करता है ? 
 • हम इस दुनिया में क्यों हैं ? 
 • मरने पर हमारा क्या होता है ? 
 • बाइबल सिखाती है किताब की कौन - सी खासियतें आपके लिए फायदेमंद साबित हुई हैं ? 
 [ पेज 13 पर तसवीर ] 
 धर्मी लोग फिरदौस में हमेशा की ज़िंदगी जीएँगे 
 बाइबल जो सिखाती है , उसे मानने में दूसरों की मदद कीजिए 
 “ अच्छी भूमि में के वे हैं , जो वचन सुनकर भले और उत्तम मन में सम्भाले रहते हैं , और धीरज से फल लाते हैं । ” — लूका 8 : 15 . 
 1 , 2 . 
 ( क ) बाइबल असल में क्या सिखाती है ? 
 इस किताब को किस मकसद से तैयार किया गया है ? 
 ( ख ) हाल के सालों में यहोवा ने कैसे चेला बनाने के काम में अपने लोगों की मेहनत पर आशीष दी है ? 
 “ यह किताब वाकई लाजवाब है ! 
 मुझे और मेरे विद्यार्थियों को यह किताब बेहद पसंद है । 
 इसकी मदद से लोगों के साथ दरवाज़े पर खड़े - खड़े बाइबल अध्ययन शुरू करना बहुत आसान है । ” 
 यह बात , यहोवा के साक्षियों के पूरे समय की एक सेवक ने बाइबल असल में क्या सिखाती है ? 
 * किताब के बारे में कही थी । 
 इसी किताब के बारे में एक बुज़ुर्ग राज्य प्रचारक ने कहा : “ मुझे अपनी सेवा के 50 सालों में बहुत - से लोगों को यहोवा के बारे में सिखाने का सुअवसर मिला है । 
 मगर एक बात तो मुझे माननी पड़ेगी कि यह किताब अध्ययन के लिए सचमुच बेमिसाल है । 
 इसमें दी मिसालें और तसवीरें दिल को छू जाती हैं । ” 
 बाइबल सिखाती है किताब के बारे में क्या आप भी ऐसा ही महसूस करते हैं ? 
 इस किताब को तैयार करने का मकसद है कि आप इसकी मदद से यीशु की यह आज्ञा मान सकें : “ इसलिये तुम जाकर सब जातियों के लोगों को चेला बनाओ . . . 
 और उन्हें सब बातें जो मैं ने तुम्हें आज्ञा दी है , मानना सिखाओ । ” — मत्ती 28 : 19 , 20 . 
 बेशक , यहोवा का मन यह देखकर आनंदित होता है कि उसके करीब 66 लाख साक्षी , यीशु की इस आज्ञा को खुशी - खुशी मान रहे हैं । 
 और सबूत दिखाते हैं कि यहोवा उनकी इस मेहनत पर आशीष दे रहा है । 
 मिसाल के लिए , सन्‌ 2005 के सेवा साल के दौरान , 235 देशों में सुसमाचार का प्रचार किया गया था और औसतन 60,61,500 से भी ज़्यादा बाइबल अध्ययन चलाए गए थे । 
 इसका नतीजा यह हुआ कि बहुतों ने ‘ परमेश्‍वर के सुसमाचार का वचन सुना और उसे मनुष्यों का नहीं , परन्तु परमेश्‍वर का वचन समझकर ( और सचमुच यह ऐसा ही है ) ग्रहण किया । ’ 
 पिछले दो सालों के दौरान , पाँच लाख से भी ज़्यादा नए चेलों ने यहोवा के स्तरों के मुताबिक जीने के लिए अपनी ज़िंदगी में फेरबदल किए हैं और यहोवा को अपना जीवन समर्पित किया है । 
 इस लेख में बाइबल सिखाती है किताब के इस्तेमाल के बारे में हम किन सवालों पर गौर करेंगे ? 
 क्या आपको हाल ही में वह खुशी मिली है जो किसी के साथ बाइबल अध्ययन करने से मिलती है ? 
 दुनिया में अब भी ऐसे लोग हैं जिनका ‘ मन भला और उत्तम ’ है और जो परमेश्‍वर का वचन सुनकर उसे ‘ सम्भाले रहेंगे और धीरज से फल लाएँगे । ’ 
 आइए देखें कि चेला बनाने के काम में आप , बाइबल सिखाती है किताब का कैसे इस्तेमाल कर सकते हैं । 
 हम अपनी चर्चा में इन तीन सवालों पर गौर करेंगे : ( 1 ) आप किसी के साथ बाइबल अध्ययन कैसे शुरू कर सकते हैं ? 
 ( 2 ) सिखाने के किन तरीकों से सबसे बढ़िया नतीजे मिलते हैं ? 
 ( 3 ) आप एक व्यक्‍ति की मदद कैसे कर सकते हैं ताकि वह परमेश्‍वर के लिखित वचन , बाइबल का न सिर्फ विद्यार्थी बन सके बल्कि उसका शिक्षक भी ? 
 आप किसी के साथ बाइबल अध्ययन कैसे शुरू कर सकते हैं 
 कुछ लोग बाइबल का अध्ययन करने से क्यों हिचकिचा सकते हैं , और आप उनकी इस झिझक को कैसे दूर कर सकते हैं ? 
 अगर कोई आपसे एक चौड़ी नदी को एक ही छलाँग में पार करने के लिए कहे , तो शायद आप ऐसा करने से हिचकिचाएँ । 
 लेकिन अगर उसी नदी में बीच - बीच में पत्थर रखे जाएँ , तब शायद आप नदी पार करने के लिए राज़ी हो जाएँ । 
 उसी तरह , अगर एक व्यस्त घर - मालिक से सीधे - सीधे बाइबल अध्ययन करने के लिए कहा जाए , तो वह हिचकिचा सकता है । 
 वह सोच सकता है कि इसका अध्ययन करने में काफी मेहनत लगेगी और बहुत समय भी देना पड़ेगा और उसके पास इतनी फुरसत कहाँ ? 
 आप उसकी झिझक कैसे दूर कर सकते हैं ? 
 बाइबल सिखाती है किताब से उसके साथ कई छोटी - छोटी चर्चाएँ करने के ज़रिए । 
 इसका नतीजा यह हो सकता है कि वह नियमित तौर पर बाइबल अध्ययन करने के लिए तैयार हो जाए । 
 अगर आप उन छोटी चर्चाओं के लिए अच्छी तैयारी करें , तो आपकी मुलाकातें नदी में रखे जानेवाले उन पत्थरों की तरह होंगी जिनके सहारे घर - मालिक यहोवा के करीब आएगा । 
 आपको बाइबल सिखाती है किताब क्यों पढ़ना चाहिए ? 
 इससे पहले कि बाइबल सिखाती है किताब से फायदा पाने में आप किसी दूसरे की मदद करें , आपको खुद इस किताब से अच्छी तरह वाकिफ होना चाहिए । 
 क्या आपने इसे शुरू से लेकर आखिर तक पढ़ा है ? 
 एक पति - पत्नी छुट्टियों पर जाते वक्‍त अपने साथ यह किताब ले गए थे , और वहाँ समुद्र - तट पर आराम करते समय उन्होंने इसे पढ़ना शुरू किया । 
 इतने में एक औरत , जो सैलानियों को सामान बेच रही थी , इस जोड़े के पास आयी और उसकी नज़र किताब के शीर्षक बाइबल असल में क्या सिखाती है ? 
 पर पड़ी । 
 उस औरत ने जोड़े को बताया कि कुछ ही घंटों पहले उसने प्रार्थना में परमेश्‍वर से इसी सवाल का जवाब माँगा था । 
 इस पर जोड़े ने खुशी - खुशी उसे इस किताब की एक कॉपी दी । 
 क्या आपने इस किताब को पहली या दूसरी बार पढ़ने के लिए ‘ समय मोल लिया ’ है , जैसे जब आप डॉक्टर का या किसी और का इंतज़ार कर रहे हों या जब आप नौकरी की जगह पर या स्कूल में लंच - ब्रेक ले रहे हों ? 
 अगर आप ऐसा करेंगे , तो आप बाइबल अध्ययन की इस किताब से अच्छी तरह वाकिफ हो जाएँगे और दूसरों को इसके बारे में बताने के लिए मौके भी बना पाएँगे । 
 6 , 7 . 
 बाइबल सिखाती है किताब से आप बाइबल अध्ययन कैसे शुरू कर सकते हैं ? 
 प्रचार में इस किताब को पेश करते वक्‍त इसके पेज 4 , 5 और 6 पर दी तसवीरों , बाइबल की आयतों और सवालों का अच्छा इस्तेमाल कीजिए । 
 मिसाल के लिए , आप यह सवाल पूछकर अपनी बातचीत शुरू कर सकते हैं : “ आज जब इंसान कई समस्याओं से घिरा हुआ है , तो आपको क्या लगता है इन समस्याओं को दूर करने में हमें कहाँ से मदद मिल सकती है ? ” 
 घर - मालिक का जवाब ध्यान से सुनने के बाद , 2 तीमुथियुस 3 : 16 , 17 पढ़िए और समझाइए कि बाइबल बताती है कि इंसान की सारी समस्याओं का हल सही मायनों में कैसे होगा । 
 फिर , घर - मालिक को पेज 4 और 5 दिखाइए और पूछिए : “ यहाँ दिखाए बुरे हालात में से आपको सबसे ज़्यादा किस हालात से दुःख होता है ? ” 
 जब घर - मालिक कोई हालात चुनता है , तो किताब उसके हाथों में दीजिए और उस हालात के साथ दी आयत को बाइबल से पढ़कर बताइए कि इस बारे में बाइबल क्या आशा देती है । 
 फिर पेज 6 पर दी जानकारी को पढ़िए और घर - मालिक से पूछिए : “ यहाँ जो छः सवाल दिए हैं , इनमें से आप किस सवाल का जवाब जानना चाहेंगे ? ” 
 जब घर - मालिक एक सवाल चुनता है , तो उसे वह अध्याय दिखाइए जिसमें उस सवाल का जवाब दिया गया है । 
 इसके बाद उसे यह किताब पेश कीजिए और उस सवाल पर चर्चा करने के लिए दोबारा मिलने का पक्का इंतज़ाम कीजिए । 
 ऊपर बतायी पेशकश का इस्तेमाल करने में आपको सिर्फ पाँच मिनट लगेंगे । 
 लेकिन उन चंद मिनटों में आप बहुत कुछ कर सकते हैं । 
 आप यह जान सकते हैं कि घर - मालिक को क्या चिंता सताती है , बाइबल की दो आयतें पढ़कर उन्हें समझा सकते हैं , और दोबारा मिलने का इंतज़ाम भी कर सकते हैं । 
 उन चंद मिनटों की आपकी बातचीत से घर - मालिक को काफी हिम्मत और दिलासा मिल सकता है , क्योंकि शायद ही किसी ने उसके साथ इतनी अच्छी बातों पर चर्चा की हो । 
 इसलिए जब आप ‘ जीवन को पहुंचानेवाले मार्ग ’ पर चलने के लिए उसे अगला कदम उठाने , यानी दोबारा मिलने की पेशकश करते हैं , तो वह व्यस्त होने पर भी खुशी - खुशी आपको थोड़ा समय देगा । 
 जैसे - जैसे घर - मालिक की दिलचस्पी बढ़ने लगती है , वैसे - वैसे आपको अध्ययन का वक्‍त बढ़ाना चाहिए । 
 इसके लिए आप घर - मालिक से पूछ सकते हैं कि क्या हम अपनी चर्चा का वक्‍त थोड़ा और बढ़ा सकते हैं ? 
 सिखाने के ऐसे तरीके जिनसे बढ़िया नतीजे मिलते हैं 
 8 , 9 . 
 ( क ) आप अपने बाइबल विद्यार्थी को आनेवाली मुश्‍किलों और परीक्षाओं का सामना करने के लिए कैसे तैयार कर सकते हैं ? 
 ( ख ) आग में टिकनेवाले ऐसे गुण कहाँ पाए जाते हैं जिससे मज़बूत विश्‍वास पैदा हो ? 
 जब एक विद्यार्थी , बाइबल की शिक्षाओं को मानना शुरू करता है , तो उसकी राह में कई मुश्‍किलें आ सकती हैं , जो उसकी आध्यात्मिक तरक्की में बाधा डालें । 
 इस बारे में प्रेरित पौलुस ने कहा था : “ जितने मसीह यीशु में भक्‍ति के साथ जीवन बिताना चाहते हैं वे सब सताए जाएंगे । ” 
 पौलुस ने इन परीक्षाओं को आग के समान बताया जो निर्माण में इस्तेमाल होनेवाली लकड़ी या घास - फूस को तो जलाकर राख कर देती है , मगर सोना , चाँदी और बहुमोल पत्थर जैसी चीज़ों का कुछ नहीं बिगाड़ पाती । 
 अगर आप चाहते हैं कि आपका बाइबल विद्यार्थी आनेवाली परीक्षाओं का सामना कर सके , तो आपको आग में टिकनेवाले गुण पैदा करने में उसकी मदद करनी होगी । 
 आग में टिकनेवाले ये गुण कहाँ पाए जाते हैं ? 
 भजनहार कहता है कि “ यहोवा के वचन ” उस “ चांदी के समान हैं जो भट्ठी में मिट्टी पर ताई जाकर सात बार शुद्ध की गई ” है । 
 जी हाँ , ये गुण बाइबल में पाए जाते हैं जिनकी मदद से आप अपने विद्यार्थी में मज़बूत विश्‍वास पैदा कर सकते हैं । 
 और बाइबल का कुशल तरीके से इस्तेमाल करने में बाइबल सिखाती है किताब आपकी मदद कर सकती है । 
 आप अपने विद्यार्थी का ध्यान बाइबल की तरफ कैसे खींच सकते हैं ? 
 अध्ययन करते वक्‍त , विद्यार्थी का ध्यान अध्याय में दी आयतों की तरफ खींचिए । 
 कैसे ? 
 विद्यार्थी से सवाल पूछने के ज़रिए खास आयतों को समझने और उन्हें खुद पर लागू करने में उसकी मदद कीजिए । 
 ऐसा करते वक्‍त , इस बात का खयाल रखिए कि आप विद्यार्थी पर अपनी राय न थोपें कि उसे क्या करना चाहिए और क्या नहीं । 
 इसके बजाय , यीशु की मिसाल पर चलिए । 
 एक मौके पर जब व्यवस्था के एक ज्ञानी ने यीशु से एक सवाल किया तो उसने क्या जवाब दिया ? 
 उसने उससे कहा : “ व्यवस्था में क्या लिखा है ? 
 तू कैसे पढ़ता है ? ” 
 इस पर ज्ञानी ने शास्त्र का हवाला दिया । 
 तब यीशु ने यह समझने में उसकी मदद की कि वह शास्त्र में दिए सिद्धांत को खुद पर कैसे लागू कर सकता है । 
 इतना ही नहीं , यीशु ने एक दृष्टांत के ज़रिए उस आदमी को एक सबक भी दिया जिससे वह अच्छी तरह समझ गया कि उसे अपनी ज़िंदगी में कैसे बदलाव करने चाहिए । 
 बाइबल सिखाती है किताब में ऐसे ढेरों आसान - से उदाहरण हैं , जिनका इस्तेमाल करके आप अपने विद्यार्थी को बाइबल के सिद्धांत खुद पर लागू करना सिखा सकते हैं । 
 आप कैसे तय करेंगे कि हर अध्ययन में कितने पैराग्राफ पर चर्चा की जानी चाहिए ? 
 बाइबल सिखाती है किताब परमेश्‍वर के वचन को सीधे और सरल तरीके से समझाती है , ठीक जैसे यीशु मुश्‍किल बातों को बड़े आसान तरीके से समझाता था । 
 आपको भी ऐसा ही करना चाहिए । 
 सीधी और सरल भाषा में सही - सही जानकारी दीजिए । 
 अध्ययन के दौरान जानकारी को जल्दी - जल्दी पढ़कर और सवाल पूछकर आगे मत बढ़िए । 
 इसके बजाय , विद्यार्थी की काबिलीयत और हालात को ध्यान में रखकर तय कीजिए कि आप हर अध्ययन में कितने पैराग्राफ पर चर्चा करेंगे । 
 गौर कीजिए , यीशु भी अपने चेलों की सीमाओं को जानता था और इसलिए उन्हें उतनी ही जानकारी देता था जितनी कि वे समझ सकते थे । — यूहन्‍ना 16 : 12 . 
 अतिरिक्‍त लेख का कैसे इस्तेमाल किया जाना चाहिए ? 
 बाइबल सिखाती है किताब में एक अतिरिक्‍त लेख भी है जिसमें 14 विषय दिए गए हैं । 
 इस लेख का इस्तेमाल कैसे किया जाना चाहिए ? 
 यह आपके विद्यार्थी की ज़रूरतों पर निर्भर करता है और उसके शिक्षक होने के नाते आप ही तय कर सकते हैं कि इस लेख का सबसे अच्छा इस्तेमाल कैसे किया जाना चाहिए । 
 मिसाल के लिए , अगर विद्यार्थी को कोई विषय समझना मुश्‍किल लगता है या अपने पुराने विश्‍वासों को लेकर उसके कुछ सवाल हैं , तो इस बारे में अतिरिक्‍त लेख में उस विषय से जुड़ी जानकारी की तरफ उसका ध्यान खींचना और वह जानकारी उसे खुद पढ़ने देना काफी हो सकता है । 
 लेकिन शायद विद्यार्थी के हालात यह माँग करें कि आप उसके साथ बैठकर उस विषय पर चर्चा करें । 
 इस लेख में बाइबल के कई अहम विषयों पर ब्यौरेदार जानकारी दी गयी है , जैसे “ क्या इंसानों के अंदर कोई अमर आत्मा है ? ” 
 और “ ‘ बड़े बाबुल ’ को पहचानना । ” 
 आप चाहें तो इन विषयों पर भी अपने विद्यार्थी के साथ चर्चा कर सकते हैं । 
 अतिरिक्‍त लेख में सवाल नहीं दिए गए हैं , इसलिए उसमें दी जानकारी से आपको अच्छी तरह वाकिफ होना चाहिए ताकि आप उस पर कुछ सवाल तैयार कर सकें । 
 प्रार्थना किस तरह विद्यार्थी के विश्‍वास को मज़बूत करती है ? 
 भजन 127 : 1 कहता है : “ यदि घर को यहोवा न बनाए , तो उसके बनानेवालों का परिश्रम व्यर्थ होगा । ” 
 यह बात बाइबल अध्ययन के बारे में भी सच है । 
 इसलिए अध्ययन शुरू करने से पहले मदद के लिए यहोवा से प्रार्थना कीजिए । 
 अध्ययन के शुरू और आखिर में की गयी आपकी प्रार्थनाओं से विद्यार्थी को यह महसूस होना चाहिए कि यहोवा के साथ आपका बहुत ही प्यारा और गहरा रिश्‍ता है । 
 अपने विद्यार्थी को भी प्रार्थना करने का बढ़ावा दीजिए ताकि उसे यहोवा का वचन समझने की बुद्धि और उसमें दी सलाह को मानने की ताकत मिल सके । 
 अगर आपका विद्यार्थी ऐसा करे , तो वह परीक्षाओं का सामना कर पाएगा और विश्‍वास में दिनों - दिन मज़बूत होता जाएगा । 
 विद्यार्थियों को शिक्षक बनना सिखाइए 
 बाइबल विद्यार्थी को क्या तरक्की करने की ज़रूरत है ? 
 अगर हम चाहते हैं कि हमारे विद्यार्थी उन ‘ सब बातों ’ को मानें , जिसकी आज्ञा यीशु ने दी थी , तो उन्हें परमेश्‍वर के वचन के सिर्फ विद्यार्थी ही नहीं बने रहना है बल्कि तरक्की करते हुए उसके शिक्षक भी बनना है । 
 ऐसी आध्यात्मिक तरक्की करने में आप अपने विद्यार्थी की कैसे मदद कर सकते हैं ? 
 अपने विद्यार्थी को मसीही सभाओं में आने का बढ़ावा देना क्यों ज़रूरी है ? 
 अपने विद्यार्थी को अध्ययन के पहले दिन से ही कलीसिया की सभाओं में आने का न्यौता दीजिए । 
 उसे समझाइए कि सभाओं में हमें परमेश्‍वर के वचन के शिक्षक बनने की तालीम मिलती है । 
 फिर कुछ हफ्तों के दौरान , हर अध्ययन के बाद थोड़ा समय निकालिए और विद्यार्थी को अलग - अलग सभाओं और सम्मेलनों में मिलनेवाली आध्यात्मिक शिक्षा के बारे में बताइए । 
 इन सभाओं से आपको जो फायदे मिलते हैं , उनके बारे में जोश के साथ बताइए । 
 जब आपका विद्यार्थी लगातार सभाओं में हाज़िर होने लगेगा , तो हो सकता है वह भी परमेश्‍वर के वचन का सिखानेवाला बने । 
 16 , 17 . 
 एक बाइबल विद्यार्थी ऐसे कौन - कौन - से लक्ष्य रख सकता है जिन्हें पाना उसके लिए मुमकिन हो ? 
 बाइबल विद्यार्थी को ऐसे लक्ष्य रखने में मदद दीजिए जिन्हें वह हासिल कर सके । 
 मिसाल के लिए , उसे बढ़ावा दीजिए कि वह बाइबल से जो कुछ सीख रहा है , उसके बारे में अपने किसी दोस्त या रिश्‍तेदार से बात करे । 
 साथ ही , उसे उकसाइए कि वह पूरी बाइबल पढ़ने का भी लक्ष्य रखे । 
 अगर आप उसकी मदद करें कि वह हर दिन बाइबल पढ़ने की आदत डाले और उस आदत को बनाए रखे , तो इससे बपतिस्मे के बाद भी उसे फायदा होता रहेगा । 
 इसके अलावा , विद्यार्थी को यह भी सुझाव दीजिए कि वह बाइबल सिखाती है किताब के हर अध्याय से कम - से - कम एक ऐसी आयत याद करे , जो उस अध्याय के मुख्य सवाल का जवाब देती हो । 
 इस तरह आपका विद्यार्थी “ ऐसा काम करनेवाला ” बनेगा ‘ जो लज्जित होने न पाएगा , और जो सत्य के वचन को ठीक रीति से काम में लाएगा । ’ — 2 तीमुथियुस 2 : 15 . 
 अपने विद्यार्थी को सिखाइए कि जब कोई उससे उसके विश्‍वास के बारे में पूछता है , तो वह कैसे जवाब देगा । 
 उसे जवाब में रटी - रटायी आयतें बताने या उनका सार देने के लिए मत कहिए , बल्कि सवाल से जुड़ी आयतों को समझाने का बढ़ावा दीजिए । 
 ऐसा करने के लिए अच्छा होगा अगर आप चंद मिनटों के लिए विद्यार्थी के साथ रिहर्सल करें । 
 रिहर्सल में आप विद्यार्थी के कोई रिश्‍तेदार या सहकर्मी बन सकते हैं , जो उससे उसके विश्‍वास के बारे में जानना चाहता हो । 
 विद्यार्थी की बातों को सुनिए और फिर उसे बताइए कि वह “ नम्रता व श्रद्धा ” के साथ कैसे जवाब दे सकता है । — 1 पतरस 3 : 15 , NHT . 
 जब आपका विद्यार्थी बपतिस्मा - रहित प्रचारक बनने के योग्य ठहरता है , तो आप उसकी और क्या मदद कर सकते हैं ? 
 एक वक्‍त ऐसा आ सकता है जब आपका विद्यार्थी प्रचार में हिस्सा लेने के योग्य बनेगा । 
 उसे समझाइए कि इस काम में हिस्सा लेना बड़े सम्मान की बात है । 
 एक बार जब प्राचीन तय कर लेते हैं कि आपका विद्यार्थी बपतिस्मा - रहित प्रचारक बनने के योग्य है , तो एक आसान - सी पेशकश तैयार करने में उसकी मदद कीजिए और फिर उसके साथ प्रचार में जाइए । 
 प्रचार के अलग - अलग पहलुओं में उसके साथ नियमित तौर पर काम कीजिए । 
 साथ ही , उसे वापसी भेंट की तैयारी करना और इन भेंटों से अच्छे नतीजे पाना सिखाइए । 
 आपकी अच्छी मिसाल देखकर उसमें भी प्रचार के लिए जोश पैदा हो सकता है । — लूका 6 : 40 . 
 ‘ अपने , और अपने सुननेवालों के लिये भी उद्धार का कारण होइए ’ 
 19 , 20 . 
 हमारा लक्ष्य क्या होना चाहिए , और क्यों ? 
 इसमें कोई दो राय नहीं कि ‘ सत्य को भली भांति पहचानने ’ में एक व्यक्‍ति की मदद करने में बहुत मेहनत लगती है । 
 लेकिन बाइबल की शिक्षाओं को मानने में लोगों की मदद करने से हमें जो खुशी मिलती है , वैसी खुशी हमें बहुत कम बातों से मिलती है । 
 वाकई , दुनिया - भर में लोगों को सिखाने का जो काम चल रहा है , उसमें “ परमेश्‍वर के सहकर्मी ” होना हमारे लिए क्या ही सम्मान की बात है ! — 1 कुरिन्थियों 3 : 9 . 
 यहोवा बहुत जल्द यीशु मसीह और शक्‍तिशाली स्वर्गदूतों के ज़रिए उन लोगों पर न्यायदंड लानेवाला है , “ जो परमेश्‍वर को नहीं पहचानते , और हमारे प्रभु यीशु के सुसमाचार को नहीं मानते । ” 
 इसका मतलब है कि जो लोग परमेश्‍वर के बारे में नहीं जानते , उनकी जान खतरे में है । 
 तो क्या आप यह लक्ष्य बना सकते हैं कि आप कम - से - कम एक व्यक्‍ति के साथ बाइबल असल में क्या सिखाती है ? 
 किताब से अध्ययन करेंगे ? 
 अगर आप ऐसा करेंगे , तो आप “ अपने , और अपने सुननेवालों के लिये भी उद्धार का कारण ” होंगे । 
 जी हाँ , बाइबल जो सिखाती है , उसे मानने में दूसरों की मदद करना आज पहले से कहीं ज़्यादा ज़रूरी हो गया है । 
 ( w07 1 / 15 ) 
 [ फुटनोट ] 
 इसे यहोवा के साक्षियों ने प्रकाशित किया है । 
 आपने क्या सीखा ? 
 • बाइबल सिखाती है किताब को किस मकसद से तैयार किया गया है ? 
 • बाइबल सिखाती है किताब की मदद से आप बाइबल अध्ययन कैसे शुरू कर सकते हैं ? 
 • सिखाने के किन तरीकों से बढ़िया नतीजे मिलते हैं ? 
 • परमेश्‍वर के वचन का शिक्षक बनने में आप अपने विद्यार्थी की मदद कैसे कर सकते हैं ? 
 [ पेज 17 पर तसवीर ] 
 क्या आप इस किताब का अच्छा इस्तेमाल कर रहे हैं ? 
 [ पेज 18 पर तसवीर ] 
 एक छोटी - सी चर्चा एक इंसान में , बाइबल के बारे में जानने की दिलचस्पी बढ़ा सकती है 
 [ पेज 20 पर तसवीर ] 
 आप विद्यार्थी का ध्यान बाइबल की तरफ कैसे खींच सकते हैं ? 
 [ पेज 21 पर तसवीर ] 
 आध्यात्मिक तरक्की करने में अपने बाइबल विद्यार्थी की मदद कीजिए 
 यहोवा एक कदरदान परमेश्‍वर है 
 “ परमेश्‍वर अन्यायी नहीं , कि तुम्हारे काम , और उस प्रेम को भूल जाए , जो तुम ने उसके नाम के लिये . . . 
 दिखाया । ” — इब्रानियों 6 : 10 . 
 यहोवा ने मोआबी रूत के लिए अपनी कदरदानी कैसे दिखायी ? 
 यहोवा उन लोगों की मेहनत की गहरी कदर करता है , जो सच्चे दिल से उसकी मरज़ी पूरी करने की कोशिश करते हैं । 
 यही नहीं , वह उन्हें बेशुमार आशीषें भी देता है । 
 बोअज़ नाम का एक वफादार आदमी , परमेश्‍वर की शख्सियत के इस खूबसूरत पहलू से अच्छी तरह वाकिफ था । 
 इसलिए उसने मोआबी रूत से , जो अपनी विधवा सास की प्यार से देखभाल करती थी , कहा : “ प्रभु तुम्हारे कार्य का पुरस्कार तुम्हें दे । . . . 
 [ परमेश्‍वर ] तुम्हें पूर्ण प्रतिफल दे । ” 
 क्या परमेश्‍वर ने रूत को आशीष दी ? 
 बिलकुल ! 
 उसने उसकी कहानी बाइबल में दर्ज़ करवायी । 
 इसके अलावा , उसकी शादी बोअज़ से हुई और वह राजा दाऊद और यीशु मसीह की पुरखिन बनी । 
 रूत की मिसाल बाइबल में दी उन ढेरों मिसालों में से एक है , जो दिखाती हैं कि परमेश्‍वर अपने सेवकों की कदर करता है । 
 2 , 3 . 
 ( क ) यहोवा ने अपने सेवकों की कदर करने के लिए जो कहा , उसे क्या बात लाजवाब बना देती है ? 
 ( ख ) यहोवा सच्ची कदर क्यों ज़ाहिर कर पाता है ? 
 मिसाल दीजिए । 
 अगर यहोवा अपने सेवकों की कदर न करे तो वह इसे अपना अधर्म समझेगा । 
 इब्रानियों 6 : 10 कहता है : “ परमेश्‍वर अन्यायी नहीं , कि तुम्हारे काम , और उस प्रेम को भूल जाए , जो तुम ने उसके नाम के लिये इस रीति से दिखाया , कि पवित्र लोगों की सेवा की , और कर भी रहे हो । ” 
 इस आयत को लाजवाब बना देनेवाली बात तो यह है कि परमेश्‍वर अपनी भक्‍ति करनेवाले सभी लोगों की कदर करता है , इसके बावजूद कि वे पापी हैं और उसकी महिमा से रहित हैं । — रोमियों 3 : 23 . 
 असिद्ध होने की वजह से शायद हमें लगे कि हमारे भक्‍ति के काम बहुत ही मामूली हैं और इनके लिए हम परमेश्‍वर से आशीष पाने के बिलकुल लायक नहीं । 
 मगर यहोवा हमारे इरादों और हालात को बखूबी समझता है और तन - मन से की गयी हमारी सेवा की सच्ची कदर करता है । 
 इस बात को अच्छी तरह समझने के लिए यह मिसाल लीजिए : एक माँ को मेज़ पर रखा एक तोहफा मिलता है । 
 वह उस तोहफे को खोलती है और देखती है कि उसमें एक सस्ता - सा हार है । 
 पहले तो वह उस हार को मामूली समझकर एक तरफ रख देती है । 
 मगर फिर जब वह तोहफे के साथ रखे कार्ड को पढ़ती है तो उसे पता चलता है कि यह हार उसकी नन्ही बिटिया की तरफ से है , जिसने अपने गुल्लक में जमा किए सारे पैसों से इसे खरीदा है । 
 अब तोहफे के लिए माँ का नज़रिया बिलकुल बदल जाता है । 
 शायद डबडबाई आँखों से वह अपनी बिटिया को गले लगाकर कहे कि उसे वह तोहफा कितना पसंद आया है और वह उसकी कितनी कदर करती है । 
 4 , 5 . 
 दूसरों के लिए कदरदानी दिखाने में , यीशु किस तरह यहोवा जैसा था ? 
 यहोवा हमारे इरादों और हमारी हदों को अच्छी तरह जानता है । 
 इसलिए चाहे हम उसकी सेवा में कम करें या ज़्यादा , अगर यही हमारा सर्वोत्तम है , तो वह उसकी कदर करता है । 
 दूसरों के लिए कदर दिखाने में यीशु हू - ब - हू अपने पिता जैसा था । 
 ज़रा उस विधवा की कहानी को याद कीजिए , जिसने दो दमड़ी दान में दी थीं । 
 बाइबल कहती है : “ [ यीशु ] ने आंख उठाकर धनवानों को अपना अपना दान भण्डार में डालते देखा । 
 और उस ने एक कंगाल बिधवा को भी उस में दो दमड़ियां डालते देखा । 
 तब उस ने कहा ; मैं तुम से सच कहता हूं कि इस कंगाल बिधवा ने सब से बढ़कर डाला है । 
 क्योंकि उन सब ने अपनी अपनी बढ़ती में से दान में कुछ डाला है , परन्तु इस ने अपनी घटी में से अपनी सारी जीविका डाल दी है । ” — लूका 21 : 1 - 4 . 
 जी हाँ , यीशु उस औरत के हालात जानता था कि वह एक विधवा है और बहुत गरीब है । 
 इसलिए उसने उसके दान की असली कीमत को समझा और उसकी दिल से कदर की । 
 यही बात यहोवा के बारे में भी सच है । 
 क्या यह जानकर आपको हिम्मत नहीं मिलती है कि आपके हालात जैसे भी हों , आप कदरदान परमेश्‍वर और उसके बेटे यीशु की मंजूरी पा सकते हैं ? 
 यहोवा उसका भय माननेवाले कूशी को इनाम देता है 
 6 , 7 . 
 यहोवा ने एबेदमेलेक के लिए क्यों और कैसे कदरदानी दिखायी ? 
 बाइबल में बार - बार यह बताया गया है कि यहोवा उसकी मरज़ी पूरी करनेवालों की कदर करता है और उन्हें इनाम देता है । 
 गौर कीजिए कि परमेश्‍वर , उसका भय माननेवाले एबेदमेलेक कूशी के साथ कैसे पेश आता है । 
 एबेदमेलेक , यिर्मयाह नबी के समय में जीया था और यहूदा के विश्‍वासघाती राजा , सिदकिय्याह के घराने का सेवक था । 
 एबेदमेलेक को खबर मिलती है कि यहूदा के हाकिमों ने यिर्मयाह पर देशद्रोही होने का झूठा इलज़ाम लगाकर उसे गड्ढे में फिकवा दिया ताकि वह भूखा मर जाए । 
 एबेदमेलेक जानता था कि लोग यिर्मयाह के संदेश की वजह से उससे सख्त नफरत करते हैं , फिर भी वह अपनी जान खतरे में डालकर यिर्मयाह के लिए राजा से दरखास्त करता है । 
 वह बड़ी हिम्मत के साथ कहता है : “ हे मेरे स्वामी , हे राजा , उन लोगों ने यिर्मयाह भविष्यद्वक्‍ता से जो कुछ किया है वह बुरा किया है , क्योंकि उन्हों ने उसको गड़हे में डाल दिया है ; वहां वह भूख से मर जाएगा । ” 
 फिर राजा के हुक्म पर एबेदमेलेक 30 आदमियों को लेकर परमेश्‍वर के नबी , यिर्मयाह को बचाता है । — यिर्मयाह 38 : 8 - 13 . 
 यहोवा ने देखा कि एबेदमेलेक को उस पर विश्‍वास है और इस वजह से वह अपने डर पर काबू कर पाया है । 
 इस बात के लिए यहोवा ने उसकी कदर की और यिर्मयाह के ज़रिए उससे कहा : “ देख , मैं अपने वे वचन जो मैं ने इस नगर के विषय में कहे हैं इस प्रकार पूरा करूंगा कि इसका कुशल न होगा , हानि ही होगी , . . . 
 उस समय मैं तुझे बचाऊंगा , और जिन मनुष्यों से तू भय खाता है , तू उनके वश में नहीं किया जाएगा । 
 क्योंकि मैं तुझे निश्‍चय बचाऊंगा , . . . 
 तेरा प्राण बचा रहेगा , . . . 
 यह इस कारण होगा , कि तू ने मुझ पर भरोसा रखा है । ” 
 जी हाँ , यहोवा ने एबेदमेलेक , साथ ही यिर्मयाह को भी यहूदा के हाकिमों के हाथों से बचाया था । 
 और बाद में , उन बाबुलियों से भी उनकी हिफाज़त की जिन्होंने यरूशलेम को खाक में मिला दिया था । 
 भजन 97 : 10 कहता है : “ [ यहोवा ] अपने भक्‍तों के प्राणों की रक्षा करता , और उन्हें दुष्टों के हाथ से बचाता है । ” 
 “ तेरा पिता जो गुप्त में देखता है , तुझे प्रतिफल देगा ” 
 8 , 9 . 
 जैसे यीशु की मिसाल दिखाती है , यहोवा किस तरह की प्रार्थनाओं की कदर करता है ? 
 बाइबल प्रार्थना के बारे में जो कहती है , उससे इस बात का एक और सबूत मिलता है कि यहोवा हमारी भक्‍ति के कामों की कदर करता है और उन्हें बहुत अनमोल समझता है । 
 एक बुद्धिमान पुरुष ने लिखा : “ [ परमेश्‍वर ] सीधे लोगों की प्रार्थना से प्रसन्‍न होता है । ” 
 यीशु के ज़माने में बहुत - से धर्म - गुरु सरेआम प्रार्थना करते थे । 
 लेकिन उनमें परमेश्‍वर के लिए सच्ची श्रद्धा नहीं होती थी बल्कि वे लोगों की वाह - वाही पाने के लिए ऐसा करते थे । 
 यीशु ने उनके बारे में कहा : “ वे अपना प्रतिफल पा चुके । ” 
 फिर उसने अपने चेलों को यह हिदायत दी : “ जब तू प्रार्थना करे , तो अपनी कोठरी में जा ; और द्वार बन्द कर के अपने पिता से जो गुप्त में है प्रार्थना कर ; और तब तेरा पिता जो गुप्त में देखता है , तुझे प्रतिफल देगा । ” — मत्ती 6 : 5 , 6 . 
 बेशक , यीशु लोगों के सामने प्रार्थना करने की निंदा नहीं कर रहा था , क्योंकि कुछ मौकों पर खुद उसने भी ऐसा किया था । 
 इसके बजाय , वह यह बता रहा था कि जब हम यहोवा से सच्चे दिल से प्रार्थना करते हैं , न कि लोगों पर अपनी धाक जमाने के लिए , तो यहोवा हमारी प्रार्थनाओं की बहुत कदर करता है । 
 दरअसल , जब हम अकेले में प्रार्थना करते हैं तो यह इस बात को ज़ाहिर करने का एक बढ़िया तरीका है कि हमें परमेश्‍वर से कितना प्यार है और हम उस पर कितना भरोसा रखते हैं । 
 इसलिए इसमें कोई ताज्जुब की बात नहीं कि यीशु अकसर एक सुनसान जगह पर जाकर , अकेले में प्रार्थना करता था । 
 एक बार , वह “ भोर को दिन निकलने से बहुत पहिले ” प्रार्थना के लिए एकांत जगह में चला गया था । 
 दूसरे मौके पर , वह “ पर्वत पर अकेले प्रार्थना करने के लिए चला गया ” ( NHT ) था । 
 इसके अलावा , उसने अपने 12 प्रेरितों को चुनने से पहले , पूरी रात अकेले में प्रार्थना की थी । — मरकुस 1 : 35 ; मत्ती 14 : 23 ; लूका 6 : 12 , 13 . 
 जब हम सच्चे मन से और गहरी भावना के साथ प्रार्थना करते हैं , तो हम किस बात का यकीन रख सकते हैं ? 
 ज़रा सोचिए कि यहोवा ने अपने बेटे की दिल से की गयी प्रार्थनाओं को कितना ध्यान लगाकर सुना होगा ! 
 कुछ मौकों पर तो यीशु ने “ ऊंचे शब्द से पुकार पुकारकर , और आंसू बहा बहाकर . . . 
 बिनती की और भक्‍ति के कारण उस की सुनी गई । ” 
 जब हम भी सच्चे मन से और गहरी भावना के साथ प्रार्थना करते हैं , तो हम पूरा यकीन रख सकते हैं कि स्वर्ग में रहनेवाला हमारा पिता कदरदानी की भावना दिखाते हुए , बड़े ध्यान से हमारी सुनता है । 
 जी हाँ , “ जितने [ यहोवा को ] सच्चाई से पुकारते हैं , उन सभों के वह निकट रहता है । ” — भजन 145 : 18 . 
 हम अकेले में जो भी करते हैं , उसके बारे यहोवा कैसा महसूस करता है ? 
 अगर यहोवा गुप्त में की गयी हमारी प्रार्थनाओं की इतनी कदर करता है , तो ज़रा सोचिए , जब हम गुप्त में उसकी आज्ञा मानते हैं , तब वह हमारी कितनी कदर करता होगा ! 
 जी हाँ , हम अकेले में जो भी करते हैं , यहोवा उसे देखता है । 
 जब किसी की नज़र हम पर नहीं होती उस वक्‍त भी अगर हम वफादार और आज्ञाकारी बने रहें , तो हम दिखाते हैं कि यहोवा के लिए हमारा ‘ मन खरा ’ है । 
 यानी , हमारे इरादे नेक हैं और हमने ठान लिया है कि हम वही करेंगे जो सही है । 
 वाकई , ऐसे चालचलन से यहोवा का मन कितना आनंदित होता होगा ! — नीतिवचन 27 : 11 ; 1 यूहन्‍ना 3 : 22 . 
 12 , 13 . 
 अपने दिलो - दिमाग की रक्षा करने और वफादार चेले नतनएल की तरह बनने के लिए , हमें क्या करना चाहिए ? 
 इसलिए वफादार मसीही चोरी - छिपे ऐसा कोई भी पाप करने से सावधान रहते हैं , जो दिलो - दिमाग को भ्रष्ट कर देता है । 
 जैसे पोर्नोग्राफी देखना और ऐसे मनोरंजन का मज़ा लेना जिसमें खून - खराबा दिखाया जाता है । 
 हालाँकि कुछ पापों को इंसानों से छिपाया जा सकता है , मगर हम जानते हैं कि “ सृष्टि की कोई वस्तु उससे छिपी नहीं है । 
 जिसको हमें लेखा देना है , उसकी आंखों के सामने सब वस्तुएं खुली और बेपरदा हैं । ” 
 जो काम परमेश्‍वर को नापसंद हैं , उनसे दूर रहने की जी - तोड़ कोशिश करने से हम शुद्ध विवेक बनाए रख पाते हैं । 
 साथ ही , हमें यह जानकर खुशी होती है कि हम पर परमेश्‍वर का अनुग्रह है । 
 जी हाँ , इसमें कोई शक नहीं कि यहोवा ऐसे इंसान की सच्ची कदर करता है , “ जो खराई से चलता और धर्म [ या धार्मिकता ] के काम करता है , और हृदय से सच बोलता है । ” — भजन 15 : 1 , 2 . 
 मगर हम बुराई से भरी इस दुनिया में अपने दिलो - दिमाग की रक्षा कैसे कर सकते हैं ? 
 सभी आध्यात्मिक इंतज़ामों से फायदा उठाने के अलावा , हमें बुराई से दूर रहने और भलाई करने की अपनी भरसक कोशिश करनी चाहिए । 
 इससे पहले की कोई गलत इच्छा हमारे मन में पनपे और हम पाप कर बैठें , हमें उसे तुरंत निकाल फेंकना चाहिए । 
 ज़रा सोचिए , आपको कितनी खुशी होगी अगर यीशु आपके बारे में भी वही कहे जो उसने नतनएल के बारे में कहा था : ‘ देखो , इस इंसान में कोई कपट नहीं । ’ 
 नतनएल को , जिसका दूसरा नाम बरतुलमै था , आगे चलकर यीशु के 12 प्रेरितों में से एक होने का अनोखा सम्मान मिला । — मरकुस 3 : 16 - 19 . 
 “ एक दयालु और विश्‍वासयोग्य महायाजक ” 
 यीशु ने मरियम के काम के लिए कैसा अलग नज़रिया दिखाया ? 
 यीशु “ अदृश्‍य परमेश्‍वर [ यहोवा ] का प्रतिरूप ” है । 
 इसलिए वह हमेशा से हू - ब - हू अपने पिता की तरह उन लोगों के लिए कदर दिखाता आया है , जो साफ दिल से परमेश्‍वर की सेवा करते हैं । 
 उदाहरण के लिए , धरती पर अपनी जान कुरबान करने से पाँच दिन पहले , यीशु और उसके कुछ चेले एक शाम बैतनिय्याह में शमौन के घर पर मेहमान बनकर आए थे । 
 वहीं लाजर और मार्था की बहन , मरियम ने “ जटामांसी का आधा किलो बहुमूल्य ” ( जिसकी कीमत साल - भर की कमाई के बराबर थी ) “ और असली इत्र लेकर ” यीशु के सिर और पाँवों पर डाला । 
 इस पर कुछ लोगों ने कहा : “ इसको क्यों बरबाद किया गया ? ” 
 ( आर . 
 ओ . 
 वी . ) 
 मगर यीशु ने मरियम के इस काम को बहुत ही अलग नज़रिए से देखा । 
 उसने इसे मरियम की बड़ी दरियादिली का सबूत माना और इसके पीछे छिपे गहरे अर्थ को भी समझा कि कुछ दिनों बाद होनेवाली उसकी मौत और दफनाए जाने के लिए मरियम उसे तैयार कर रही थी । 
 इसलिए यीशु ने मरियम की नुक्‍ताचीनी नहीं की , बल्कि उसका आदर किया । 
 उसने कहा : “ सारे जगत में जहां कहीं यह सुसमाचार प्रचार किया जाएगा , वहां [ इस स्त्री के ] काम का वर्णन भी उसके स्मरण में किया जाएगा । ” — मत्ती 26 : 6 - 13 . 
 15 , 16 . 
 यीशु धरती पर इंसान के तौर पर जीया और उसने परमेश्‍वर की सेवा की , इससे हमें क्या फायदा होता है ? 
 हमारे लिए यह बड़े सम्मान की बात है कि यीशु जैसा कदरदान शख्स , हमारा अगुवा है ! 
 यही नहीं , धरती पर एक इंसान के तौर पर जीने के बाद यीशु , यहोवा के उस काम को पूरा करने के काबिल बना जो उसने उसके लिए ठहराया था । 
 परमेश्‍वर का मकसद था कि यीशु , महायाजक और राजा बनकर सबसे पहले अभिषिक्‍त जनों को और फिर दुनिया के बाकी लोगों को फायदा पहुँचाए । — कुलुस्सियों 1 : 13 ; इब्रानियों 7 : 26 ; प्रकाशितवाक्य 11 : 15 . 
 दरअसल , धरती पर आने से पहले ही यीशु को इंसानों में गहरी दिलचस्पी थी और उनसे खास लगाव था । 
 मगर जब वह खुद इंसान बनकर इस धरती पर जीया , तो वह और भी अच्छी तरह से समझ सका कि परमेश्‍वर की सेवा में हम इंसान किन आज़माइशों से गुज़रते हैं । 
 प्रेरित पौलुस ने लिखा : “ [ यीशु ] को चाहिए था , कि सब बातों में अपने भाइयों के समान बने ; जिस से वह . . . 
 एक दयालु और विश्‍वासयोग्य महायाजक बने . . . 
 क्योंकि जब उस ने परीक्षा की दशा में दुख उठाया , तो वह उन की भी सहायता कर सकता है , जिन की परीक्षा होती है । ” 
 यीशु “ हमारी निर्बलताओं में हमसे सहानुभूति ” ( NHT ) रख सकता है , क्योंकि वह “ सब बातों में हमारी नाईं परखा तो गया , तौभी निष्पाप निकला । ” — इब्रानियों 2 : 17 , 18 ; 4 : 15 , 16 . 
 17 , 18 . 
 ( क ) एशिया मानइर की सात कलीसियाओं को लिखे खतों से यीशु की गहरी कदर कैसे ज़ाहिर होती है ? 
 ( ख ) उन अभिषिक्‍त मसीहियों को किस बात के लिए तैयार किया जा रहा था ? 
 यीशु अपने चेलों की आज़माइशों को अच्छी तरह समझता है , यह बात उसके पुनरुत्थान के बाद खुलकर सामने आयी । 
 ध्यान दीजिए उसने एशिया माइनर की सात कलीसियाओं को लिखे गए खतों में क्या कहा । 
 इन खतों को प्रेरित यूहन्‍ना ने दर्ज़ किया था । 
 यीशु ने स्मुरना की कलीसिया से कहा : “ मैं तेरे क्लेश और दरिद्रता को जानता हूं । ” 
 दूसरे शब्दों में यीशु यह कह रहा था , ‘ मैं तुम्हारी तकलीफों को अच्छी तरह समझता हूँ ; मैं जानता हूँ कि तुम पर क्या बीत रही है । ’ 
 यीशु ने खुद आखिरी साँस तक तकलीफें झेली थीं , इसलिए उसने बड़ी करुणा के साथ पक्का यकीन दिलाते हुए कहा : “ प्राण देने तक विश्‍वासी रह ; तो मैं तुझे जीवन का मुकुट दूंगा । ” — प्रकाशितवाक्य 2 : 8 - 10 . 
 सातों कलीसियाओं को लिखे खतों में ऐसी बहुत - सी बातें दर्ज़ हैं , जो दिखाती हैं कि यीशु अपने चेलों की मुश्‍किलों से अच्छी तरह वाकिफ था । 
 और वे जिस तरह खराई की ज़िंदगी जी रहे थे , वह उसकी सच्ची कदर भी करता था । 
 ध्यान दीजिए कि यीशु , अभिषिक्‍त मसीहियों से बात कर रहा था जिन्हें उसके साथ स्वर्ग में हुकूमत करने की आशा थी । 
 उन्हें भी प्रभु यीशु की तरह एक अहम भूमिका निभाने के लिए तैयार किया जा रहा था । 
 वह भूमिका है , भविष्य में बड़ी करुणा के साथ मानवजाति पर मसीह के छुड़ौती बलिदान के फायदे लागू करना , जो सबसे बड़ी बीमारी पाप और मौत की शिकार है । — प्रकाशितवाक्य 5 : 9 , 10 ; 22 : 1 - 5 . 
 19 , 20 . 
 “ बड़ी भीड़ ” के लोग , यहोवा और उसके बेटे के लिए अपनी एहसानमंदी कैसे दिखाते हैं ? 
 बेशक यीशु , सिर्फ अभिषिक्‍त जनों से ही नहीं बल्कि ‘ अन्य भेड़ ’ के वफादार लोगों से भी प्यार करता है । 
 आज जीनेवाले अन्य भेड़ के लाखों लोग बहुत जल्द उस “ बड़ी भीड़ ” के सदस्य बनेंगे , जो ‘ हरेक जाति में से ’ निकली है और आनेवाले “ बड़े क्लेश ” से ज़िंदा बचेगी । 
 बड़ी तादाद में ये लोग , यीशु की तरफ इसलिए इकट्ठा हो रहे हैं क्योंकि वे उसके छुड़ौती बलिदान और हमेशा जीने की आशा के लिए एहसानमंद हैं । 
 वे अपनी एहसानमंदी कैसे दिखाते हैं ? 
 वे “ दिन रात [ परमेश्‍वर ] की सेवा ” करने के ज़रिए ऐसा करते हैं । — प्रकाशितवाक्य 7 : 15 - 17 . 
 सन्‌ 2006 के सेवा साल के दौरान , दुनिया - भर में जो काम किया गया , उसकी रिर्पोट साफ दिखाती है कि ये वफादार सेवक वाकई “ दिन रात ” यहोवा की पवित्र “ सेवा ” कर रहे हैं । 
 दरअसल इन्होंने पिछले एक साल के दौरान , धरती पर बचे हुए चंद अभिषिक्‍त जनों के साथ मिलकर कुल 1,33,39,66,199 घंटे प्रचार में बिताए हैं । 
 ये घंटे 1,50,000 से भी ज़्यादा सालों के बराबर हैं ! 
 एहसानमंदी की भावना दिखाते रहिए ! 
 21 , 22 . 
 ( क ) खासकर आज , मसीहियों को एहसानमंदी दिखाने के मामले में क्यों सावधान रहना चाहिए ? 
 ( ख ) अगले लेख में किस बात पर चर्चा की जाएगी ? 
 यहोवा और उसका बेटा असिद्ध इंसानों की कदर करते हैं , यह बात वाकई हमारे दिल को छू जाती है ! 
 मगर अफसोस , दुनिया के ज़्यादातर लोग परमेश्‍वर के बारे में बिलकुल नहीं सोचते बल्कि अपनी ही ख्वाहिशों को पूरा करने में डूबे रहते हैं । 
 पौलुस ने “ अन्तिम दिनों ” में जीनेवाले लोगों के बारे में लिखा था कि वे “ ख़ुदग़र्ज़ , लालची . . . 
 नाशुक्र ” ( हिन्दुस्तानी बाइबल ) होंगे । 
 लेकिन सच्चे मसीही दुनिया के लोगों जैसे बिलकुल नहीं हैं । 
 इसके बजाय , परमेश्‍वर ने उनकी खातिर जो कुछ किया है , उसके लिए वे शुक्रगुज़ार हैं । 
 और वे दिल से प्रार्थना करने , अपनी मरज़ी से उसकी आज्ञा मानने और तन - मन से उसकी सेवा करने के ज़रिए अपनी एहसानमंदी दिखाते हैं । — भजन 62 : 8 ; मरकुस 12 : 30 ; 1 यूहन्‍ना 5 : 3 . 
 यहोवा ने प्यार से हमारे लिए बहुत - से आध्यात्मिक इंतज़ाम किए हैं , इनमें से कुछ पर हम अगले लेख में चर्चा करेंगे । 
 जब हम इन ‘ अच्छे वरदानों ’ पर मनन करेंगे तो इनके लिए हमारी कदरदानी और भी गहरी होगी । — याकूब 1 : 17 . ( w07 2 / 1 ) 
 आप क्या जवाब देंगे ? 
 • यहोवा ने कैसे दिखाया है कि वह एक कदरदान परमेश्‍वर है ? 
 • हम अकेले में परमेश्‍वर का मन कैसे आनंदित कर सकते हैं ? 
 • यीशु ने किन तरीकों से कदरदानी दिखायी थी ? 
 • धरती पर इंसान के तौर पर जीने से , यीशु को करुणा और कदर दिखानेवाला शासक बनने में कैसे मदद मिली ? 
 [ पेज 22 पर तसवीर ] 
 जैसे एक माँ अपनी बिटिया के दिए मामूली तोहफे की कदर करती है , वैसे ही जब हम यहोवा को अपना सर्वोत्तम देते हैं तो वह उसकी कदर करता है 
 अपनी कदरदानी बढ़ाते रहिए 
 “ मेरे लिये तो हे ईश्‍वर , तेरे विचार क्या ही बहुमूल्य हैं ! 
 उनकी संख्या का जोड़ कैसा बड़ा है ! ” — भजन 139 : 17 . 
 1 , 2 . 
 हमें परमेश्‍वर के वचन की कदर क्यों करनी चाहिए , और भजनहार ने अपना एहसान कैसे ज़ाहिर किया ? 
 जब यरूशलेम में यहोवा के मंदिर की मरम्मत की जा रही थी , तब महायाजक हिल्किय्याह को एक कमाल की चीज़ मिली । 
 वह चीज़ क्या थी ? 
 “ मूसा के द्वारा दी हुई यहोवा की व्यवस्था की पुस्तक । ” 
 जी हाँ , यह वही पुस्तक थी जिसे मूसा ने करीब 800 साल पहले खुद अपने हाथों से लिखा था ! 
 क्या आप कल्पना कर सकते हैं कि जब परमेश्‍वर के भय माननेवाले , राजा योशिय्याह के सामने यह पुस्तक पेश की गयी तो उसने कैसा महसूस किया होगा ? 
 उसके लिए यह पुस्तक किसी खज़ाने से कम नहीं थी । 
 उसने फौरन अपने मंत्री , शापान को यह पुस्तक ज़ोर से पढ़कर सुनाने का हुक्म दिया । — 2 इतिहास 34 : 14 - 18 . 
 आज लाखों लोगों के पास , परमेश्‍वर का पूरा वचन , बाइबल या उसके कुछ हिस्से मौजूद हैं जिन्हें वे पढ़ सकते हैं । 
 तो क्या इससे इसकी अहमियत घट गयी है ? 
 हरगिज़ नहीं ! 
 आखिर , इसमें सर्वशक्‍तिमान परमेश्‍वर के विचार जो दर्ज़ हैं और उसने ये विचार हमारे फायदे के लिए लिखवाए हैं । 
 भजनहार दाऊद ने परमेश्‍वर के वचन के लिए अपना एहसान ज़ाहिर करते हुए लिखा : “ मेरे लिये तो हे ईश्‍वर , तेरे विचार क्या ही बहुमूल्य हैं ! 
 उनकी संख्या का जोड़ कैसा बड़ा है ! ” — भजन 139 : 17 . 
 क्या बात दिखाती है कि दाऊद को आध्यात्मिक बातों की गहरी समझ थी ? 
 दाऊद के मन में यहोवा , उसके वचन और सच्ची उपासना के इंतज़ाम के लिए जो कदर थी , वह कभी कम नहीं हुई । 
 यह बात उसके लिखे कई भजनों से साफ झलकती है , जिनमें उसने बड़े खूबसूरत अंदाज़ में अपनी भावनाओं का इज़हार किया था । 
 मिसाल के लिए , उसने भजन 27 : 4 में लिखा : “ एक वर मैं ने यहोवा से मांगा है , उसी के यत्न में लगा रहूंगा ; कि मैं जीवन भर यहोवा के भवन में रहने पाऊं , जिस से यहोवा की मनोहरता पर दृष्टि लगाए रहूं , और उसके मन्दिर में ध्यान किया करूं । ” 
 मूल इब्रानी भाषा में , “ ध्यान किया करूं ” शब्दों का मतलब है , गहराई से सोचने में काफी वक्‍त बिताना , जाँचना , और खुशी , आनंद और श्रद्धा के साथ गौर करना । 
 इससे साफ पता चलता है कि दाऊद को आध्यात्मिक बातों की गहरी समझ थी । 
 साथ ही , वह यहोवा के सभी आध्यात्मिक इंतज़ामों की कदर करता था और आध्यात्मिक भोजन का एक - एक निवाला मानो चटकारे भरकर खाता था । 
 हमें भी अपने अंदर उसके जैसी एहसानमंदी की भावना पैदा करनी चाहिए । — भजन 19 : 7 - 11 . 
 बाइबल की सच्चाई जानने के सुनहरे मौके के लिए शुक्रगुज़ार रहिए 
 यीशु क्यों “ पवित्र आत्मा में होकर आनन्द से भर गया ” था ? 
 परमेश्‍वर के वचन की समझ पाने के लिए ज़रूरी नहीं कि आप बहुत ज्ञानी हों या आपने दुनिया में ऊँची शिक्षा हासिल की हो । 
 दरअसल , यही बातें एक इंसान को घमंडी बना देती हैं । 
 इसके बजाय , बाइबल की समझ पाने के लिए आपको यहोवा की अपार कृपा की ज़रूरत है । 
 और वह अपनी यह कृपा ऐसे नम्र और नेकदिल लोगों पर दिखाता है , जो अपनी आध्यात्मिक ज़रूरत के प्रति सचेत रहते हैं । 
 जब यीशु ने इस सच्चाई पर मनन किया कि परमेश्‍वर ने कैसे कुछ असिद्ध लोगों को स्वर्ग में अपना नाम लिखवाने का मौका दिया है , तो “ वह पवित्र आत्मा में होकर आनन्द से भर गया , और कहा ; हे पिता , स्वर्ग और पृथ्वी के प्रभु , मैं तेरा धन्यवाद करता हूं , कि तू ने इन बातों को ज्ञानियों और समझदारों से छिपा रखा , और बालकों पर प्रगट किया । ” — लूका 10 : 17 - 21 . 
 यीशु के चेलों को राज्य की अनमोल सच्चाइयों को मामूली बात क्यों नहीं समझना था ? 
 यीशु ने दिल से यह प्रार्थना करने के बाद , अपने चेलों से कहा : “ धन्य हैं वे आंखें , जो ये बातें जो तुम देखते हो देखती हैं । 
 क्योंकि मैं तुम से कहता हूं , कि बहुत से भविष्यद्वक्‍ताओं और राजाओं ने चाहा , कि जो बातें तुम देखते हो , देखें ; पर न देखीं और जो बातें तुम सुनते हो सुनें , पर न सुनीं । ” 
 जी हाँ , यीशु ने अपने वफादार चेलों को बढ़ावा दिया कि उन्हें बतायी गयी राज्य की अनमोल सच्चाइयों को वे कभी - भी मामूली बात न समझें । 
 क्यों ? 
 क्योंकि ये सच्चाइयाँ उनसे पहले के ज़माने में जीनेवाले परमेश्‍वर के सेवकों पर ज़ाहिर नहीं की गयी थीं । 
 और - तो - और , यीशु के दिनों के “ ज्ञानियों और समझदारों ” को ये सच्चाइयाँ देना तो बहुत दूर की बात थी ! — लूका 10 : 23 , 24 . 
 6 , 7 . 
 ( क ) परमेश्‍वर से मिली सच्चाई की कदर करने की हमारे पास क्या वजह हैं ? 
 ( ख ) आज , सच्चे और झूठे धर्म के बीच क्या फर्क नज़र आ रहा है ? 
 आज , परमेश्‍वर से मिली सच्चाई की कदर करने की हमारे पास पहले से कहीं ज़्यादा वजह मौजूद हैं । 
 यहोवा ने “ विश्‍वासयोग्य और बुद्धिमान दास ” के ज़रिए अपने लोगों को बाइबल की और भी गहरी समझ दी है । 
 भविष्यवक्‍ता दानिय्येल ने अंत समय के बारे में लिखा था : “ बहुत लोग पूछ - पाछ और ढूंढ़ - ढांढ़ करेंगे , और इस से ज्ञान बढ़ भी जाएगा । ” 
 क्या आपको नहीं लगता कि आज , परमेश्‍वर का ज्ञान वाकई “ बढ़ ” गया है और यहोवा के सेवकों को भरपूर आध्यात्मिक भोजन मिल रहा है ? 
 जहाँ एक तरफ परमेश्‍वर के लोगों के बीच आध्यात्मिक खुशहाली है , वहीं दूसरी तरफ हम देख सकते हैं कि बड़े बाबुल के लोग , धर्म को लेकर उलझन में पड़े हुए हैं । 
 नतीजा , कई लोगों का झूठे धर्म पर से भरोसा उठ गया है , या उन्हें उससे सख्त नफरत हो गयी है । 
 इसलिए अब , वे सच्ची उपासना की तरफ मुड़ रहे हैं । 
 वे ‘ बड़े बाबुल के पापों में भागी नहीं होना चाहते ’ और ना ही यह चाहते हैं कि ‘ उसकी विपत्तियों में से कोई उन पर आ पड़े । ’ 
 यहोवा और उसके सेवक , इन भेड़ सरीखे लोगों को सच्ची मसीही कलीसिया में आने का न्यौता देते हैं । — प्रकाशितवाक्य 18 : 2 - 4 ; 22 : 17 . 
 एहसानमंद लोग , परमेश्‍वर के पास आ रहे हैं 
 8 , 9 . 
 आज हाग्गै 2 : 7 की भविष्यवाणी कैसे पूरी हो रही है ? 
 यहोवा ने अपने आत्मिक मंदिर के बारे में भविष्यवाणी की : “ मैं सारी जातियों को कम्पकपाऊंगा , और सारी जातियों की मनभावनी वस्तुएं आएंगी ; और मैं इस भवन को अपनी महिमा के तेज से भर दूंगा । ” 
 यह हैरतअंगेज़ भविष्यवाणी पहली बार हाग्गै के दिनों में पूरी हुई थी । 
 उस वक्‍त , बाबुल की बंधुआई से लौटे परमेश्‍वर के लोगों ने यरूशलेम के मंदिर को दोबारा खड़ा किया था । 
 मगर आज , यह भविष्यवाणी और भी बड़े पैमाने पर यहोवा के महान आत्मिक मंदिर में पूरी हो रही है । 
 इस आत्मिक मंदिर में पहले से लाखों लोग आ चुके हैं , ताकि वे “ आत्मा और सच्चाई ” से परमेश्‍वर की उपासना कर सकें । 
 इतना ही नहीं , हर साल 2 लाख से भी ज़्यादा लोग , जो “ सारी जातियों की मनभावनी वस्तुएं ” हैं , इस मंदिर में धारा की तरह लगातार चले आ रहे हैं । 
 मिसाल के लिए , सन्‌ 2006 के सेवा साल के दौरान संसार - भर में जो काम किया गया था , उसकी रिपोर्ट दिखाती है कि 2,48,327 लोगों ने पानी में बपतिस्मा लेकर यहोवा को किए अपने समर्पण का सबूत दिया । 
 यानी , हर दिन औसतन 680 नए लोग परमेश्‍वर के आत्मिक मंदिर में आए हैं ! 
 सच्चाई के लिए उनका प्यार और राज्य के प्रचारक बनकर यहोवा की सेवा करने की उनकी ख्वाहिश , इस बात का सबूत देती है कि यहोवा ने उन्हें अपनी तरफ खींचा है । — यूहन्‍ना 6 : 44 , 65 . 
 10 , 11 . 
 एक अनुभव बताइए जो दिखाता है कि लोग बाइबल की सच्चाई की कैसे कदर करने लगते हैं । 
 बहुत - से नेकदिल लोग सच्चाई की तरफ इसलिए खिंचे चले आए हैं , क्योंकि उन्हें “ धर्मी और दुष्ट का भेद , अर्थात्‌ जो परमेश्‍वर की सेवा करता है , और जो उसकी सेवा नहीं करता , उन दोनों का भेद ” साफ नज़र आया है । 
 वेन और वर्जिन्या नाम के एक शादीशुदा जोड़े को ही लीजिए । 
 वे दोनों प्रोटेस्टेंट चर्च के सदस्य थे , मगर उन्हें धर्म के बारे में अपने कई सवालों का सही - सही जवाब नहीं मिला था । 
 उन्हें युद्ध से घृणा थी , इसलिए जब उन्होंने अपने पादरी को सैनिकों और हथियारों पर आशीष देते देखा , तो वे कशमकश में पड़ गए और परेशान भी हो गए । 
 जैसे - जैसे इस जोड़े की उम्र ढलती गयी , उन्होंने महसूस किया कि चर्च में किसी को उनकी परवाह नहीं , इसके बावजूद कि वर्जिन्या ने कई साल संडे स्कूल में पढ़ाया था । 
 वे कहते हैं : “ कोई हमसे मिलने तक नहीं आता था और ना ही किसी को हमारी आध्यात्मिक हालत की फिक्र थी । 
 चर्च को सिर्फ हमारे पैसों से मतलब था । 
 हम पूरी तरह निराश हो चुके थे । ” 
 और - तो - और , जब उन्होंने देखा कि चर्च ने समलैंगिकता को खुली छूट दे दी , तो चर्च पर से उनका भरोसा ही उठ गया । 
 इस बीच , वेन और वर्जिन्या की नातिन और फिर उनकी बेटी यहोवा की साक्षी बन गईं । 
 पहले - पहल तो वेन और वर्जिन्या इस बात से बहुत नाराज़ थे । 
 मगर बाद में , उन्होंने अपना मन बदला और बाइबल अध्ययन के लिए राज़ी हो गए । 
 वेन कहता है : “ हमने तीन महीने के अंदर बाइबल के बारे में जितना कुछ सीखा , उतना हमने पिछले 70 सालों में नहीं सीखा था ! 
 हमें मालूम ही नहीं था कि परमेश्‍वर का नाम यहोवा है । 
 यही नहीं , परमेश्‍वर के राज्य और धरती के फिरदौस बनाए जाने के बारे में तो हम बिलकुल बेखबर थे । ” 
 कुछ ही समय बाद , यह नेकदिल जोड़ा मसीही सभाओं में आने लगा और प्रचार में भी हिस्सा लेने लगा । 
 वर्जिन्या कहती है : “ हम हर किसी को सच्चाई के बारे में बताना चाहते हैं । ” 
 वेन और वर्जिन्या ने सन्‌ 2005 में बपतिस्मा लिया , जब उनकी उम्र 80 के ऊपर थी । 
 वे कहते हैं : “ हमें सच्चे मसीहियों की बिरादरी मिल गयी है , जहाँ हम अपनापन महसूस करते हैं । ” 
 ‘ हर एक भले काम के लिये तैयार ’ किए जाने का एहसान मानिए 
 यहोवा हमेशा अपने सेवकों को क्या देता है , और इससे फायदा पाने के लिए हमें क्या करना चाहिए ? 
 यहोवा हमेशा अपने सेवकों को मदद देता है ताकि वे उसकी मरज़ी पूरी कर सकें । 
 मिसाल के लिए , उसने नूह को साफ - साफ हिदायतें दी थीं कि उसे जहाज़ कैसे बनाना है । 
 यह एक ऐसा काम था जिसे पहली दफे में ही ठीक - ठीक किया जाना था । 
 और ऐसा ही हुआ । 
 क्यों ? 
 क्योंकि नूह ने ‘ परमेश्‍वर की आज्ञा के अनुसार काम किया । ’ 
 “ उसने सबकुछ वैसा ही किया । ” 
 आज भी , यहोवा अपने सेवकों को पूरी तरह तैयार करता है जिससे वे उसकी मरज़ी के मुताबिक काम कर सकें । 
 हमारा खास काम है , परमेश्‍वर के स्थापित राज्य का सुसमाचार सुनाना और सही मन रखनेवालों को यीशु का चेला बनने में मदद देना । 
 अगर हम भी नूह की तरह अपनी सेवा में कामयाब होना चाहते हैं , तो हमारे लिए परमेश्‍वर की आज्ञा मानना बेहद ज़रूरी है । 
 जी हाँ , यहोवा अपने वचन और संगठन के ज़रिए जो भी निर्देशन देता है , हमें उस पर चलना चाहिए । — मत्ती 24 : 14 ; 28 : 19 , 20 . 
 यहोवा ने हमें तालीम देने के लिए क्या इंतज़ाम किए हैं ? 
 प्रचार के काम को पूरा करने के लिए ज़रूरी है कि हम सिखाने के अपने सबसे ज़रूरी औज़ार , यानी परमेश्‍वर के वचन को ‘ ठीक रीति से काम में लाएँ । ’ 
 बाइबल “ उपदेश , और समझाने , और सुधारने , और धर्म की शिक्षा के लिये लाभदायक है । 
 ताकि परमेश्‍वर का जन सिद्ध बने , और हर एक भले काम के लिये तत्पर [ “ तैयार , ” हिन्दुस्तानी बाइबल ] हो जाए । ” 
 ठीक पहली सदी की तरह , आज यहोवा हमें मसीही कलीसिया के ज़रिए फायदेमंद तालीम दे रहा है । 
 दुनिया - भर की 99,770 कलीसियाओं में हर हफ्ते परमेश्‍वर की सेवा स्कूल और सेवा सभा चलायी जाती हैं । 
 ये सभाएँ हमें प्रचार में कुशल बनने में मदद देती हैं । 
 क्या आप इन ज़रूरी सभाओं में बिना नागा हाज़िर होकर और इनमें सिखायी बातों पर अमल करके अपनी कदरदानी दिखाते हैं ? — इब्रानियों 10 : 24 , 25 . 
 यहोवा के लाखों लोग उससे मिली तालीम के लिए अपना एहसान कैसे ज़ाहिर कर रहे हैं ? 
 संसार - भर में , परमेश्‍वर के लाखों लोग उससे मिली तालीम के लिए अपना एहसान ज़ाहिर कर रहे हैं । 
 कैसे ? 
 पूरी लगन के साथ प्रचार में हिस्सा लेकर । 
 मिसाल के लिए , सन्‌ 2006 के सेवा साल के दौरान 67,41,444 राज्य प्रचारकों ने कुल मिलाकर 1,33,39,66,199 घंटे , प्रचार के अलग - अलग पहलुओं में बिताए थे । 
 इनमें 62,86,618 बाइबल अध्ययन चलाना भी शामिल था । 
 संसार - भर से मिली रिपोर्ट में इस तरह की और भी कई हौसला बढ़ानेवाली बातें हैं । 
 इसलिए हम आपको न्यौता देते हैं कि आप इस रिपोर्ट की गहराई से जाँच करें जिससे आपका हौसला बुलंद होगा । 
 पहली सदी के भाइयों की भी इसी तरह हौसला - अफज़ाई होती थी जब उन्हें प्रचार काम में होनेवाली बढ़ोतरी की खबर दी जाती थी । — प्रेरितों 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 तन - मन से यहोवा की सेवा करनेवाले को क्यों मायूस नहीं होना चाहिए ? 
 हर साल स्तुति की ज़ोरदार पुकार , यहोवा तक पहुँच रही है । 
 यह इस बात का सबूत है कि परमेश्‍वर के सेवक , उसे जानने और उसके बारे में गवाही देने के मौके के लिए तहेदिल से एहसानमंद हैं । 
 यह सच है कि हमारे कुछ बुज़ुर्ग , बीमार और शारीरिक रूप से असमर्थ भाई - बहनों के स्तुतिरूपी बलिदान , विधवा के दान के बराबर होते हैं । 
 लेकिन हमें यह कभी नहीं भूलना चाहिए कि यहोवा और उसका बेटा , उन सभी लोगों की कदर करता है जो तन - मन से परमेश्‍वर की सेवा करते हैं । 
 और तन - मन से सेवा करने का मतलब है कि अपने हालात के मुताबिक उनसे जितना भी बन पड़ता है , उतना करने में वे अपनी पूरी ताकत लगा देते हैं । — लूका 21 : 1 - 4 ; गलतियों 6 : 4 . 
 परमेश्‍वर ने हमें पिछले कई सालों के दौरान , सिखाने के कौन - से औज़ार दिए हैं ? 
 यहोवा अपने संगठन के ज़रिए हमें न सिर्फ प्रचार करने की तालीम देता है , बल्कि दूसरों को सिखाने के बढ़िया औज़ार यानी किताबें - पत्रिकाएँ भी देता है । 
 पिछले कई सालों के दौरान , हमें ये किताबें मिली हैं : सत्य जो अनन्त जीवन की ओर ले जाता है , आप पृथ्वी पर परादीस में सर्वदा जीवित रह सकते हैं , ज्ञान जो अनन्त जीवन की ओर ले जाता है और फिलहाल इस्तेमाल की जानेवाली किताब , बाइबल असल में क्या सिखाती है ? 
 जो लोग इन किताबों के लिए सचमुच एहसानमंद हैं , वे प्रचार में इनका अच्छा इस्तेमाल करते हैं । 
 बाइबल सिखाती है किताब का अच्छा इस्तेमाल कीजिए 
 17 , 18 . 
 ( क ) आप प्रचार में बाइबल सिखाती है किताब से कौन - सा भाग दिखाना पसंद करते हैं ? 
 ( ख ) एक सर्किट अध्यक्ष ने बाइबल सिखाती है किताब के बारे में क्या रिपोर्ट दी ? 
 बाइबल असल में क्या सिखाती है ? 
 किताब में 19 अध्याय और एक अतिरिक्‍त लेख है जिसमें अलग - अलग विषयों पर ब्यौरेदार जानकारी दी गयी है । 
 इस किताब को बहुत ही सरल और साफ शब्दों में लिखा गया है । 
 यह प्रचार में एक वरदान साबित हो रही है । 
 मिसाल के तौर पर अध्याय 12 को ही लीजिए जिसका शीर्षक है , “ ऐसी ज़िंदगी जीना जिससे परमेश्‍वर खुश हो । ” 
 यह अध्याय समझाता है कि एक बाइबल विद्यार्थी , परमेश्‍वर का मित्र कैसे बन सकता है । 
 यह बात शायद बहुतों के लिए एकदम नयी हो , या फिर उन्हें लगे यह नामुमकिन है । 
 बाइबल अध्ययन की इस किताब के बारे में लोगों का क्या रवैया रहा है ? 
 ऑस्ट्रेलिया के एक सर्किट अध्यक्ष ने अपनी रिपोर्ट में लिखा कि बाइबल सिखाती है किताब में “ एक ऐसी कशिश है कि घर - मालिक इस पर एक नज़र डालते ही खुद - ब - खुद बातचीत में शरीक हो जाते हैं । ” 
 उसने यह भी लिखा कि इसे पेश करना इतना आसान है कि “ बहुत - से राज्य प्रचारकों में दोबारा आत्म - विश्‍वास भर आया है और वे फिर से खुशी - खुशी प्रचार में हिस्सा ले रहे हैं । 
 इसलिए यह कोई ताज्जुब की बात नहीं कि कुछ लोग इसे सोने का डला कहते हैं ( और यह नाम प्यार से इसलिए भी दिया गया है , क्योंकि इसकी जिल्द सुनहरे रंग की है ) ! ” 
 19 - 21 . 
 कुछ अनुभव बताइए जो दिखाते हैं कि बाइबल सिखाती है किताब , सिखाने का एक बढ़िया औज़ार है । 
 गयाना में , एक स्त्री ने अपनी दुकान पर आए एक पायनियर भाई से कहा : “ ज़रूर , परमेश्‍वर ने ही आपको मेरे पास भेजा है । ” 
 यह स्त्री जिस आदमी के साथ बगैर शादी किए रह रही थी , वह हाल ही में उसे और उनके दो छोटे - छोटे बच्चों को छोड़कर चला गया था । 
 उस पायनियर ने बाइबल सिखाती है किताब का पहला अध्याय खोला और “ हमारे साथ होनेवाली नाइंसाफी के बारे में परमेश्‍वर कैसा महसूस करता है ? ” 
 उपशीर्षक के तहत , पैराग्राफ 11 पढ़कर उसे सुनाया । 
 पायनियर कहता है : “ पैराग्राफ में दिए मुद्दे उसे दिल की गहराई तक छू गए । 
 वह खुद को रोक न सकी और अपनी दुकान के पिछवाड़े जाकर फूट - फूटकर रोने लगी । ” 
 यह स्त्री इलाके की एक बहन के साथ नियमित तौर पर बाइबल अध्ययन करने के लिए राज़ी हो गयी और आज , वह अच्छी तरक्की कर रही है । 
 होसा नाम का एक आदमी , स्पेन का रहनेवाला है । 
 उसकी पत्नी की मौत एक सड़क दुर्घटना में हुई थी । 
 इस गम को भुलाने के लिए वह ड्रग्स का सहारा लेने लगा । 
 वह कई मनोवैज्ञानिकों के पास भी गया । 
 लेकिन वे उसके इस सवाल का जवाब नहीं दे पाए जो उसे दिन - रात खाए जा रहा था : “ परमेश्‍वर ने आखिर मेरी पत्नी को क्यों मरने दिया ? ” 
 होसा जिस कंपनी में नौकरी करता था , उसी में फ्रानचेस्का नाम का एक आदमी भी था । 
 एक दिन जब दोनों की मुलाकात हुई , तब होसा ने फ्रानचेस्का से भी वही सवाल पूछा जिसे लेकर वह परेशान था । 
 इस पर फ्रानचेस्का ने उसके साथ बाइबल सिखाती है किताब के 11वें अध्याय पर चर्चा की , जिसका शीर्षक है , “ परमेश्‍वर ने दुःख - तकलीफें क्यों रहने दी हैं ? ” 
 इस अध्याय में बाइबल से दिए जवाब , साथ ही टीचर और विद्यार्थी का उदाहरण उसके मन में घर कर गया । 
 फिर क्या था , उसने पूरी लगन से बाइबल का अध्ययन करना शुरू कर दिया । 
 वह एक सर्किट सम्मेलन में हाज़िर हुआ और आजकल , इलाके के राज्य घर में सभाओं के लिए भी आता है । 
 चालीस साल का रोमेन , पोलैंड का एक बिज़नेसमैन है और उसके दिल में हमेशा से परमेश्‍वर के वचन के लिए आदर रहा है । 
 लेकिन वह अपने काम में इस कदर उलझ गया था कि उसने सिर्फ कुछ हद तक तरक्की की थी । 
 फिर एक बार , वह एक ज़िला अधिवेशन में हाज़िर हुआ और उसे बाइबल सिखाती है किताब की एक कॉपी दी गयी । 
 इस किताब को पढ़ने के बाद , उसने अपनी ज़िंदगी में काफी सुधार किए । 
 वह कहता है : “ इस किताब को पढ़ने पर ऐसा लगता है कि बाइबल की सभी मूल शिक्षाएँ जुड़कर एक पूरी तसवीर बनाती हैं । ” 
 रोमेन आज नियमित तौर पर बाइबल अध्ययन करने के साथ - साथ , बढ़िया तरक्की भी कर रहा है । 
 अपनी कदरदानी बढ़ाते रहिए 
 22 , 23 . 
 हमें भविष्य की जो आशा मिली है , उसके लिए हम कैसे अपनी कदरदानी लगातार बढ़ा सकते हैं ? 
 “ छुटकारा निकट है ! ” 
 ज़िला अधिवेशन से हमारे रोम - रोम में सिहरन - सी दौड़ गयी थी । 
 इसमें समझाया गया था कि सच्चे मसीही उस ‘ अनन्त छुटकारे ’ के लिए तरस रहे हैं , जिसका वादा परमेश्‍वर ने किया है और जिसका इंतज़ाम यीशु मसीह के बहाए गए लहू के ज़रिए किया गया है । 
 अनंत छुटकारे की इस अनमोल आशा के लिए कदरदानी दिखाने का सबसे बढ़िया तरीका है कि हम खुद को लगातार ‘ मरे हुए कामों से शुद्ध करते रहें , ताकि हम जीवते परमेश्‍वर की सेवा कर सकें । ’ — इब्रानियों 9 : 12 , 14 . 
 जी हाँ , आज साठ लाख से भी ज़्यादा राज्य प्रचारक पूरी वफादारी के साथ परमेश्‍वर की सेवा कर रहे हैं । 
 वह भी ऐसी दुनिया में जहाँ पहले से कहीं ज़्यादा आज , लोगों पर स्वार्थी बनने का दबाव डाला जा रहा है । 
 है ना , यह एक चमत्कार ! 
 इसके अलावा , यह इस बात का भी सबूत है कि यहोवा के लोगों को उसकी सेवा करने का जो बड़ा सम्मान मिला है , उसका वे दिल से एहसान मानते हैं । 
 साथ ही , वे यह भी जानते हैं कि उनका “ परिश्रम प्रभु में व्यर्थ नहीं है । ” 
 इसलिए आइए हम अपनी कदरदानी बढ़ाते रहें । — 1 कुरिन्थियों 15 : 58 ; भजन 110 : 3 . ( w07 2 / 1 ) 
 आप क्या जवाब देंगे ? 
 • भजनहार हमें , परमेश्‍वर और उसके आध्यात्मिक इंतज़ामों के लिए कदरदानी दिखाने के बारे में क्या सिखाता है ? 
 • आज हाग्गै 2 : 7 की भविष्यवाणी कैसे पूरी हो रही है ? 
 • यहोवा ने कैसे हमें पूरी तरह तैयार किया है ताकि हम बढ़िया तरीके से उसकी सेवा कर सकें ? 
 • यहोवा की भलाई के लिए आप अपनी एहसानमंदी कैसे दिखा सकते हैं ? 
 [ पेज 27 - 30 पर चार्ट ] 
 संसार - भर में यहोवा के साक्षियों की 2006 सेवा साल रिपोर्ट 
 ( पत्रिका देखिए ) 
 [ पेज 29 पर तसवीरें ] 
 यहोवा हमें पूरी तरह तैयार करता है ताकि हम उसकी मरज़ी के मुताबिक काम कर सकें 
 पतियो — मसीह के मुखियापन को कबूल कीजिए और उसके जैसे बनिए 
 “ हर एक पुरुष का सिर मसीह है । ” — 1 कुरिन्थियों 11 : 3 . 
 1 , 2 . 
 ( क ) किसे एक कामयाब पति कहा जा सकता है ? 
 ( ख ) शादी के बंधन की शुरूआत करनेवाले परमेश्‍वर को पहचानना क्यों ज़रूरी है ? 
 आप किसे एक कामयाब पति कहेंगे ? 
 वह जो बहुत होशियार या ताकतवर है ? 
 या वह जो खूब पैसा कमाता है ? 
 या फिर वह जो अपने बीवी - बच्चों से प्यार करता है और उनकी अच्छी देखभाल करता है ? 
 देखा जाए तो ज़्यादातर पति इस आखिरी कसौटी पर खरे नहीं उतरते । 
 क्यों ? 
 क्योंकि उन पर संसार की आत्मा और इंसानी सोच का ज़बरदस्त असर होता है । 
 मगर इससे भी बढ़कर , वे शादी के बंधन की शुरूआत करनेवाले परमेश्‍वर को पहचानने और उसकी सलाह पर चलने से चूक जाते हैं । 
 बाइबल कहती है कि परमेश्‍वर ने “ उस पसुली को जो उस ने [ पुरुष ] में से निकाली थी , स्त्री बना दिया ; और उसको [ पुरुष ] के पास ले आया । ” 
 इस तरह परमेश्‍वर यहोवा ने शादी के इंतज़ाम की शुरूआत की । — उत्पत्ति 2 : 21 - 24 . 
 इस बात को यीशु मसीह ने भी पुख्ता किया था । 
 उसने अपने ज़माने के नुक्‍ताचीनी करनेवालों से कहा : “ क्या तुम ने नहीं पढ़ा , कि जिस ने उन्हें बनाया , उस ने आरम्भ से नर और नारी बनाकर कहा । 
 कि इस कारण मनुष्य अपने माता पिता से अलग होकर अपनी पत्नी के साथ रहेगा और वे दोनों एक तन होंगे ? 
 सो वे अब दो नहीं , परन्तु एक तन हैं : इसलिये जिसे परमेश्‍वर ने [ शादी के बंधन में ] जोड़ा है , उसे मनुष्य अलग न करे । ” 
 तो फिर , यह एक सच्चाई है कि कामयाब शादी के लिए इसकी शुरूआत करनेवाले परमेश्‍वर को पहचानना और उसके वचन , बाइबल में दी उसकी हिदायतों पर चलना निहायत ज़रूरी है । 
 एक कामयाब पति बनने का राज़ 
 3 , 4 . 
 ( क ) यीशु को शादी के बारे पूरा - पूरा ज्ञान क्यों है ? 
 ( ख ) यीशु की लाक्षणिक पत्नी कौन है , और पतियों को अपनी - अपनी पत्नी के साथ कैसे पेश आना चाहिए ? 
 एक कामयाब पति बनने का राज़ है , यीशु की कही बातों का अध्ययन करना और उसके जैसे काम करना । 
 यीशु को शादी के बारे पूरा - पूरा ज्ञान है , क्योंकि वह पहले इंसानी जोड़े के बनाए जाने और उनकी शादी के वक्‍त मौजूद था । 
 यहोवा परमेश्‍वर ने उससे कहा : “ हम मनुष्य को अपने स्वरूप के अनुसार अपनी समानता में बनाएं । ” 
 जी हाँ , इस आयत में परमेश्‍वर , यीशु से बात कर रहा था जिसकी उसने सबसे पहले सृष्टि की थी । 
 वह परमेश्‍वर का “ कुशल कारीगर ” ( NHT ) बना । 
 यीशु ही “ सारी सृष्टि में पहिलौठा है । ” 
 वह “ परमेश्‍वर की सृष्टि का मूल ” है , जिसे विश्‍व की रचना करने से कई अरबों साल पहले बनाया गया था । — कुलुस्सियों 1 : 15 ; प्रकाशितवाक्य 3 : 14 . 
 यीशु को “ परमेश्‍वर का मेम्ना ” कहा गया है और उसे लाक्षणिक तौर पर एक पति भी बताया गया है । 
 एक दफा , एक स्वर्गदूत ने कहा : “ इधर आ : मैं तुझे दुल्हिन अर्थात्‌ मेम्ने की पत्नी दिखाऊंगा । ” 
 यीशु की दुल्हन यानी उसकी पत्नी कौन है ? 
 आत्मा से अभिषिक्‍त , मसीह के वफादार चेलों का समूह , “ मेम्ने की पत्नी ” है , जो उसके साथ स्वर्ग में हुकूमत करेगा । 
 इसलिए धरती पर रहते वक्‍त यीशु जिस तरह से अपने चेलों के साथ पेश आया था , वह पतियों के लिए एक आदर्श है कि उन्हें कैसे अपनी - अपनी पत्नी के साथ पेश आना चाहिए । 
 यीशु किनके लिए एक आदर्श है ? 
 यह सच है कि बाइबल बताती है , यीशु अपने सभी चेलों के लिए एक मिसाल है । 
 हम पढ़ते हैं : “ मसीह भी तुम्हारे लिये दुख उठाकर , तुम्हें एक आदर्श दे गया है , कि तुम भी उसके चिन्ह पर चलो । ” 
 लेकिन यीशु खासकर पुरुषों के लिए एक आदर्श है । 
 बाइबल कहती है : “ हर एक पुरुष का सिर मसीह है : और स्त्री का सिर पुरुष है : और मसीह का सिर परमेश्‍वर है । ” 
 क्योंकि मसीह , पुरुष का सिर है इसलिए पतियों को उसकी मिसाल पर चलने की ज़रूरत है । 
 इसका मतलब है कि पतियों के लिए मुखियापन की अपनी ज़िम्मेदारी सही तरह से निभाना ज़रूरी है , तभी परिवार कामयाब होगा और सुखी रह पाएगा । 
 इसके लिए , उन्हें अपनी - अपनी पत्नी के साथ बड़े प्यार से पेश आना है , ठीक जैसे यीशु अपनी लाक्षणिक पत्नी यानी अपने अभिषिक्‍त चेलों के साथ पेश आया था । 
 शादीशुदा ज़िंदगी में आनेवाली समस्याओं का सामना कैसे करें 
 पतियों को अपनी - अपनी पत्नी के साथ कैसे जीवन निर्वाह करना चाहिए ? 
 आज मुसीबतों से घिरी इस दुनिया में , खासकर पतियों के लिए यह ज़रूरी है कि वे यीशु की तरह सब्र रखें और प्रेम दिखाएँ , साथ ही धर्मी सिद्धांतों को मज़बूती से थामे रहें । 
 बाइबल कहती है : “ हे पतियो , तुम भी बुद्धिमानी से [ अपनी ] पत्नियों के साथ जीवन निर्वाह करो । ” 
 जी हाँ , पतियों को शादीशुदा ज़िंदगी में आनेवाली समस्याओं का सामना करने में बुद्धिमानी से काम लेना चाहिए , ठीक जैसे यीशु ने समझदारी के साथ मुश्‍किलों का सामना किया था । 
 यीशु जिस तरह की आज़माइशों से गुज़रा था , वैसी आज़माइशों से आज तक कोई भी इंसान नहीं गुज़रा है । 
 लेकिन फिर भी उसे कोई हैरानी नहीं हुई , क्योंकि वह जानता था कि इनके पीछे शैतान , उसकी दुष्टात्माओं और इस दुष्ट संसार का हाथ है । 
 उसी तरह , एक पति - पत्नी जब अपने “ जीवन में कष्ट ” झेलते हैं तो उन्हें हैरान नहीं होना चाहिए । 
 बाइबल पहले से खबरदार करती है कि जो कोई शादी करेगा उसे कष्ट झेलने पड़ेंगे । — 1 कुरिन्थियों 7 : 28 , NHT . 
 7 , 8 . 
 ( क ) पत्नी के साथ बुद्धिमानी से जीवन निर्वाह करने में क्या शामिल है ? 
 ( ख ) पत्नियाँ आदर पाने की हकदार क्यों है ? 
 बाइबल , पतियों से यह भी कहती है कि वे अपनी पत्नी के संग ‘ बुद्धिमानी से जीवन निर्वाह करें और उसे निर्बल पात्र जानकर उसका आदर करें । ’ 
 बाइबल में भविष्यवाणी की गयी थी कि पति अपनी पत्नी पर रोब जमाएगा और आज यही देखने को मिलता है । 
 लेकिन एक पति जो परमेश्‍वर की मंज़ूरी पाना चाहता है , वह ऐसा हरगिज़ नहीं करेगा बल्कि हमेशा अपनी पत्नी का आदर करेगा । 
 वह उसे एक अनमोल खज़ाना समझेगा और कभी - भी उस पर हाथ नहीं उठाएगा । 
 इसके बजाय , वह उसकी भावनाओं के लिए लिहाज़ दिखाएगा और उसके साथ आदर और गरिमा से पेश आएगा । 
 एक पति का अपनी पत्नी को सही आदर देना क्यों ज़रूरी है ? 
 बाइबल जवाब देती है : “ यह समझकर कि तुम दोनों जीवन के वरदान के वारिस हो . . . 
 जिससे तुम्हारी प्रार्थनाएं किसी प्रकार की बाधा से रुक न जाएं । ” 
 पतियों को यह बात समझने की ज़रूरत है कि यहोवा की नज़रों में पुरुष किसी भी मायने में स्त्रियों से बढ़कर नहीं हैं । 
 वह पुरुषों के साथ - साथ उन स्त्रियों को भी हमेशा की ज़िंदगी का इनाम देगा , जिन पर उसका अनुग्रह है । 
 यहाँ तक कि वह कई स्त्रियों को स्वर्ग में जीवन देता है , जहाँ “ न कोई नर [ है ] , न नारी । ” 
 इसलिए पतियों को याद रखना चाहिए कि एक इंसान की वफादारी उसे परमेश्‍वर की नज़र में अनमोल बनाती है , न कि यह कि वह स्त्री है या पुरुष , पति है या पत्नी या फिर एक बच्चा । — 1 कुरिन्थियों 4 : 2 . 
 ( क ) पतरस के मुताबिक , पति को क्यों अपनी पत्नी का आदर करना चाहिए ? 
 ( ख ) यीशु ने स्त्रियों के लिए कैसे आदर दिखाया ? 
 पति को अपनी पत्नी का आदर करने की ज़रूरत है , यह बात प्रेरित पतरस ने 1 पतरस 3 : 7 के आखिर में ज़ोर देकर बतायी । 
 उसने कहा : “ जिससे तुम्हारी प्रार्थनाएं किसी प्रकार की बाधा से रुक न जाएं । ” 
 ज़रा सोचिए , अगर एक पति अपनी पत्नी का आदर न करे , तो इसका क्या ही खतरनाक अंजाम हो सकता है ! 
 उसकी प्रार्थनाएँ रुक सकती हैं । 
 प्राचीन समय में परमेश्‍वर के कुछ सेवकों के साथ यही हुआ था , जो उपासना के मामले में लापरवाह हो गए थे । 
 इसलिए उन मसीही पुरुषों के लिए , जो शादीशुदा हैं या शादी करने की सोच रहे हैं , इस बात का अध्ययन करना बुद्धिमानी होगी कि यीशु , स्त्रियों के साथ कैसे गरिमा से पेश आता था । 
 वह उन्हें अपने साथ प्रचार में ले जाता था । 
 वह उनके साथ प्यार से पेश आता था और उन्हें इज़्ज़त देता था । 
 यहाँ तक कि एक मौके पर , उसने सबसे पहले स्त्रियों को एक हैरतअँगेज़ सच्चाई बतायी थी और फिर उनसे कहा कि वे जाकर पुरुषों को इस बारे में खबर दें । — मत्ती 28 : 1 , 8 - 10 ; लूका 8 : 1 - 3 . 
 खासकर पतियों के लिए एक मिसाल 
 10 , 11 . 
 ( क ) खासकर पतियों को यीशु की मिसाल की जाँच क्यों करनी चाहिए ? 
 ( ख ) पति को अपनी पत्नी से कैसा प्रेम रखना चाहिए ? 
 जैसे पहले बताया गया है , बाइबल एक पति - पत्नी के रिश्‍ते की तुलना , मसीह और उसकी “ दुल्हिन ” ( अभिषिक्‍त चेलों की कलीसिया ) के रिश्‍ते के साथ करती है । 
 बाइबल कहती है : “ पति पत्नी का सिर है जैसे कि मसीह कलीसिया का सिर है । ” 
 इन शब्दों से एक पति को यह जाँचने का बढ़ावा मिलना चाहिए कि यीशु किस तरह का मुखिया था , या वह कैसे अपने चेलों की अगुवाई करता था । 
 इस तरह की जाँच करने पर ही वह यीशु की मिसाल पर अच्छी तरह चल पाएगा । 
 वह अपनी पत्नी को हिदायतें और प्यार दे पाएगा , साथ ही उसकी ज़रूरतों को भी पूरा कर पाएगा , ठीक जैसे यीशु ने अपनी कलीसिया के साथ किया था । 
 बाइबल मसीही पतियों को बढ़ावा देती है : “ अपनी अपनी पत्नी से प्रेम रखो , जैसा मसीह ने भी कलीसिया से प्रेम करके अपने आप को उसके लिये दे दिया । ” 
 इफिसियों के अध्याय 4 में “ कलीसिया ” को “ मसीह की देह ” कहा गया है । 
 यह लाक्षणिक देह कई सदस्यों से मिलकर बनी है , जिनमें स्त्री - पुरुष दोनों शामिल हैं । 
 वे सब मिलकर शरीर को बेहतरीन तरीके से काम करने में मदद देते हैं । 
 और बेशक , यीशु इस “ देह , अर्थात्‌ कलीसिया का सिर है । ” — इफिसियों 4 : 12 ; कुलुस्सियों 1 : 18 ; 1 कुरिन्थियों 12 : 12 , 13 , 27 . 
 यीशु ने अपनी लाक्षणिक देह के लिए कैसे प्रेम दिखाया ? 
 यीशु ने अपनी लाक्षणिक देह , यानी “ कलीसिया ” के लिए कई तरीकों से प्यार ज़ाहिर किया । 
 उसने खास तौर पर उन लोगों के लिए परवाह दिखायी और भलाई के काम किए , जो आगे चलकर उस कलीसिया के सदस्य बनते । 
 मिसाल के लिए , एक बार जब उसके चेले थककर चूर हो गए थे तो यीशु ने उनसे कहा : “ आओ और एकान्त में चलकर कुछ देर विश्राम करो । ” 
 अपनी मौत से कुछ ही घंटों पहले यीशु ने जो कुछ किया , उसका ब्यौरा देते हुए एक प्रेरित ने लिखा : ‘ यीशु अपने लोगों [ यानी , अपनी लाक्षणिक देह के सदस्यों ] से जैसा प्रेम रखता था , अन्त तक वैसा ही प्रेम रखता रहा । ’ 
 यीशु ने पतियों के लिए क्या ही उम्दा मिसाल रखी कि उन्हें अपनी पत्नियों के साथ कैसे पेश आना चाहिए ! 
 पतियों को अपनी - अपनी पत्नी से प्यार करने के बारे में क्या सलाह दी गयी ? 
 यीशु ने पतियों के लिए जो मिसाल रखी , उसके बारे में और समझाते हुए प्रेरित पौलुस ने यह सलाह दी : “ पति अपनी अपनी पत्नी से अपनी देह के समान प्रेम रखे , जो अपनी पत्नी से प्रेम रखता है , वह अपने आप से प्रेम रखता है । 
 क्योंकि किसी ने कभी अपने शरीर से बैर नहीं रखा बरन उसका पालन - पोषण करता है , जैसा मसीह भी कलीसिया के साथ करता है । ” 
 उसने आगे कहा : “ तुम में से हर एक अपनी पत्नी से अपने समान प्रेम रखे । ” — इफिसियों 5 : 28 , 29 , 33 . 
 एक पति खुद के साथ कैसे पेश आता है , और इस बात से वह अपनी पत्नी के साथ व्यवहार करने के बारे क्या सीख सकता है ? 
 ज़रा थोड़ी देर के लिए पौलुस की बात पर सोचिए । 
 क्या एक समझदार आदमी कभी जानबूझकर खुद को चोट पहुँचाता है ? 
 या राह चलते जब उसे ठोकर लगती है तो क्या वह अपने पैर के अँगूठे को मारता है , क्योंकि उसकी वजह से वह लड़खड़ा गया ? 
 नहीं ! 
 क्या एक पति अपने दोस्तों के सामने खुद की इज़्ज़त उतारता है या अपनी कमियों के बारे उनसे गप्पे लड़ाता है ? 
 हरगिज़ नहीं ! 
 तो फिर जब उसकी पत्नी कोई गलती करती है , तब वह क्यों उस पर बरस पड़ता है या उसे मारने - पीटने लगता है ? 
 इन सारी बातों से साफ पता चलता है कि पतियों को न सिर्फ खुद की , बल्कि अपनी पत्नी की भलाई की भी फिक्र करनी चाहिए । — 1 कुरिन्थियों 10 : 24 ; 13 : 5 . 
 ( क ) जब यीशु के चेले इंसानी कमज़ोरी की वजह से उसकी बात मानने से चूक गए , तो उसने क्या किया ? 
 ( ख ) यीशु की इस मिसाल से क्या सबक सीखने को मिलता है ? 
 गौर कीजिए कि यीशु की मौत से पहले की रात जब उसके चेले इंसानी कमज़ोरी की वजह से उसकी बात मानने से चूक गए , तब भी यीशु ने उनके लिए कैसी परवाह दिखायी । 
 गतसमनी के बाग में , उसने उनसे बार - बार गुज़ारिश की थी कि वे प्रार्थना करते रहें । 
 मगर फिर भी उसने उन्हें तीन बार सोते हुए पाया । 
 फिर अचानक , हथियारों से लैस सिपाहियों ने उन्हें आ घेरा । 
 यीशु ने उनसे पूछा : “ [ तुम ] किसे ढूंढ़ते हो ? ” 
 जब उन्होंने जवाब दिया : “ यीशु नासरी को , ” तो उसने कहा : “ मैं ही हूं । ” 
 इसके बाद , यह जानते हुए कि उसके मरने की “ घड़ी आ पहुँची ” है यीशु ने कहा : “ यदि [ तुम ] मुझे ढूंढ़ते हो तो इन्हें जाने दो । ” 
 यीशु को हमेशा अपने चेलों की सलामती की फिक्र थी , जो उसकी लाक्षणिक दुल्हन का हिस्सा थे । 
 इसलिए इस मौके पर उसने उनके बचाव के लिए रास्ता निकाला । 
 यीशु ने अपने चेलों के साथ जैसा बर्ताव किया , उसका अध्ययन करने से पतियों को ऐसे कई सिद्धांत सीखने को मिलेंगे जो वे अपनी पत्नी से पेश आते वक्‍त लागू कर सकते हैं । — यूहन्‍ना 18 : 1 - 9 ; मरकुस 14 : 34 - 37 , 41 . 
 यीशु कलीसिया से प्यार करता था , मगर वह जज़्बाती नहीं था 
 यीशु , मार्था के बारे में कैसा महसूस करता था , मगर उसने एक मौके पर उसे कैसे सुधारा ? 
 बाइबल कहती है : “ यीशु मरथा और उस की बहन और लाजर से प्रेम रखता था , ” जिनके घर पर वह अकसर मेहमान बनकर आता था । 
 लेकिन ज़रूरत पड़ने पर , वह मार्था के नज़रिए को सुधारने से पीछे नहीं हटा । 
 एक मौके पर मार्था , खाना बनाने में इतनी उलझ गयी कि उसके पास यीशु की आध्यात्मिक बातों को सुनने की ज़रा भी फुरसत नहीं थी । 
 इस पर यीशु ने उससे कहा : “ मार्था , हे मार्था ; तू बहुत बातों के लिये चिन्ता करती और घबराती है । 
 पर थोड़ी या एक ही वस्तु अवश्‍य है । ” 
 बेशक मार्था समझ गयी होगी कि यीशु ने उसे यह सलाह इसलिए दी क्योंकि वह उससे गहरा लगाव रखता था । 
 इसलिए मार्था को उसकी सलाह मानने में मुश्‍किल नहीं हुई । 
 ठीक इसी तरह , पतियों को भी अपनी - अपनी पत्नी के लिए प्यार और लिहाज़ दिखाना चाहिए और सोच - समझकर अच्छी बातें कहनी चाहिए । 
 मगर जब पत्नी की सोच सुधारने की ज़रूरत पड़े , तो पति को यीशु की तरह मामले पर खुलकर उससे बात करनी चाहिए । 
 17 , 18 . 
 ( क ) पतरस ने यीशु को झिड़ककर क्या कहा , और पतरस को ताड़ना की ज़रूरत क्यों थी ? 
 ( ख ) एक पति की क्या ज़िम्मेदारी बनती है ? 
 एक दूसरे मौके पर , यीशु ने अपने प्रेरितों को समझाया कि उसका यरूशलेम जाना ज़रूरी है जहाँ उसे “ पुरनियों और महायाजकों और शास्त्रियों के हा [ थों ] ” ज़ुल्म सहने पड़ेंगे , फिर उसे ‘ मार डाला जाएगा और तीसरे दिन वह जी उठेगा । ’ 
 तब पतरस , यीशु को एक तरफ ले गया और उसे झिड़कने लगा : “ हे प्रभु , परमेश्‍वर न करे [ “ अपने साथ इतनी ज़्यादती न कर , ” NW ] ; तुझ पर ऐसा कभी न होगा । ” 
 ज़ाहिर है कि पतरस ने अपने जज़्बातों में बहकर यह बात कही थी । 
 इसलिए उसे ताड़ना की ज़रूरत थी । 
 तभी यीशु ने उसे फटकारा : “ हे शैतान , मेरे साम्हने से दूर हो : तू मेरे लिये ठोकर का कारण है ; क्योंकि तू परमेश्‍वर की बातें नहीं , पर मनुष्यों की बातों पर मन लगाता है । ” — मत्ती 16 : 21 - 23 . 
 यीशु ने अभी - अभी बताया था कि परमेश्‍वर की मरज़ी है कि वह बहुत दुःख उठाए और मार डाला जाए । 
 इसलिए पतरस का यीशु को झिड़कना गलत था । 
 यही वजह है कि क्यों उसे कड़ी ताड़ना की सख्त ज़रूरत थी । 
 पतरस की तरह , हम सभी को कभी - कभी ताड़ना की ज़रूरत पड़ सकती है । 
 परिवार का मुखिया होने के नाते , पति का यह अधिकार ही नहीं बल्कि ज़िम्मेदारी भी है कि वह अपने घरवालों को , यहाँ तक पत्नी को भी ज़रूरत पड़ने पर ताड़ना दे । 
 हो सकता है कि उसे सख्ती से सलाह देनी पड़े , मगर साथ ही उसे प्यार और लिहाज़ के साथ ऐसा करना चाहिए । 
 जिस तरह मामले को सही नज़रिए से देखने में यीशु ने पतरस की मदद की , उसी तरह पतियों को भी कई बार अपनी पत्नी को ऐसी मदद देने की ज़रूरत पड़ सकती है । 
 मिसाल के लिए , अगर एक पति गौर करता है कि उसकी पत्नी के कपड़े , गहने या मेकअप , बाइबल के मुताबिक शालीन नहीं है , तो पति को प्यार से समझाना चाहिए कि उसे क्यों सुधार करने की ज़रूरत है । — 1 पतरस 3 : 3 - 5 . 
 सब्र रखना , पतियों के लिए फायदेमंद 
 19 , 20 . 
 ( क ) यीशु के प्रेरितों के बीच क्या समस्या खड़ी हुई , और यीशु ने उसे कैसे हल किया ? 
 ( ख ) यीशु अपनी कोशिश में कितना कामयाब रहा ? 
 जब एक पति अपनी पत्नी की किसी खामी को सुधारने की पूरी कोशिश करता है , तो उसे यह उम्मीद नहीं करनी चाहिए कि उसे फौरन कामयाबी मिल जाएगी । 
 यीशु को भी अपने प्रेरितों का रवैया बदलने में लगातार मेहनत करनी पड़ी थी । 
 उदाहरण के लिए , प्रेरितों में इस बात को लेकर बार - बार बहस होती थी कि उनमें सबसे बड़ा कौन है । 
 ऐसी बहस दूसरी बार यीशु की सेवा के आखिर में हुई थी । 
 इस दूसरी बहस के कुछ ही समय बाद , उसने अपने चेलों के साथ अकेले में आखिरी फसह मनाने का बंदोबस्त किया । 
 उस मौके पर चेलों में से किसी ने भी दस्तूर के मुताबिक दूसरों के पैर नहीं धोए , जिसे कम दर्जे का काम समझा जाता था । 
 मगर यीशु ने उठकर अपने चेलों के पैर धोए । 
 और फिर उसने उनसे कहा : “ मैं ने तुम्हें नमूना दिखा दिया है । ” — यूहन्‍ना 13 : 2 - 15 . 
 अगर एक पति , यीशु की तरह नम्रता के साथ अपने मुखियापन की ज़िम्मेदारी निभाए , तो ज़ाहिर है कि उसकी पत्नी उसे अच्छा सहयोग देगी और उसकी मदद करेगी । 
 मगर फिर भी , उसे सब्र रखने की ज़रूरत है । 
 फसह की उसी रात , प्रेरित एक बार फिर आपस में बहस करने लगे कि उनमें सबसे बड़ा कौन है । 
 चालचलन और रवैया बदलने में अकसर वक्‍त लगता है और यह धीरे - धीरे होता है । 
 मगर आखिर में जब यह बदलाव होता है तो इससे बढ़िया नतीजे मिलते हैं , ठीक जैसे प्रेरितों में देखने को मिले थे । 
 आज चुनौतियों का सामना करते वक्‍त , पतियों को क्या याद रखने और क्या करने की सलाह दी गयी है ? 
 पहले से कहीं ज़्यादा आज , लोगों को अपनी शादीशुदा ज़िंदगी में बड़ी - बड़ी चुनौतियों का सामना करना पड़ रहा है । 
 यही नहीं , कई लोग शादी की शपथ को गंभीरता से नहीं ले रहे हैं । 
 इसलिए पतियों को इस बात पर मनन करना चाहिए कि शादी की शुरूआत कैसे हुई थी । 
 याद रखिए कि हमारे प्यारे परमेश्‍वर यहोवा ने ही इसकी शुरूआत की थी । 
 उसी ने शादी के बंधन के बारे में सोचा था और उसकी बुनियाद डाली थी । 
 उसने अपने बेटे , यीशु को न सिर्फ हमें छुड़ाने या उद्धार दिलाने के लिए भेजा , बल्कि इसलिए भी कि वह पतियों के लिए एक ऐसी मिसाल कायम करे जिस पर वे चल सकें । — मत्ती 20 : 28 ; यूहन्‍ना 3 : 29 ; 1 पतरस 2 : 21 . ( w07 2 / 15 ) 
 आप क्या जवाब देंगे ? 
 • शादी की शुरूआत कैसे हुई , इस बारे जानना और उसे कबूल करना हमारे लिए क्यों ज़रूरी है ? 
 • पतियों को किन तरीकों से अपनी पत्नी से प्यार करने का बढ़ावा दिया गया है ? 
 • यीशु ने अपने चेलों के साथ जो बर्ताव किया , इसकी कुछ मिसालें बताइए जो दिखाती हैं कि एक पति को मसीह की तरह अपने मुखियापन की ज़िम्मेदारी निभानी चाहिए । 
 [ पेज 10 पर तसवीर ] 
 यीशु , स्त्रियों के साथ जैसे पेश आया , उसकी अलग - अलग मिसालों का पतियों को क्यों अध्ययन करना चाहिए ? 
 [ पेज 12 पर तसवीर ] 
 पतियों को प्यार से और सोच - समझकर अपनी पत्नी को सलाह देनी चाहिए 
 पत्नियो — अपने - अपने पति का गहरा आदर कीजिए 
 “ पत्नियो , अपने अपने पति के . . . 
 आधीन रहो । ” — इफिसियों 5 : 22 . 
 ज़्यादातर पत्नियों के लिए पति का आदर करना क्यों मुश्‍किल होता है ? 
 बहुत - से देशों में शादी के वक्‍त , एक दुल्हन यह शपथ लेती है कि वह अपने पति का गहरा आदर करेगी । 
 मगर पत्नी के लिए यह शपथ निभाना आसान होगा या मुश्‍किल , यह काफी हद तक इस बात पर निर्भर करता है कि उसका पति उसके साथ कैसा व्यवहार करता है । 
 और आम तौर पर देखा गया है कि पति के बुरे सलूक की वजह से , पत्नी उसका आदर नहीं कर पाती । 
 लेकिन हालात हमेशा से ऐसे नहीं थे । 
 सबसे पहली शादी की शुरूआत बहुत ही बढ़िया ढंग से हुई थी । 
 जब परमेश्‍वर ने सबसे पहले पुरुष , आदम के शरीर से एक पसली निकालकर उससे स्त्री बनायी , तो उसे देखकर आदम ने अपनी खुशी यूँ ज़ाहिर की : “ यह मेरी हड्डियों में की हड्डी और मेरे मांस में का मांस है । ” — उत्पत्ति 2 : 19 - 23 . 
 हाल के समय में स्त्रियों की भूमिका , और शादी के मामले में उनके रवैए में कैसा बदलाव आया है ? 
 शादी की अच्छी शुरूआत के बावजूद , सन्‌ 1960 के आते - आते अमरीका में महिला मुक्‍ति आंदोलन शुरू हुआ । 
 स्त्रियों ने यह आंदोलन इसलिए शुरू किया , क्योंकि वे पुरुषों के अधिकार के नीचे दबकर नहीं रहना चाहती थीं । 
 उस वक्‍त , जहाँ 300 पति अपने बीवी - बच्चों को छोड़ रहे थे , वहीं दूसरी तरफ 1 पत्नी अपना परिवार छोड़ रही थी । 
 मगर सन्‌ 1960 के खत्म होते - होते , परिवार छोड़नेवाली पत्नियों की गिनती 1 से बढ़कर 3 हो गयी । 
 आजकल तो यह देखने को मिल रहा है कि स्त्रियाँ वही सबकुछ कर रही हैं जो पुरुष करते हैं , जैसे गाली - गलौज करना , शराब और सिगरेट पीना , और बदचलनी की ज़िंदगी जीना । 
 तो क्या स्त्रियाँ पहले से ज़्यादा खुश हैं ? 
 नहीं । 
 कुछ देशों में शादी करनेवालों में से तकरीबन आधे लोग तलाक ले रहे हैं । 
 तो फिर , अपनी शादीशुदा ज़िंदगी को सुधारने की कुछ स्त्रियों की कोशिशों से क्या हालात बेहतर हुए हैं या बदतर ? — 2 तीमुथियुस 3 : 1 - 5 . 
 क्या बात शादी पर बुरा असर कर रही है ? 
 आखिर इस समस्या की जड़ क्या है ? 
 कुछ हद तक , इस समस्या की शुरूआत उस वक्‍त हुई जब हव्वा को एक बगावती स्वर्गदूत ने बहकाया था । 
 यह स्वर्गदूत “ वही पुराना सांप [ है ] , जो इब्‌लीस और शैतान कहलाता है । ” 
 परमेश्‍वर जो भी शिक्षा देता है , शैतान उसके बिलकुल उलट सिखाता है । 
 मिसाल के लिए , शादी के बारे में इब्‌लीस कहता है कि यह एक बंदिश है , जिसमें फँसकर एक इंसान अपनी आज़ादी खो देता है । 
 इस संसार का हाकिम होने के नाते , वह आज रेडियो , टी . 
 वी . 
 वगैरह के ज़रिए अपनी यह झूठी शिक्षा फैलाता है । 
 इस तरह वह यह साबित करना चाहता है कि परमेश्‍वर की हिदायतें दकियानूसी हैं और वह ये हिदायतें देकर इंसानों के साथ ज़्यादती करता है । 
 लेकिन अगर हम खुले दिमाग से जाँच करें कि पत्नी की भूमिका के बारे में परमेश्‍वर क्या कहता है , तो हम समझ पाएँगे कि परमेश्‍वर के वचन में दी सलाह क्या ही बुद्धि - भरी और कारगर है । 
 शादी करनेवालों के लिए चेतावनी 
 4 , 5 . 
 ( क ) शादी के बारे में सोचते वक्‍त , एक मसीही स्त्री को किस चेतावनी पर ध्यान देना चाहिए ? 
 ( ख ) शादी के लिए हामी भरने से पहले , एक स्त्री को क्या करना चाहिए ? 
 हालाँकि शादी , परमेश्‍वर का इंतज़ाम है फिर भी बाइबल शादी करनेवालों को एक चेतावनी देती है । 
 यह कहती है कि शैतान की इस दुनिया में कामयाब शादीशुदा जोड़ों को भी “ कष्ट ” ( NHT ) झेलने पड़ेंगे । 
 बाइबल के एक लेखक ने ईश्‍वर - प्रेरणा से एक ऐसी स्त्री के बारे में , जिसका पति मर चुका था और जो दूसरी शादी करने के लिए आज़ाद थी , लिखा : “ [ वह ] जैसी है यदि वैसी ही रहे , तो . . 
 और भी धन्य ” या खुश रहेगी । 
 यीशु ने भी उन लोगों को कुँआरे रहने का बढ़ावा दिया ‘ जो इसके लिए जगह बना सकते हैं । ’ 
 ( NW ) फिर भी , अगर कोई मसीही स्त्री शादी करने का फैसला करती है तो उसे सिर्फ “ प्रभु में ” करनी चाहिए । 
 यानी एक ऐसे शख्स के साथ , जो परमेश्‍वर का समर्पित और बपतिस्मा - शुदा उपासक है । — 1 कुरिन्थियों 7 : 28 , 36 - 40 ; मत्ती 9 : 10 - 12 . 
 एक मसीही स्त्री किसके साथ शादी करेगी , इसका उसे सोच - समझकर फैसला करना चाहिए । 
 क्यों ? 
 इसकी एक खास वजह यह है कि बाइबल खबरदार करती है : “ विवाहिता स्त्री व्यवस्था के अनुसार अपने पति . . . 
 से बन्धी है । ” 
 और उसे “ पति की व्यवस्था से छूट ” सिर्फ तभी मिलती है , जब उसके पति की मौत हो जाती है या फिर पति के व्यभिचार करने पर पति - पत्नी में तलाक हो जाए । 
 यह सच है कि पहली नज़र में प्यार हो जाने से , लड़का - लड़की के बीच मीठे रोमांस का दौर शुरू हो सकता है । 
 मगर सिर्फ इसी वजह से शादी कर लेने से ज़िंदगी खुशहाल नहीं बन जाती । 
 इसलिए एक कुँआरी स्त्री को खुद से पूछना चाहिए , ‘ मैं जिस पुरुष से शादी करने की सोच रही हूँ , क्या मैं उसकी व्यवस्था के अधीन रहने के लिए तैयार हूँ ? ’ 
 और हाँ , उसे यह सवाल शादी से पहले पूछना चाहिए , ना कि उसके बाद । 
 आज बहुत - सी स्त्रियाँ कौन - सा फैसला खुद कर सकती हैं , और यह फैसला क्यों इतनी अहमियत रखता है ? 
 आज बहुत - सी जगहों में , एक स्त्री खुद यह फैसला कर सकती है कि वह शादी के रिश्‍ते को कबूल करेगी या फिर उसे ठुकरा देगी । 
 मगर इस मामले में , सही फैसला करना उसकी ज़िंदगी का सबसे मुश्‍किल काम हो सकता है । 
 क्यों ? 
 क्योंकि एक स्त्री में किसी का प्यार पाने और नज़दीकी रिश्‍ता बनाने की इतनी ज़बरदस्त इच्छा हो सकती कि उसमें अंधी होकर वह गलत चुनाव कर सकती है । 
 एक लेखक ने कहा : “ चाहे शादी करने की बात हो या किसी पहाड़ पर चढ़ने की , एक बार जब हममें इसकी चाहत पैदा हो जाती है , तो हम मान लेते हैं कि सभी हालात अच्छे हैं । 
 और हम सिर्फ उसी जानकारी पर ध्यान देते हैं , जो हम सुनना चाहते हैं । ” 
 पहाड़ चढ़नेवाले इंसान के एक गलत कदम उठाने से उसकी जान जा सकती है । 
 उसी तरह , गलत जीवन - साथी चुनने से एक लड़की की पूरी ज़िंदगी बरबाद हो सकती है । 
 जीवन - साथी का चुनाव करने के बारे में , कौन - सी बुद्धि - भरी सलाह दी गयी है ? 
 एक स्त्री को इस बात पर गंभीरता से सोचना चाहिए कि जो पुरुष उसके सामने शादी का प्रस्ताव रखता है , उसकी व्यवस्था के अधीन रहने में क्या - क्या शामिल है । 
 सालों पहले , भारत में रहनेवाली एक लड़की ने नम्रता के साथ कबूल किया : “ हमारे माता - पिता उम्र में हमसे बड़े हैं और समझदार भी , इसलिए वे उतनी आसानी से धोखा नहीं खाते , जितनी आसानी से हम धोखा खा सकते हैं । . . . 
 मुझसे तो बड़ी आसानी से गलती हो सकती है । ” 
 इसलिए जो मदद माता - पिता और दूसरे दे सकते हैं , वह बहुत मायने रखती है । 
 एक बुद्धिमान सलाहकार , कई सालों तक जवानों को यह बढ़ावा देता रहा कि वे अपने होनेवाले जीवन - साथी के माँ - बाप को अच्छी तरह जानने की कोशिश करें । 
 साथ ही , यह भी गौर करें कि उनका होनेवाला जीवन - साथी अपने माँ - बाप और परिवार के दूसरे सदस्यों के साथ कैसे पेश आता है । 
 यीशु ने कैसे अधीनता दिखायी 
 8 , 9 . 
 ( क ) परमेश्‍वर के अधीन रहने के बारे में , यीशु का क्या नज़रिया था ? 
 ( ख ) अधीनता दिखाने से क्या फायदे हो सकते हैं ? 
 हालाँकि किसी के अधीन रहना एक चुनौती हो सकती है , मगर यीशु की तरह स्त्रियों को इसे एक सम्मान की बात समझनी चाहिए । 
 यीशु के लिए परमेश्‍वर के अधीन रहने में ज़ुल्म सहने , यहाँ तक कि यातना स्तंभ पर दर्दनाक मौत मरना भी शामिल था । 
 इसके बावजूद , उसे अधीनता दिखाने में आनंद मिला । 
 स्त्रियाँ , यीशु को अपना आदर्श मान सकती हैं , क्योंकि बाइबल कहती है : “ स्त्री का सिर पुरुष है : और मसीह का सिर परमेश्‍वर है । ” 
 लेकिन गौरतलब बात यह है कि स्त्रियाँ सिर्फ शादी के बाद ही नहीं , बल्कि उससे भी पहले पुरुषों के मुखियापन के अधीन रहती हैं । 
 बाइबल समझाती है कि स्त्रियाँ चाहे शादीशुदा हों या कुँआरी , उन्हें मसीही कलीसिया के प्राचीनों के मुखियापन के अधीन रहना चाहिए , जो आध्यात्मिक रूप से काबिल होते हैं और कलीसिया की निगरानी करते हैं । 
 जब स्त्रियाँ परमेश्‍वर के निर्देशन के मुताबिक अधीनता दिखाती हैं , तो वे परमेश्‍वर के स्वर्गीय संगठन में स्वर्गदूतों के लिए एक मिसाल कायम करती हैं । 
 इसके अलावा , बुज़ुर्ग शादीशुदा स्त्रियाँ अपनी अच्छी मिसाल और कारगर सुझावों के ज़रिए जवान स्त्रियों को सिखाती हैं कि वे ‘ अपने अपने पति के अधीन रहें । ’ — तीतुस 2 : 3 - 5 . 
 यीशु ने अधीनता दिखाने में कैसे एक बेजोड़ मिसाल कायम की ? 
 यीशु अच्छी तरह जानता था कि सही अधीनता दिखाना कितना ज़रूरी है । 
 इसलिए एक मौके पर , उसने प्रेरित पतरस को यह निर्देशन दिया कि वह उन दोनों की तरफ से इंसानी अधिकारियों को कर दे । 
 यहाँ तक कि उसने पतरस को कर चुकाने के लिए पैसे भी दिए । 
 बाद में , पतरस ने लिखा : “ प्रभु के लिये मनुष्यों के ठहराए हुए हर एक प्रबन्ध के आधीन में रहो । ” 
 यीशु ने अधीन रहने में जो सबसे बेजोड़ मिसाल कायम की , उसके बारे में हम पढ़ते हैं : “ [ उसने ] अपने आप को ऐसा शून्य कर दिया , और दास का स्वरूप धारण किया , और मनुष्य की समानता में हो गया । 
 और मनुष्य के रूप में प्रगट होकर अपने आप को दीन किया , और यहां तक आज्ञाकारी रहा , कि मृत्यु . . . 
 भी सह ली । ” — फिलिप्पियों 2 : 5 - 8 . 
 पतरस ने उन पत्नियों को अपने - अपने पति के अधीन रहने की सलाह क्यों दी , जिनके पति सच्चाई में नहीं थे ? 
 पतरस ने मसीहियों को यह बढ़ावा दिया कि दुनिया के अधिकारी चाहे कितने ही कठोर और अन्यायी क्यों न हों , फिर भी उन्हें उनके अधीन रहना चाहिए । 
 उसने समझाया : “ तुम इसी के लिये बुलाए भी गए हो क्योंकि मसीह भी तुम्हारे लिये दुख उठाकर , तुम्हें एक आदर्श दे गया है , कि तुम भी उसके चिन्ह पर चलो । ” 
 इसके बाद , पतरस ने बताया कि यीशु को कैसी - कैसी मुश्‍किलों का सामना करना पड़ा था , फिर भी उसने अधीनता दिखायी और सबकुछ सह लिया । 
 फिर पतरस ने उन पत्नियों को , जिनके पति सच्चाई में नहीं थे , यह सलाह दी : “ इसी प्रकार , हे पत्नियो , अपने अपने पति के अधीन रहो जिस से यदि उनमें से कुछ वचन का पालन न करते हों , तो वे तुम्हारे पवित्र और सम्माननीय चाल - चलन को ध्यानपूर्वक देखकर वचन बिना ही अपनी अपनी पत्नियों के व्यवहार से जीते जाएं । ” — 1 पतरस 3 : 1 , 2 , NHT . 
 यीशु की अधीनता से क्या बढ़िया नतीजे निकले ? 
 जब एक पति अपनी पत्नी का मज़ाक उड़ाता है और उसके साथ गाली - गलौज करता है , तो ऐसे में पत्नी का अधीनता दिखाना शायद कमज़ोरी माना जाए । 
 लेकिन यीशु ऐसा नज़रिया नहीं रखता था । 
 पतरस ने लिखा : “ वह गाली सुनकर गाली नहीं देता था , और दुख उठाकर किसी को भी धमकी नहीं देता था । ” 
 जिन लोगों ने यीशु को तड़पते देखा , उनमें से कुछ एक मायने में विश्‍वासी बन गए । 
 जैसे , वह डाकू जिसे यीशु के बराबर सूली पर लटकाया गया था और एक रोमी सूबेदार जिसने उसे सूली पर मरते देखा था । 
 उसी तरह , पतरस ने इस बात की तरफ इशारा किया कि कुछ अविश्‍वासी पति , यहाँ तक कि जो अपनी पत्नी को मारते - पीटते हैं , वे भी अपनी पत्नी की अधीनता देखकर मसीही बन जाएँगे । 
 और आज हमें इस तरह के कई किस्से सुनने को मिलते हैं । 
 पत्नियाँ कैसे अपने अपने पति का दिल जीत सकती हैं 
 13 , 14 . 
 कुछ पत्नियों के लिए , अपने अविश्‍वासी पति के अधीन रहना कैसे फायदेमंद साबित हुआ है ? 
 कई पत्नियाँ जो सच्चाई में आयी हैं , उन्होंने मसीह के जैसा चालचलन बनाए रखने के ज़रिए अपने पतियों का दिल जीता है । 
 यहोवा के साक्षियों के हाल के एक ज़िला अधिवेशन में , एक पति ने अपनी मसीही पत्नी के बारे में कहा : “ मैं उसके साथ बहुत ही बुरा सलूक करता था , मगर फिर भी वह मेरा आदर करती थी । 
 उसने कभी मेरी बेइज़्ज़ती नहीं की । 
 और ना ही मुझ पर अपने विश्‍वास थोपने की कोशिश की । 
 वह बड़े प्यार से मेरी देखभाल करती रही । 
 जब उसे सम्मेलन में जाना होता था , तो वह पहले से मेरा खाना बनाने और घर का सारा काम निपटाने में कड़ी मेहनत करती थी । 
 उसका रवैया देखकर बाइबल के बारे में जानने की मेरी दिलचस्पी जागी । 
 नतीजा , आज मैं एक साक्षी हूँ ! ” 
 जी हाँ , इस पति को ‘ वचन बिना ही अपनी पत्नी के व्यवहार से जीत ’ लिया गया । 
 जैसे पतरस ने ज़ोर दिया , पत्नी की बातों से ज़्यादा उसके कामों से अच्छे नतीजे निकलते हैं । 
 यह हम ऐगनस नाम की एक शादीशुदा स्त्री की मिसाल से देख सकते हैं । 
 बाइबल की सच्चाइयाँ सीखने के बाद , उसने मसीही सभाओं में हाज़िर होने की ठान ली । 
 एक दिन उसके पति ने उससे गरजते हुए कहा : “ ऐगनस , अगर तुम उस दरवाज़े से बाहर गयीं , तो लौटकर वापस मत आना ! ” 
 ऐगनस “ उस दरवाज़े ” से नहीं बल्कि दूसरे दरवाज़े से निकल गयी । 
 अगली सभा की रात , उसके पति ने धमकाया : “ जब तुम लौटकर आओगी तो मैं घर पर नहीं मिलूँगा । ” 
 जब ऐगनस सभा से वापस आयी , तो वह सचमुच घर पर नहीं था बल्कि तीन दिन के लिए कहीं बाहर चला गया था । 
 मगर जब वह लौटा , तो ऐगनस ने बड़े प्यार से उससे पूछा : “ क्या आप कुछ खाना पसंद करेंगे ? ” 
 ऐगनस ने यहोवा की भक्‍ति के मामले में कभी समझौता नहीं किया । 
 आखिरकार , उसका पति बाइबल अध्ययन के लिए राज़ी हो गया और उसने अपनी ज़िंदगी परमेश्‍वर को समर्पित कर दी । 
 बाद में , उसने एक अध्यक्ष के तौर पर सेवा की , जिस दौरान उसे कई ज़िम्मेदारियाँ सौंपी गयीं । 
 मसीही पत्नियों को किस “ सिंगार ” पर ध्यान देने की सलाह दी गयी है ? 
 ऊपर बतायी पत्नियों ने प्रेरित पतरस की इस सलाह को लागू किया कि वे अपने “ सिंगार ” पर ध्यान दें । 
 इसका यह मतलब नहीं कि उन्होंने “ बाल गूंथने ” या ‘ भांति भांति के कपड़े पहिनने ’ पर हद - से - ज़्यादा ध्यान दिया । 
 इसके बजाय , उन्होंने पतरस की यह बात मानी : “ तुम्हारा छिपा हुआ और गुप्त मनुष्यत्व , नम्रता और मन की दीनता की अविनाशी सजावट से सुसज्जित रहे , क्योंकि परमेश्‍वर की दृष्टि में इसका मूल्य बड़ा है । ” 
 पत्नी की “ नम्रता और मन की दीनता ” उसके बात करने के लहज़े और उसके अच्छे व्यवहार से झलकती है । 
 इससे ऐसा कभी नहीं लगता कि वह अपने पति पर रोब झाड़ती है या उसके मुखियापन को ठुकराती है , बल्कि इससे वह अपने पति का दिल जीत लेती है । 
 इस तरह , एक मसीही पत्नी अपने पति के लिए गहरा आदर दिखाती है । — 1 पतरस 3 : 3 , 4 . 
 मिसालों से सीखिए 
 सारा , किन अलग - अलग तरीकों से मसीही पत्नियों के लिए एक बेहतरीन मिसाल है ? 
 पतरस ने लिखा : “ पूर्वकाल में पवित्र स्त्रियां , . . . 
 जो परमेश्‍वर पर आशा रखती थीं , अपने आप को इसी रीति से सवांरती और अपने अपने पति के आधीन रहती थीं । ” 
 वे स्त्रियाँ जानती थीं कि यहोवा की सलाह को मानने से ही परिवार खुशहाल रहेगा और आखिर में , परिवार के सभी लोगों को हमेशा की ज़िंदगी का इनाम मिलेगा । 
 पतरस ने इब्राहीम की खूबसूरत पत्नी , सारा का ज़िक्र किया । 
 उसने कहा कि वह “ इब्राहीम की आज्ञा में रहती और उसे स्वामी कहती थी । ” 
 जब परमेश्‍वर ने उसका भय माननेवाले इब्राहीम को किसी दूर देश में जाकर सेवा करने के लिए कहा , तो सारा ने अपने पति का पूरा साथ दिया । 
 उसने ऐशो - आराम की ज़िंदगी त्याग दी । 
 यहाँ तक कि उसने अपनी जान जोखिम में डाली । 
 पतरस ने मसीही पत्नियों को सारा के जैसी हिम्मत दिखाने का बढ़ावा देते हुए कहा : “ तुम भी यदि भलाई करो , और किसी प्रकार के भय से भयभीत न हो तो उस की बेटियां ठहरोगी । ” — 1 पतरस 3 : 6 . 
 जब पतरस ने मसीही पत्नियों को मिसाल देने के लिए प्राचीन समय की स्त्रियों का ज़िक्र किया , तो उसके मन में अबीगैल का खयाल क्यों आया होगा ? 
 परमेश्‍वर पर आशा रखनेवाली एक और दिलेर स्त्री थी , अबीगैल । 
 प्राचीन समय की स्त्रियों का ज़िक्र करते वक्‍त , पतरस के मन में शायद उसका भी खयाल आया हो । 
 अबीगैल “ बुद्धिमान ” थी , मगर उसका पति नाबाल “ कठोर , और बुरे बुरे काम करनेवाला था । ” 
 जब नाबाल ने दाऊद और उसके आदमियों को मदद देने से इनकार कर दिया , तो वे नाबाल और उसके पूरे परिवार को मिटाने के लिए हथियार बाँधने लगे । 
 तभी अबीगैल ने अपने घराने को बचाने के लिए फौरन कदम उठाया । 
 वह गधों पर खाने - पीने की ढेरों चीज़ें लादकर , दाऊद और उसके आदमियों से मिलने के लिए निकल पड़ी । 
 रास्ते में जैसे ही उसने दाऊद को देखा , वह गधे से नीचे उतरी और उसके पैरों पर गिरकर बिनती की कि वह जल्दबाज़ी में कोई कदम न उठाए । 
 इस बात का दाऊद पर गहरा असर हुआ । 
 उसने कहा : “ इस्राएल का परमेश्‍वर यहोवा धन्य है , जिस ने आज के दिन मुझ से भेंट करने के लिये तुझे भेजा है ! 
 तेरा विवेक [ “ बुद्धिमानी , ” NHT ] धन्य है । ” — 1 शमूएल 25 : 2 - 33 . 
 अगर एक शादीशुदा स्त्री पर कोई पराया आदमी डोरे डालने लगे , तो उस स्त्री को किसकी मिसाल पर मनन करना चाहिए , और क्यों ? 
 पत्नियों के लिए एक और बेहतरीन मिसाल है , शूलेम्मिन लड़की । 
 वह उस गरीब चरवाहे की वफादार बनी रही जिसके साथ उसकी शादी तय हो चुकी थी । 
 एक धनवान राजा ने उसका दिल जीतने की खूब कोशिश की , मगर वह चरवाहे के लिए अपने प्यार में अटल बनी रही । 
 उसने नौजवान चरवाहे के लिए अपने प्यार का इज़हार यूँ किया : “ मुझे नगीने की नाईं अपने हृदय पर लगा रख , और ताबीज़ की नाईं अपनी बांह पर रख ; क्योंकि प्रेम मृत्यु के तुल्य सामर्थी है । . . . 
 पानी की बाढ़ से भी प्रेम नहीं बुझ सकता , और न महानदों से डूब सकता है । ” 
 उसी तरह , शादी करनेवाली हर स्त्री को ठान लेना चाहिए कि वह अपने पति की वफादार बनी रहेगी और उसका गहरा आदर करेगी । 
 परमेश्‍वर से मिलनेवाली दूसरी सलाहें 
 19 , 20 . 
 ( क ) पत्नियों को क्यों अपने - अपने पति के अधीन रहना चाहिए ? 
 ( ख ) पत्नियों के आगे किसकी बेहतरीन मिसाल रखी गयी है ? 
 अब आइए हम आखिर में , लेख के खास वचन के आस - पास की आयतों पर गौर करें । 
 लेख का खास वचन है : “ पत्नियो , अपने अपने पति के आधीन रहो । ” 
 पत्नियों को क्यों अपने - अपने पति के अधीन रहना चाहिए ? 
 अगली आयत जवाब देती है : “ क्योंकि पति पत्नी का सिर है जैसे कि मसीह कलीसिया का सिर है । ” 
 इसलिए उन्हें आज्ञा दी गयी है : “ जैसे कलीसिया मसीह के आधीन है , वैसे ही पत्नियाँ भी हर बात में अपने अपने पति के आधीन रहें । ” — इफिसियों 5 : 23 , 24 , 33 . 
 इस आज्ञा को मानने के लिए , पत्नियों को चाहिए कि वे मसीह के अभिषिक्‍त चेलों से बनी कलीसिया की मिसाल का अध्ययन करें और उस पर चलें । 
 कृपया 2 कुरिन्थियों 11 : 23 - 28 पढ़िए और उस कलीसिया के एक सदस्य , प्रेरित पौलुस की मिसाल से सीखिए । 
 ध्यान दीजिए कि अपने मुखिया , यीशु मसीह के वफादार बने रहने के लिए , उसे किन - किन हालात से गुज़रना पड़ा । 
 पौलुस की तरह , पत्नियों को साथ ही कलीसिया के दूसरे लोगों को भी वफादारी के साथ यीशु के अधीन रहने की ज़रूरत है । 
 और पत्नियाँ अपने - अपने पति के अधीन रहकर ऐसा कर सकती हैं । 
 किन बातों से पत्नियों को अपने - अपने पति के अधीन रहने का बढ़ावा मिलता है ? 
 पति के अधीन रहने की बात सुनते ही शायद बहुत - सी पत्नियाँ खीज उठें । 
 मगर एक बुद्धिमान स्त्री इसके फायदों के बारे में सोचेगी । 
 मिसाल के लिए , मान लीजिए एक स्त्री का पति सच्चाई में नहीं है । 
 अगर वह स्त्री उस हर मामले में अपने पति के अधीन रहती है , जिसमें परमेश्‍वर के नियमों या सिद्धांतों का उल्लंघन नहीं होता , तो उसे इसकी एक शानदार आशीष मिल सकती है । 
 वह “ अपने पति का उद्धार करा [ ने ] ” में कामयाब हो सकती है । 
 इतना ही नहीं , उसे यह जानकर संतोष भी मिलेगा कि उसने जो रास्ता इख्तियार किया है , उसे यहोवा परमेश्‍वर मंज़ूर करता है । 
 साथ ही , उसके अज़ीज़ बेटे की मिसाल पर चलने की वजह से परमेश्‍वर भविष्य में उसे बेशुमार आशीषें भी देगा । 
 ( w07 2 / 15 ) 
 क्या आपको याद है ? 
 • एक पत्नी के लिए अपने पति का आदर करना क्यों मुश्‍किल हो सकता है ? 
 • शादी का रिश्‍ता कबूल करने से पहले , उस बारे में गंभीरता से सोचना क्यों ज़रूरी है ? 
 • यीशु , पत्नियों के लिए कैसे एक मिसाल है , और उसकी मिसाल पर चलने से उन्हें क्या फायदे हो सकते हैं ? 
 [ पेज 15 पर तसवीर ] 
 शादी का रिश्‍ता कबूल करने से पहले , उस बारे में गंभीरता से सोचना क्यों ज़रूरी है ? 
 [ पेज 17 पर तसवीर ] 
 बाइबल में दी अबीगैल और उसके जैसी दूसरी मिसालों से पत्नियाँ क्या सीख सकती हैं ? 
 ‘ बच्चो , अपने माता - पिता के आज्ञाकारी बनो ’ 
 “ बच्चो , प्रभु में अपने माता - पिता के आज्ञाकारी बनो , क्योंकि यह उचित है । ” — इफिसियों 6 : 1 , आर . 
 ओ . 
 वी . 
 चेतावनियों को मानने से आपकी जान कैसे बच सकती है ? 
 जब हम अपनी आँखों से आसमान में काली घटा छायी हुई देखते हैं , अपने कानों से बिजली की गड़गड़ाहट सुनते हैं और हवा में खलबली मचने से हमारे रोंगटे खड़े हो जाते हैं , तो हम फौरन समझ जाते हैं कि एक बड़ा तूफान आनेवाला है । 
 इसलिए आँधी - तूफान , कड़कती बिजली और ओले की बौछार से बचने के लिए हम एक महफूज़ जगह में पनाह लेते हैं । 
 जी हाँ , आज हम शायद इसलिए ज़िंदा हैं क्योंकि हमने ‘ अद्‌भुत रीति से रचे गए ’ अपने शरीर से मिलनेवाली इस तरह की चेतावनियों को माना है । 
 जबकि दूसरे अपनी जान खो बैठे हैं क्योंकि उन्होंने इन चेतावनियों को अनसुना कर दिया है । 
 बच्चों को खबरदार किए जाने की ज़रूरत क्यों है , और उन्हें क्यों अपने मम्मी - पापा का कहा मानना चाहिए ? 
 उसी तरह बच्चो , आपको आनेवाले खतरों से खबरदार किए जाने की ज़रूरत है । 
 और इसकी ज़िम्मेदारी आपके माँ - बाप को दी गयी है । 
 शायद आपको याद हो कि आपके मम्मी - पापा ने कई बार आपसे कहा होगा : “ स्टोव मत छूओ , वो गरम है । ” 
 “ तालाब के पास मत जाओ , वरना डूब जाओगे । ” 
 “ सड़क पार करने से पहले , हमेशा दायें - बायें देखो । ” 
 मगर अफसोस , कुछ बच्चों ने अपने मम्मी - पापा की इन बातों को नहीं माना और इस वजह से उनको चोट लगी है , यहाँ तक कि कुछ की तो मौत हो गयी । 
 इसलिए बच्चो , अपने मम्मी - पापा का कहा मानिए , क्योंकि यह “ उचित ” है । 
 और ऐसा करना बुद्धिमानी भी है । 
 इसके अलावा , बाइबल की एक और आयत कहती है कि ऐसा करने से प्रभु यीशु मसीह आपसे “ प्रसन्‍न ” होगा । 
 लेकिन इससे भी बढ़कर आपको अपने मम्मी - पापा की बात इसलिए माननी चाहिए क्योंकि यह आज्ञा परमेश्‍वर ने आपको दी है । — कुलुस्सियों 3 : 20 ; 1 कुरिन्थियों 8 : 6 . 
 आज्ञा मानने से हमेशा के इनाम मिलते हैं 
 हममें से ज़्यादातर लोगों के लिए “ सत्य जीवन ” का क्या मतलब है , और यह जीवन पाने के लिए बच्चे क्या कर सकते हैं ? 
 माँ - बाप की आज्ञा मानने से , न सिर्फ ‘ आपके इस समय के जीवन ’ की हिफाज़त होती है बल्कि आप “ आनेवाले जीवन ” का भी मज़ा ले पाएँगे । 
 बाइबल उस जीवन को “ सत्य जीवन ” कहती है । 
 यह सत्य जीवन क्या है ? 
 हममें से ज़्यादातर लोगों के लिए इसका मतलब है , इसी धरती पर परमेश्‍वर की नयी दुनिया में हमेशा की ज़िंदगी । 
 यहोवा ने यह ज़िंदगी उन लोगों को देने का वादा किया है , जो पूरी वफादारी के साथ उसके नियमों को मानते हैं । 
 इनमें से एक बेहद ज़रूरी नियम यह है : “ अपनी माता और पिता का आदर कर ( यह पहिली आज्ञा है , जिस के साथ प्रतिज्ञा भी है ) । 
 कि तेरा भला हो , और तू धरती पर बहुत दिन जीवित रहे । ” 
 इसलिए अगर आप अपने मम्मी - पापा का कहा मानेंगे , तो आपको खुशी मिलेगी । 
 और आपके आनेवाले कल की बुनियाद मज़बूत होगी । 
 इतना ही नहीं , आप इस धरती पर फिरदौस में हमेशा की ज़िंदगी पाने की आशा भी रख सकते हैं । — इफिसियों 6 : 2 , 3 . 
 बच्चे , परमेश्‍वर का आदर कैसे कर सकते हैं , और इससे उन्हें क्या फायदे होंगे ? 
 जब आप अपने माँ - बाप का कहना मानकर उनका आदर करते हैं , तो आप परमेश्‍वर का भी आदर कर रहे होते हैं । 
 ऐसा क्यों ? 
 क्योंकि परमेश्‍वर ने ही आपको उनकी बात मानने की आज्ञा दी है । 
 मगर साथ ही , इससे आपको फायदा भी होता है । 
 बाइबल कहती है : “ मैं ही तेरा परमेश्‍वर यहोवा हूं जो तुझे तेरे लाभ के लिये शिक्षा देता हूं । ” 
 आज्ञा मानने से आपको क्या फायदे होंगे ? 
 इससे आपके मम्मी - पापा गद्‌गद हो उठेंगे और वे कई तरीकों से आप पर अपनी खुशी ज़ाहिर करेंगे , जिससे आपकी ज़िंदगी खुशियों से भर जाएगी । 
 मगर इससे भी बढ़कर , स्वर्ग में रहनेवाले आपके पिता को बड़ी खुश होगी और वह आपको बढ़िया - से - बढ़िया इनाम देगा ! 
 अब आइए देखें कि यहोवा ने कैसे अपने बेटे यीशु को आशीष दी और उसकी हिफाज़त की , जिसने खुद के बारे में कहा : “ मैं सर्वदा वही काम करता हूं , जिस से [ पिता यहोवा ] प्रसन्‍न होता है । ” — यूहन्‍ना 8 : 29 . 
 यीशु बड़ा मेहनती था 
 यह मानने की क्या वजह है कि यीशु बड़ा मेहनती था ? 
 यीशु , मरियम का सबसे बड़ा बेटा था । 
 उसका दत्तक पिता , यूसुफ एक बढ़ई था । 
 इसलिए यीशु भी आगे चलकर एक बढ़ई बना । 
 ज़ाहिर है कि उसने यह काम अपने पिता से सीखा होगा । 
 आपको क्या लगता है , यीशु किस तरह का बढ़ई था ? 
 यीशु चमत्कार के ज़रिए कुँवारी मरियम के गर्भ में डाले जाने से पहले स्वर्ग में था । 
 वहाँ उसने बुद्धि के साक्षात्‌ रूप में यह कहा : ‘ मैं [ “ एक कुशल , ” NHT ] कारीगर - सा परमेश्‍वर के पास था ; और प्रतिदिन मैं उसकी प्रसन्‍नता था । ’ 
 जी हाँ , परमेश्‍वर , यीशु से इसलिए खुश था क्योंकि वह स्वर्ग में बड़ी मेहनत से काम करता था । 
 तो क्या आपको नहीं लगता कि धरती पर जब वह एक नौजवान था , तो उसने ज़रूर एक कुशल कारीगर यानी एक अच्छा बढ़ई बनने के लिए खूब मेहनत की होगी ? — नीतिवचन 8 : 30 ; कुलुस्सियों 1 : 15 , 16 . 
 ( क ) आपको क्यों लगता है कि यीशु ने बचपन में घर के दूसरे काम - काज भी किए होंगे ? 
 ( ख ) बच्चे किन तरीकों से यीशु की मिसाल पर चल सकते हैं ? 
 इसमें कोई शक नहीं कि यीशु भी बचपन में कभी - कभी खेल खेलता था , क्योंकि बाइबल बताती है कि पुराने ज़माने में बच्चे खेल - कूद करते थे । 
 मगर फिर भी , आप यकीन रख सकते हैं कि अपने पिता से बढ़ई का काम सीखने के अलावा , उसने घर के दूसरे काम - काज भी किए होंगे । 
 क्यों ? 
 क्योंकि उसका परिवार गरीब था और उसके कई भाई - बहन थे । 
 साथ ही वह घर का सबसे बड़ा लड़का था । 
 सालों बाद , जब वह एक प्रचारक बना तो वह पूरी तरह अपनी सेवा में लग गया । 
 यहाँ तक कि उसने अपनी आराम की ज़िंदगी छोड़ दी । 
 क्या आप देख सकते हैं कि आप किन तरीकों से यीशु की मिसाल पर चल सकते हैं ? 
 क्या आपके मम्मी - पापा आपको अपना कमरा साफ करने या घर के दूसरे काम करने के लिए कहते हैं ? 
 क्या वे आपको परमेश्‍वर की उपासना करने के लिए मसीही सभाओं में जाने और अपने विश्‍वास के बारे में दूसरों को बताने का बढ़ावा देते हैं ? 
 ज़रा सोचिए , अगर यीशु आपकी जगह होता तो क्या वह इस तरह की बातें मानता ? 
 बाइबल का बढ़िया विद्यार्थी और शिक्षक भी 
 ( क ) यीशु , फसह मनाने के लिए किन लोगों के साथ यरूशलेम गया होगा ? 
 ( ख ) जब सब घर लौटने के लिए निकल पड़े तब यीशु कहाँ था , और वह वहाँ क्या कर रहा था ? 
 इस्राएल में सभी लड़कों और पुरुषों को आज्ञा दी गयी थी कि वे तीन यहूदी पर्वों पर यहोवा के मंदिर में जाएँ और उसकी उपासना करें । 
 जब यीशु 12 साल का था तब शायद उसका पूरा परिवार , यानी यूसुफ , मरियम और उनके दूसरे बच्चे , फसह का पर्व मनाने के लिए यरूशलेम गए थे । 
 और हो सकता है कि इस सफर में शलोमी , जो शायद मरियम की सगी बहन थी , और उसका पति जब्दी और दो बेटे , याकूब और यूहन्‍ना भी उनके संग गए हों । 
 ये वही याकूब और यूहन्‍ना थे , जो बड़े होकर यीशु के प्रेरित बनें । 
 * यरूशलेम से घर लौटते वक्‍त , जब यीशु गायब था तो यूसुफ और मरियम को पहले कोई चिंता नहीं हुई । 
 क्योंकि उन्होंने सोचा कि वह दूसरे रिश्‍तेदारों के साथ होगा । 
 लेकिन बाद में जब उन्हें पता चला कि वह रिश्‍तेदारों के साथ भी नहीं है , तो वे उसे ढूँढ़ने लगे । 
 तीन दिन बाद जब यीशु उन्हें मिला , तो उन्होंने देखा कि वह यरूशलेम के मंदिर में ‘ उपदेशकों के बीच बैठा , उनकी सुन रहा था और उनसे प्रश्‍न कर रहा था । ’ — लूका 2 : 44 - 46 . 
 यीशु मंदिर में क्या कर रहा था , और लोग हैरत में क्यों पड़ गए थे ? 
 यीशु किस तरीके से ‘ प्रश्‍न कर रहा था ’ ? 
 वह शायद बच्चों की तरह सवाल नहीं कर रहा था जिनमें हर बात जानने की ललक होती है । 
 यहाँ ‘ प्रश्‍न करने ’ के लिए जो यूनानी शब्द इस्तेमाल किया गया है , उसका एक मतलब अदालत में किए जानेवाले सवाल - जवाब भी हो सकता है । 
 यानी सामनेवाले की बात में कितनी सच्चाई है , यह जानने के लिए उससे सवाल पूछना । 
 जी हाँ , एक नौजवान होने पर भी यीशु , बाइबल का एक बढ़िया विद्यार्थी था और उसने ऊँची - ऊँची तालीम पाए धर्म - गुरुओं को बड़ी हैरत में डाल दिया था ! 
 बाइबल कहती है : “ जितने उस की सुन रहे थे , वे सब उस की समझ और उसके उत्तरों से चकित थे । ” — लूका 2 : 47 . 
 बाइबल का अध्ययन करने में आप यीशु की तरह कैसे बन सकते हैं ? 
 आखिर इतनी कम उम्र में यीशु को बाइबल का इतना ज्ञान कैसे था कि बड़े - बड़े शिक्षक भी हक्के - बक्के रह गए थे ? 
 यीशु के माता - पिता , परमेश्‍वर का भय माननेवाले थे और यह उसके लिए एक आशीष थी । 
 उन्होंने छुटपन से ही उसे परमेश्‍वर के बारे में सिखाया था । 
 हम इस बात का पक्का यकीन रख सकते हैं कि यूसुफ , यीशु को बचपन में आराधनालय ले जाता था जहाँ पवित्र शास्त्र की पढ़ाई और उस पर चर्चा होती थी । 
 क्या आपको भी यह आशीष मिली है कि आपके मम्मी - पापा आपको बाइबल के बारे में सिखाते हैं और मसीही सभाओं में ले जाते हैं ? 
 क्या आप उनकी मेहनत की कदर करते हैं , ठीक जैसे यीशु अपने माता - पिता की मेहनत के लिए एहसानमंद था ? 
 क्या आप यीशु की तरह , सीखी हुई बातों के बारे में दूसरों को बताते हैं ? 
 यीशु अपने माता - पिता के अधीन था 
 ( क ) यीशु के माता - पिता को क्यों पता होना चाहिए था कि वह कहाँ होगा ? 
 ( ख ) यीशु ने बच्चों के लिए कौन - सी बढ़िया मिसाल रखी ? 
 आपको क्या लगता है , तीन दिन बाद जब यूसुफ और मरियम को यीशु मंदिर में मिला , तो उन्हें कैसा लगा होगा ? 
 बेशक , उन्होंने इत्मीनान की साँस ली होगी । 
 मगर यीशु हैरान था कि उसके माता - पिता को कैसे यह नहीं पता कि वह कहाँ होगा । 
 आखिरकार , दोनों को मालूम था कि यीशु का जन्म एक करिश्‍मा है । 
 इसके अलावा , उन्हें हर बात तो नहीं पता थी पर उन्हें थोड़ा - बहुत अंदाज़ा ज़रूर था कि वह भविष्य में एक उद्धारकर्ता और परमेश्‍वर के राज्य का राजा बनेगा । 
 इसलिए यीशु ने उनसे पूछा : “ तुम मुझे क्यों ढूंढ़ते थे ? 
 क्या नहीं जानते थे , कि मुझे अपने पिता के भवन में होना अवश्‍य है ? ” 
 फिर भी , यीशु अपने माता - पिता की आज्ञा मानते हुए उनके साथ वापस नासरत लौट गया । 
 बाइबल कहती है : “ [ वह ] उनके अधीन रहा । ” 
 ( NHT ) इसके अलावा , “ उस की माता ने ये सब बातें अपने मन में रखीं । ” — लूका 2 : 48 - 51 . 
 आज्ञा मानने के बारे में , आप यीशु से क्या सीख सकते हैं ? 
 क्या आपको लगता है कि यीशु की तरह , हमेशा अपने माता - पिता की आज्ञा मानना आसान है ? 
 या क्या आप यह सोचते हैं कि वे नए ज़माने की कई बातें नहीं समझते और आप उनसे ज़्यादा जानते हैं ? 
 माना कि आप मोबाइल फोन , कंप्यूटर और दूसरी नयी - नयी इलेक्ट्रॉनिक चीज़ों के बारे में शायद उनसे ज़्यादा जानते हों । 
 मगर ज़रा यीशु के बारे में सोचिए जिसकी ‘ समझ और उत्तरों ’ से बड़े - बड़े शिक्षक दंग रह गए थे । 
 आप इस बात को तो ज़रूर मानेंगे कि यीशु के ज्ञान के मुकाबले , आपकी समझ कुछ भी नहीं है । 
 इतना ज्ञानी होने के बावजूद भी यीशु अपने माता - पिता के अधीन रहा । 
 लेकिन इसका यह मतलब नहीं कि यीशु उनके सभी फैसलों से रज़ामंद था । 
 फिर भी , 13 - 19 साल तक वह “ उनके अधीन रहा । ” 
 आप उसकी मिसाल से क्या सीख सकते हैं ? — व्यवस्थाविवरण 5 : 16 , 29 . 
 आज्ञा मानना — एक चुनौती 
 आज्ञा मानने से आपकी जान कैसे बच सकती है ? 
 आज्ञा मानना हमेशा आसान नहीं होता । 
 यह समझने के लिए , आइए हम कुछ साल पहले हुए एक हादसे पर गौर करें । 
 स्कूल जानेवाली दो लड़कियों को छः लेनवाला एक हाइवे पार करना था । 
 उन्होंने उसके ऊपर बने पुल पर से जाने के बजाय , नीचे से ही दौड़कर सड़क पार करने की सोची । 
 उसी वक्‍त , उनके साथ पढ़नेवाला एक लड़का पुल की तरफ जा रहा था । 
 उन्होंने उसे पुकारा : “ चलो जॉन ! 
 तुम हमारे साथ आ रहे हो कि नहीं ? ” 
 जब जॉन थोड़ा हिचकिचाया , तो उनमें से एक ने उसे चिढ़ाते हुए कहा : ‘ डरपोक कहीं का ! ’ 
 जॉन डरपोक नहीं था , बल्कि उसने कहा : “ मैं अपनी मम्मी की बात मानूँगा । ” 
 जब वह पुल पर चल रहा था , तो कुछ ही समय बाद उसे अचानक टायरों की किरकिराहट सुनायी दी । 
 उसने जैसे ही नीचे सड़क पर नज़र डाली , तो देखा कि एक गाड़ी ने लड़कियों को टक्कर मार दी । 
 एक लड़की ने उसी वक्‍त दम तोड़ दिया , जबकि दूसरी इतनी बुरी तरह घायल हो गयी कि बाद में , उसका एक पैर काटना पड़ा । 
 लड़कियों की माँ ने उन्हें सख्त हिदायत दी थी कि वे हमेशा पुल पर से ही हाइवे पार करें । 
 मगर उन्होंने उसकी बात नहीं मानी । 
 उनकी माँ ने बाद में जॉन की माँ से कहा : “ काश , मेरी बेटियाँ आपके बेटे जैसी आज्ञाकारी होतीं ! ” — इफिसियों 6 : 1 . 
 ( क ) आपको अपने मम्मी - पापा की आज्ञा क्यों माननी चाहिए ? 
 ( ख ) एक बच्चे को कब अपने मम्मी - पापा की बात नहीं माननी चाहिए ? 
 परमेश्‍वर ने ऐसा क्यों कहा कि ‘ बच्चो , अपने माता - पिता के आज्ञाकारी बनो ’ ? 
 क्योंकि माता - पिता की आज्ञा मानने के ज़रिए आप परमेश्‍वर की भी आज्ञा मान रहे होते हैं । 
 इसके अलावा , आपके माता - पिता उम्र में आपसे बड़े हैं और उन्हें ज़्यादा तजुरबा है । 
 मिसाल के लिए , जॉन की माँ को याद था कि ऊपर बताए हादसे से ठीक पाँच साल पहले , कैसे उसकी एक सहेली का बेटा भी उसी हाइवे को पार करते वक्‍त मारा गया था । 
 और शायद इसलिए उसने जॉन को पुल पर से हाइवे पार करने के लिए कहा था । 
 यह सच है कि हमेशा अपने माता - पिता की आज्ञा मानना शायद आसान न हो , मगर फिर भी परमेश्‍वर कहता है कि आपको ऐसा करना चाहिए । 
 दूसरी तरफ , अगर आपके मम्मी - पापा या कोई और आपको झूठ बोलने , चोरी करने या ऐसा कोई भी काम करने को कहे जो परमेश्‍वर को पसंद नहीं , तो आपको “ मनुष्यों की आज्ञा से बढ़कर परमेश्‍वर की आज्ञा का पालन करना ” चाहिए । 
 इसीलिए बाइबल सबसे पहले कहती है , “ प्रभु में ” और फिर यह बताती है , “ अपने माता - पिता के आज्ञाकारी बनो । ” 
 इसका मतलब यह है कि आपके मम्मी - पापा आपसे जो भी कहते हैं , अगर वह परमेश्‍वर के नियमों के मुताबिक है , तो आपको उनकी बात माननी चाहिए । — प्रेरितों 5 : 29 . 
 एक सिद्ध इंसान के लिए आज्ञा मानना क्यों आसान होता , मगर फिर भी उसे यह सीखने की ज़रूरत क्यों पड़ती ? 
 क्या आपको लगता है कि अगर आप यीशु की तरह सिद्ध होते , यानी “ निर्मल , और पापियों से अलग ” होते , तो माँ - बाप की आज्ञा मानना आपके लिए हमेशा आसान होता ? 
 अगर आप सिद्ध होते , तो बेशक आपमें बुरे काम करने की इच्छा नहीं होती जैसे अभी है । 
 लेकिन जहाँ तक आज्ञा मानने की बात है , तो यीशु को भी यह सीखना पड़ा था । 
 बाइबल कहती है : “ पुत्र होने पर भी , [ यीशु ] ने दुख उठा उठाकर आज्ञा माननी सीखी । ” 
 यीशु ने दुःख - दर्द झेलकर किस तरह आज्ञा माननी सीखी , जिसे सीखने की उसे स्वर्ग में कभी ज़रूरत नहीं पड़ी थी ? 
 15 , 16 . 
 यीशु ने कैसे आज्ञा माननी सीखी ? 
 यीशु जब एक बच्चा था , तब यहोवा से मिली हिदायतों के मुताबिक यूसुफ और मरियम ने उसे खतरों से बचाया । 
 लेकिन एक वक्‍त ऐसा आया जब यहोवा ने यीशु की हिफाज़त करना बंद कर दिया । 
 उस दौरान , उसे इतनी परेशानी और दर्द सहना पड़ा कि बाइबल कहती है , उसने “ ऊंचे शब्द से पुकार पुकारकर , और आंसू बहा बहाकर . . . 
 प्रार्थनाएं और बिनती की । ” 
 ऐसा कब हुआ ? 
 ऐसा खासकर यीशु की ज़िंदगी की आखिरी घड़ियों में हुआ था । 
 उस वक्‍त , शैतान ने उसकी खराई तोड़ने के लिए एड़ी - चोटी का ज़ोर लगाया । 
 रह - रहकर यीशु को बस एक ही बात सता रही थी कि उसे एक गुनहगार करार देकर मौत के घाट उतारे जाने पर उसके पिता की कितनी बदनामी होगी । 
 इसलिए गतसमनी के बाग में जब वह ‘ प्रार्थना कर ’ रहा था , तब “ उसका पसीना मानो लोहू की बड़ी बड़ी बून्दों की नाईं भूमि पर गिर रहा था । ” 
 कुछ ही घंटों बाद , जब उसके हाथों और पैरों में कीलें ठोककर उसे सूली पर लटकाया गया , तो वह दर्द के मारे इस कदर बिलबिला उठा कि ‘ आंसुओं के साथ ऊंचे शब्द से पुकारने ’ लगा । 
 इस तरह , उसने “ दुख उठा उठाकर आज्ञा माननी सीखी ” और अपने पिता का दिल खुश किया । 
 आज जबकि यीशु स्वर्ग में है , तो वह यह महसूस कर सकता है कि हमें आज्ञाकारी बने रहने में अकसर कितनी तकलीफों से गुज़रना पड़ता है । — नीतिवचन 27 : 11 ; इब्रानियों 2 : 18 ; 4 : 15 . 
 आज्ञा मानना सीखिए 
 अनुशासन कबूल करने के बारे में हमारा क्या नज़रिया होना चाहिए ? 
 जब आपके मम्मी - पापा आपको अनुशासन देते हैं , तो इससे ज़ाहिर होता है कि वे आपसे प्यार करते हैं और आपकी भलाई चाहते हैं । 
 बाइबल कहती है : “ वह कौन सा पुत्र है , जिस की ताड़ना पिता नहीं करता ? ” 
 अगर आपके मम्मी - पापा आपसे इतना प्यार न करें कि वे वक्‍त निकालकर आपकी गलती सुधारें , तो क्या इससे आपको दुःख नहीं होगा ? 
 उसी तरह , यहोवा आपसे प्यार करता है और इसलिए वह आपको सुधारता है । 
 “ वर्तमान में हर प्रकार की ताड़ना आनन्द की नहीं , पर शोक ही की बात दिखाई पड़ती है , तौभी जो उस को सहते सहते पक्के हो गए हैं , पीछे उन्हें चैन के साथ धर्म [ या धार्मिकता ] का प्रतिफल मिलता है । ” — इब्रानियों 12 : 7 - 11 . 
 ( क ) प्यार से अनुशासन देना , किस बात का सबूत है ? 
 ( ख ) बताइए कि इस तरह के अनुशासन से लोगों को कैसे फायदा हुआ है । 
 प्राचीन इस्राएल के राजा सुलैमान ने , जिसकी महान बुद्धि का ज़िक्र यीशु ने किया था , कहा कि माँ - बाप को अपने बच्चों को प्यार से अनुशासन देने की ज़रूरत है । 
 सुलैमान ने लिखा : “ जो बेटे पर छड़ी नहीं चलाता वह उसका बैरी है , परन्तु जो उस से प्रेम रखता , वह यत्न से उसको शिक्षा देता है [ “ उसे अनुशासित करता है , ” NHT ] । ” 
 उसने यह भी कहा कि जो कोई प्यार - भरी ताड़ना को कबूल करता है , वह अपना प्राण मौत से बचाएगा । 
 एक मसीही स्त्री याद करती है कि बचपन में एक बार जब उसने मसीही सभाओं में शरारत की , तो उसके पिता ने उससे कहा कि घर जाने पर उसे सज़ा दी जाएगी । 
 आज जब वह अपने पिता को याद करती है तो उसके दिल में उसके लिए प्यार उमड़ आता है , क्योंकि पिता के प्यार - भरे अनुशासन की बदौलत ही उसकी ज़िंदगी सँवर गयी है । 
 अपने माता - पिता की आज्ञा मानने की सबसे खास वजह क्या है ? 
 अगर आपके मम्मी - पापा आपसे इतना प्यार करते हैं कि वे वक्‍त निकालकर आपको अनुशासन देते हैं , तो इस बात का एहसान मानिए । 
 अपने मम्मी - पापा की आज्ञा मानिए , ठीक जैसे यीशु ने अपने माता - पिता , यूसुफ और मरियम की आज्ञा मानी थी । 
 मगर आज्ञा मानने की सबसे खास वजह यह है कि स्वर्ग में रहनेवाला आपका पिता , यहोवा परमेश्‍वर कहता है कि आपको ऐसा करना चाहिए । 
 आज्ञा मानने से ‘ आपका भला होगा और आप धरती पर बहुत दिन जीवित रह सकेंगे । ’ — इफिसियों 6 : 2 , 3 . ( w07 2 / 15 ) 
 [ फुटनोट ] 
 इंसाइट ऑन द स्क्रिपचर्स्‌ , भाग 2 , पेज 841 देखिए । 
 इसे यहोवा के साक्षियों ने प्रकाशित किया है । 
 आप कैसे जवाब देंगे ? 
 • माता - पिता की आज्ञा मानने से बच्चों को क्या फायदे होते हैं ? 
 • यीशु जब छोटा था , तब उसने अपने माता - पिता की आज्ञा मानने में कैसी मिसाल कायम की ? 
 • यीशु ने कैसे आज्ञा माननी सीखी ? 
 [ पेज 20 पर तसवीर ] 
 बारह साल के यीशु को शास्त्र का अच्छा ज्ञान था 
 [ पेज 22 पर तसवीर ] 
 यीशु ने दुःख उठाकर कैसे आज्ञा माननी सीखी ? 
 क्या पुनरुत्थान पर आपको पूरा यकीन है ? 
 “ धर्मी और अधर्मी दोनों का जी उठना होगा । ” — प्रेरितों 24 : 15 . 
 मौत से बचना आसान क्यों नहीं है ? 
 “ इस दुनिया में दो चीज़ों से बचना नामुमकिन है — कर चुकाने से और मौत से । ” 
 यह बात सन्‌ 1789 में अमरीका के राजनेता बेंजमिन फ्रैंकलिन ने लिखी थी । 
 कुछ लोगों को उसकी यह बात एकदम सच लगती है । 
 मगर दुनिया में ऐसे बहुत - से लोग हैं , जो कर से बचने के लिए तरह - तरह के तिकड़म आज़माते हैं । 
 लोग किसी तरह कर चुकाने से तो बच जाते हैं , मगर मौत से बचना इतना आसान नहीं । 
 हाँ , कुछ वक्‍त के लिए उसे टाला ज़रूर जा सकता है । 
 मगर एक - न - एक - दिन तो यह आ ही जाती है । 
 सभी मुरदों की कब्र , शीओल ने न जाने हमारे कितने अज़ीज़ों को अपनी आगोश में ले लिया है , फिर भी उसकी प्यास बुझती ही नहीं । 
 मगर ज़रा एक बात पर ध्यान दीजिए , जिससे हमें दिलासा मिल सकता है । 
 2 , 3 . 
 कुछ लोगों को कैसे मौत का मुँह नहीं देखना पड़ेगा ? 
 ( ख ) इस लेख में हम क्या चर्चा करेंगे ? 
 यहोवा का वचन पुनरुत्थान की पक्की आशा देता है , यानी यह आशा कि मरे हुए दोबारा जी उठेंगे । 
 यह आशा न तो कोई कोरी - कल्पना है और ना ही इस जहान की कोई ताकत यहोवा को इसे हकीकत में बदलने से रोक सकती है । 
 लेकिन आज ज़्यादातर लोग इस बात से अनजान हैं कि ऐसे कुछ लोग हैं , जो वाकई मौत का मुँह नहीं देखेंगे । 
 वह कैसे ? 
 बहुत जल्द , जब इस दुनिया पर ‘ बड़ा क्लेश ’ आएगा , तब अनगिनत लोगों की एक “ बड़ी भीड़ ” उसमें से ज़िंदा बच निकलेगी । 
 इसके बाद वे हमेशा के लिए जी सकेंगे । 
 इस मायने में वे मौत का मुँह नहीं देखेंगे । 
 इतना ही नहीं , उस वक्‍त तक ‘ मृत्यु का नाश ’ किया जा चुका होगा । — 1 कुरिन्थियों 15 : 26 . 
 पुनरुत्थान पर हमें उतना ही यकीन होना चाहिए , जितना कि प्रेरित पौलुस को था । 
 उसने कहा : “ धर्मी और अधर्मी दोनों का जी उठना होगा । ” 
 आइए हम पुनरुत्थान के सिलसिले में तीन सवालों पर चर्चा करें । 
 पहला , क्या बात हमारी इस आशा को पक्का करती है ? 
 दूसरा , पुनरुत्थान की आशा से आप कैसे दिलासा पा सकते हैं ? 
 और तीसरा , यह आशा आपकी मौजूदा ज़िंदगी पर क्या असर कर सकती है ? 
 पुनरुत्थान — एक पक्की आशा 
 यहोवा के मकसद के पूरा होने में पुनरुत्थान कैसे एक खास भूमिका अदा करता है ? 
 ऐसी कई बातें हैं , जो पुनरुत्थान की आशा को पक्का करती हैं । 
 उनमें सबसे अहम बात यह है कि यहोवा के मकसद के पूरा होने में पुनरुत्थान की एक खास भूमिका है । 
 याद कीजिए , शैतान ने इंसानों को पाप करने के लिए बहकाया और इसका अंजाम था मौत । 
 इसलिए यीशु ने शैतान के बारे में कहा : “ वह तो आरम्भ से हत्यारा है । ” 
 मगर यहोवा ने वादा किया कि उसकी “ स्त्री , ” यानी स्वर्ग में मौजूद उसका पत्नी - समान संगठन एक “ वंश ” पैदा करेगा । 
 और वह वंश उस ‘ पुराने सांप , ’ शैतान का सिर कुचलकर उसका नामो - निशान मिटा डालेगा । 
 जैसे - जैसे यहोवा ने उस मसीहाई वंश से जुड़ा अपना मकसद ज़ाहिर किया , यह साफ होता गया कि यह वंश शैतान को नाश करने के अलावा और भी कुछ करेगा । 
 इस बारे में परमेश्‍वर का वचन कहता है : “ परमेश्‍वर का पुत्र इसलिये प्रगट हुआ , कि शैतान के कामों को नाश करे । ” 
 आदम के पाप की वजह से आयी मौत , शैतान के कामों में से सबसे विनाशकारी है , जिसे यहोवा यीशु मसीह के ज़रिए हमेशा के लिए मिटा देगा । 
 और इस मकसद के पूरा होने में पुनरुत्थान और यीशु का छुड़ौती बलिदान बहुत अहम भूमिका अदा करते हैं । — प्रेरितों 2 : 22 - 24 ; रोमियों 6 : 23 . 
 ऐसा क्यों कहा जा सकता है कि पुनरुत्थान से यहोवा के नाम की महिमा होगी ? 
 यहोवा ने अपने पवित्र नाम की महिमा करने की ठानी है । 
 शैतान ने परमेश्‍वर के नाम पर कीचड़ उछाला है और उसके खिलाफ झूठ बोला है । 
 उसने आदम और हव्वा से यह झूठ बोला कि यहोवा ने जिस पेड़ का फल खाने से उन्हें मना किया था , उसे खाने से वे ‘ निश्‍चय न मरेंगे । ’ 
 तब से शैतान ने इस तरह के कई झूठ फैलाए हैं । 
 जैसे , उसने यह झूठी शिक्षा फैलायी है कि इंसान के मरने पर उसका शरीर तो नाश हो जाता है , मगर आत्मा अमर रहती है । 
 लेकिन यहोवा पुनरुत्थान के ज़रिए इन सभी झूठी शिक्षाओं का परदाफाश कर देगा । 
 वह हमेशा के लिए साबित कर देगा कि सिर्फ वही ज़िंदगी बचा सकता है और वही मरे हुओं को दोबारा ज़िंदगी दे सकता है । 
 6 , 7 . 
 लोगों को दोबारा ज़िंदा करने के बारे में यहोवा कैसा महसूस करता है , और हम इस मामले में उसके जज़बातों को कैसे जानते हैं ? 
 यहोवा मरे हुओं को ज़िंदा करने के लिए तरसता है । 
 यह हम कैसे जानते हैं ? 
 इस मामले में बाइबल हमें यहोवा के जज़बातों के बारे में साफ - साफ बताती है । 
 मिसाल के लिए , वफादार अय्यूब के इन शब्दों पर गौर कीजिए जो उसने ईश्‍वर - प्रेरणा से कहे थे : “ यदि मनुष्य मर जाए तो क्या वह फिर जीवित होगा ? 
 जब तक मेरा छुटकारा न होता तब तक मैं अपनी कठिन सेवा के सारे दिन आशा लगाए रहता । 
 तू मुझे बुलाता , और मैं बोलता ; तुझे अपने हाथ के बनाए हुए काम की अभिलाषा होती [ या “ अपने हाथ के काम के लिए तू तरसेगा , ” NW ] । ” 
 इन शब्दों का क्या मतलब है ? 
 अय्यूब को पता था कि मरने के बाद , उसे कुछ वक्‍त के लिए कब्र में इंतज़ार करना होगा , जब तक कि उसे ज़िंदा नहीं किया जाता । 
 इंतज़ार की इस घड़ी को उसने “ कठिन सेवा ” कहा , क्योंकि वह जानता था कि छुटकारे का इंतज़ार करने के सिवा उसके पास और कोई चारा नहीं होगा । 
 मगर उसे पूरा यकीन था कि उसका छुटकारा ज़रूर होगा । 
 वह क्यों ? 
 क्योंकि वह यहोवा के जज़बातों से वाकिफ था । 
 यहोवा अपने इस वफादार सेवक को दोबारा देखने के लिए ‘ तरस रहा है । ’ 
 जी हाँ , परमेश्‍वर मरे हुए सभी धर्मी लोगों को वापस ज़िंदा करने की दिली तमन्‍ना रखता है । 
 उनके अलावा , वह दूसरों को भी धरती पर फिरदौस में जीने का मौका देगा । 
 परमेश्‍वर के इस मकसद को पूरा करने से भला कौन उसे रोक सकता है ? 
 भविष्य के लिए हमारी आशा को यहोवा ने कैसे “ प्रमाणित ” या पक्का किया है ? 
 यीशु के पुनरुत्थान से हमें भविष्य के लिए पक्की गारंटी मिलती है । 
 पौलुस ने अथेने में एक भाषण देते वक्‍त यह ऐलान किया था : “ [ परमेश्‍वर ] ने एक दिन ठहराया है , जिस में वह उस मनुष्य के द्वारा धर्म से जगत का न्याय करेगा , जिसे उस ने ठहराया है और उसे मरे हुओं में से जिलाकर , यह बात सब पर प्रमाणित कर दी है । ” 
 पुनरुत्थान की बात सुनकर वहाँ मौजूद कुछ लोगों ने पौलुस की ठट्ठा उड़ायी । 
 लेकिन कुछ लोगों ने उसका विश्‍वास किया और वे मसीही बने । 
 हो सकता है यह बात उनके दिल को छू गयी हो कि पुनरुत्थान की आशा प्रमाणित या पक्की है । 
 यहोवा ने यीशु को ज़िंदा करके सबसे बड़ा करिश्‍मा किया । 
 उसने उसे एक शक्‍तिशाली आत्मिक प्राणी के रूप में ज़िंदा किया । 
 यीशु धरती पर आने से पहले जितना महान था , उससे कहीं ज़्यादा महान वह पुनरुत्थान के बाद किया गया । 
 आज वह अमर है और यहोवा के बाद सबसे शक्‍तिशाली हस्ती है । 
 इसलिए अब वह अपने पिता से शानदार ज़िम्मेदारियाँ पाने के लिए बिलकुल तैयार है । 
 दूसरों का पुनरुत्थान करने के लिए यहोवा यीशु का ही इस्तेमाल करता है , फिर चाहे वह पुनरुत्थान स्वर्ग में जीने के लिए हो या धरती पर । 
 यीशु ने खुद कहा था : “ पुनरुत्थान और जीवन मैं ही हूं । ” 
 यहोवा ने अपने बेटे को मरे हुओं में से जिलाकर सभी वफादार लोगों को पुनरुत्थान की पक्की गारंटी दी है । 
 बाइबल कैसे साबित करती है कि पुनरुत्थान एक हकीकत है ? 
 पुनरुत्थान कई लोगों की आँखों के सामने किया गया था और ये घटनाएँ परमेश्‍वर के वचन में दर्ज़ हैं । 
 बाइबल हमें आठ लोगों के पुनरुत्थान की ब्यौरेदार जानकारी देती है , जिन्हें धरती पर फिर से ज़िंदा किया गया था । 
 इन चमत्कारों को चोरी - छिपे नहीं , बल्कि सरेआम और अकसर कई लोगों के सामने किया गया था । 
 लाजर की मिसाल लीजिए , जिसे मरे चार दिन हो गए थे । 
 यीशु ने उसे उन सबके सामने ज़िंदा किया , जो वहाँ उसकी मौत का मातम मनाने के लिए जमा हुए थे । 
 उनमें बेशक उसके परिवारवाले , दोस्त और पड़ोसी शामिल थे । 
 लाजर का पुनरुत्थान इस बात का ज़बरदस्त सबूत था कि यीशु परमेश्‍वर का भेजा हुआ है और इस घटना को यीशु के दुश्‍मन , यानी धर्मगुरु भी झुठला न सके । 
 तभी उन्होंने यीशु के साथ - साथ लाजर को भी मार डालने की साज़िश रची ! 
 जी हाँ , हम पक्का यकीन रख सकते हैं कि पुनरुत्थान वाकई एक हकीकत है ! 
 परमेश्‍वर ने बीते ज़माने में हुए पुनरुत्थान की घटनाओं को इसलिए दर्ज़ करवाया है , ताकि उन्हें पढ़कर हमें दिलासा मिले और हमारा विश्‍वास मज़बूत हो । 
 पुनरुत्थान की आशा से दिलासा पाना 
 बाइबल में दर्ज़ पुनरुत्थान के वाकयों से दिलासा पाने के लिए हम क्या कर सकते हैं ? 
 हो सकता है , आपने मौत को बहुत करीबी से देखा हो । 
 क्या ऐसे में आपका मन दिलासा पाने को तरसता है ? 
 यकीन मानिए , बाइबल में दर्ज़ पुनरुत्थान के वाकये आपको दिलासा दे सकते हैं । 
 जब आप उन वाकयों को पढ़ेंगे , उन पर मनन करेंगे और मन की आँखों से उन घटनाओं को होते देखेंगे , तो पुनरुत्थान की आशा आपके लिए और भी पक्की हो जाएगी । 
 ये कोई मनगढ़ंत कहानियाँ नहीं हैं , बल्कि ये घटनाएँ सचमुच में घटी थीं । 
 और उनमें बताए लोग हमारे - आपके जैसे ही हकीकत में जीए थे । 
 आइए थोड़ी देर के लिए उनमें से एक वाकये पर गौर करें । 
 वह है , बाइबल में दर्ज़ सबसे पहला पुनरुत्थान । 
 11 , 12 . 
 ( क ) सारपत की विधवा पर क्या कहर टूट पड़ा था , और शुरू में उसने कैसा रवैया दिखाया ? 
 ( ख ) बताइए कि विधवा की खातिर , यहोवा ने एलिय्याह को क्या करने की शक्‍ति दी । 
 यह तब की बात थी , जब भविष्यवक्‍ता एलिय्याह कुछ हफ्तों से सारपत की विधवा के यहाँ मेहमान बनकर , उसके घर के ऊपरवाले कमरे में ठहरा था । 
 वह बहुत ही मायूसी - भरा दौर था । 
 चारों तरफ सूखा और भयंकर अकाल पड़ा था । 
 कई लोग तिल - तिलकर मर रहे थे । 
 उस अकाल के दौरान यहोवा ने पहले भी एक चमत्कार करके इस विधवा को उसके विश्‍वास का प्रतिफल दिया था । 
 यह तब की बात थी , जब विधवा और उसके बेटे के पास सिर्फ एक वक्‍त का ही खाना बचा था और वे भूखों मरनेवाले थे । 
 तभी यहोवा ने एलिय्याह के ज़रिए ऐसा चमत्कार किया था कि उनके पास बचा मैदा और तेल कभी खत्म नहीं हुआ । 
 मगर अब , इस विधवा पर एक कहर टूट पड़ा । 
 अचानक उसका बेटा बीमार पड़ गया और देखते - ही - देखते उसकी साँसें बंद हो गयी । 
 उस बेचारी के तो पैरों तले ज़मीन खिसक गयी ! 
 पति के बगैर ज़िंदगी गुज़ारना वैसे ही मुश्‍किल था और अब उसका एकलौता बेटा भी उसे छोड़कर चला गया । 
 दुःख के मारे वह इस कदर बावली हो गयी कि उसने एलिय्याह और उसके परमेश्‍वर यहोवा को अपने बेटे की मौत के लिए दोषी ठहराया । 
 अब एलिय्याह क्या करता ? 
 एलिय्याह ने उस विधवा को झूठा इलज़ाम लगाने के लिए फटकारा नहीं । 
 इसके बजाय उसने कहा : “ अपना बेटा मुझे दे । ” 
 फिर वह बच्चे की लाश को लेकर ऊपरवाले कमरे में गया । 
 और उसने गिड़गिड़ाकर यहोवा से बच्चे की ज़िंदगी लौटाने की मिन्‍नतें कीं । 
 आखिरकार यहोवा ने बच्चे को ज़िंदा कर दिया ! 
 जब एलिय्याह ने बच्चे को साँस लेते देखा , तो अंदाज़ा लगाइए कि एलिय्याह के चेहरे पर कैसी खुशी छा गयी होगी । 
 धीरे से उस बच्चे ने अपनी पलकें खोलीं । 
 उसकी आँखों में एक नयी चमक थी । 
 एलिय्याह बच्चे को नीचे लेकर आया और उसे उसकी माँ को सौंपते हुए कहा : “ देख तेरा बेटा जीवित है । ” 
 उस विधवा की खुशी का तो ठिकाना ही नहीं था । 
 उसने एलिय्याह से कहा : “ अब मुझे निश्‍चय हो गया है कि तू परमेश्‍वर का जन है , और यहोवा का जो वचन तेरे मुंह से निकलता है , वह सच होता है । ” 
 इस चमत्कार से उस विधवा का यहोवा और उसके नबी पर विश्‍वास और भी मज़बूत हो गया । 
 विधवा के बेटे के पुनरुत्थान का वाकया आज हमें क्या दिलासा देता है ? 
 इस तरह के वाकयों पर मनन करने से आपको बेशक दिलासा मिलेगा । 
 इन वाकयों से साफ ज़ाहिर होता है कि यहोवा में हमारे दुश्‍मन , मौत का नामो - निशान मिटाने की ताकत है । 
 ज़रा उस समय के बारे में सोचिए जब जितने कब्रों में हैं , उन्हें ज़िंदा किया जाएगा । 
 तब धरती पर रहनेवाले हज़ारों लोग , उस विधवा की तरह अपने अज़ीज़ों को वापस पाकर खुशी से झूम उठेंगे ! 
 जब यहोवा खुशी - खुशी अपने बेटे को बड़े पैमाने पर पुनरुत्थान करने की आज्ञा देगा , तो स्वर्ग में भी क्या ही खुशी का आलम होगा ! 
 क्या मौत ने आपके किसी अज़ीज़ को आपसे छीन लिया है ? 
 तो फिर यह जानकर आपको कितना चैन मिला होगा कि यहोवा मरे हुओं को ज़िंदा करने की न सिर्फ ताकत , बल्कि इच्छा भी रखता है ! 
 आपकी आशा का आपकी मौजूदा ज़िंदगी पर असर 
 पुनरुत्थान की आशा आपकी मौजूदा ज़िंदगी पर क्या असर कर सकती है ? 
 पुनरुत्थान की आशा आपकी मौजूदा ज़िंदगी पर क्या असर कर सकती है ? 
 जब आप मुश्‍किलों , समस्याओं , ज़ुल्मों या खतरों का सामना करते हैं , तो यह आशा आपको ताकत दे सकती है । 
 शैतान चाहता है कि आप मौत से इस कदर खौफ खाएँ कि अपनी जान बचाने के लिए आप अपने ईमान तक को बेचने के लिए तैयार हो जाएँ । 
 याद कीजिए कि उसने यहोवा से क्या कहा था : “ प्राण के बदले मनुष्य अपना सब कुछ दे देता है । ” 
 यह कहकर शैतान ने हम सब पर घिनौना इलज़ाम लगाया है , आप पर भी । 
 क्या यह सच है कि अगर आपकी जान पर बन आए , तो आप परमेश्‍वर की सेवा करना छोड़ देंगे ? 
 पुनरुत्थान की आशा पर मनन करने से आपका यह इरादा और भी बुलंद हो जाएगा कि चाहे जो भी हो , आप यहोवा की सेवा करना नहीं छोड़ेंगे । 
 खतरों का सामना करते वक्‍त , मत्ती 10 : 28 में दर्ज़ यीशु के शब्द हमें कैसे दिलासा दे सकते हैं ? 
 यीशु ने कहा था : “ जो शरीर को घात करते हैं , पर आत्मा को घात नहीं कर सकते , उन से मत डरना ; पर उसी से डरो , जो आत्मा और शरीर दोनों को नरक में नाश कर सकता है । ” 
 हमें शैतान से या धरती पर उसके नुमाइंदों से डरने की कोई ज़रूरत नहीं है । 
 माना कि उसके कुछ नुमाइंदे हमें नुकसान पहुँचा सकते हैं , यहाँ तक कि हमारी जान भी ले सकते हैं । 
 मगर हमें मारकर भी वे हमें हमेशा का नुकसान नहीं पहुँचा सकते । 
 क्योंकि यहोवा अपने वफादार सेवकों को पहुँचे किसी भी नुकसान की भरपाई कर सकता है , यहाँ तक कि उन्हें मौत से भी ज़िंदा कर सकता है । 
 और वह ऐसा ज़रूर करेगा । 
 हमें सिर्फ यहोवा का भय मानना चाहिए और सिर्फ उसी को गहरी श्रद्धा और आदर देना चाहिए । 
 क्योंकि वही शरीर और आत्मा दोनों को गेहन्‍ना में नाश कर सकता है , यानी एक इंसान की मौजूदा ज़िंदगी और हमेशा की ज़िंदगी की आशा छीन सकता है । 
 मगर खुशी की बात यह है कि यहोवा नहीं चाहता कि आप पर कभी ऐसी नौबत आए । 
 पुनरुत्थान की आशा की वजह से हम यहोवा के सेवक हमेशा भरोसा रख सकते हैं कि हमारा भविष्य सही मायनों में सुरक्षित है । 
 अगर हम वफादार बने रहेंगे , तो हमें हमेशा की ज़िंदगी ज़रूर मिलेगी । 
 और शैतान और उसकी जी - हुज़ूरी करनेवाले हमसे यह इनाम छीन नहीं सकते । — भजन 118 : 6 ; इब्रानियों 13 : 6 . 
 पुनरुत्थान की आशा होने की वजह से हम किन बातों को अपनी ज़िंदगी में पहली जगह देंगे ? 
 अगर पुनरुत्थान की आशा पर हमें पूरा यकीन है , तो इसका असर ज़िंदगी के बारे में हमारे नज़रिए पर भी हो सकता है । 
 हमें एहसास होगा कि चाहे “ हम जीएं या मरें , हम प्रभु ही के हैं । ” 
 इसलिए हम किन बातों को ज़िंदगी में पहली जगह देंगे , यह तय करते वक्‍त हम पौलुस की इस सलाह को मानेंगे : “ इस संसार के सदृश न बनो ; परन्तु तुम्हारी बुद्धि के नए हो जाने से तुम्हारा चाल - चलन भी बदलता जाए , जिस से तुम परमेश्‍वर की भली , और भावती , और सिद्ध इच्छा अनुभव से मालूम करते रहो । ” 
 आज बहुत - से लोग अंधाधुंध अपनी हर ख्वाहिश , हर सपना और हर लालसा को पूरा करने में लगे हुए हैं । 
 उनकी नज़र में ज़िंदगी बस दो पल की है , इसलिए वे इसका जितना मज़ा लूट सकते हैं , लूट रहे हैं । 
 और अगर उनमें भक्‍ति नाम की कोई चीज़ है भी , तो वह ‘ परमेश्‍वर की सिद्ध इच्छा ’ से बिलकुल भी मेल नहीं खाती । 
 17 , 18 . 
 ( क ) यहोवा का वचन कैसे कबूल करता है कि इंसान की ज़िंदगी छोटी है , मगर यहोवा हमारे लिए क्या चाहता है ? 
 ( ख ) हम हर दिन यहोवा की स्तुति करने के लिए क्यों उभारे जाते हैं ? 
 हाँ , यह सच है कि हमारी ज़िंदगी सचमुच दो पल की है । 
 “ वह जल्दी कट जाती है , ” और कुछ 70 - 80 साल में हम चले ‘ जाते हैं । ’ 
 इंसान की ज़िंदगी का कोई भरोसा नहीं , वह हरी घास , ढलती हुई छाया और श्‍वास के समान है । 
 मगर परमेश्‍वर ने यह हरगिज़ नहीं चाहा था कि हम ज़िंदगी के कुछ साल बड़े होने में और ज्ञान और तजुरबा हासिल करने में बिता दें । 
 फिर बाकी के बचे - खुचे साल बुढ़ापे और बीमारी का सामना करने में बिता दें और आखिरकार एक दिन मर जाएँ । 
 यहोवा ने इंसानों को हमेशा तक जीने की इच्छा के साथ बनाया है । 
 बाइबल कहती है : “ उस ने मनुष्यों के मन में अनादि - अनन्त काल का ज्ञान उत्पन्‍न किया है । ” 
 क्या परमेश्‍वर इतना बेरहम है कि हमारे अंदर यह इच्छा डालकर उसे पूरा करना नामुमकिन कर दे ? 
 नहीं , वह ऐसा नहीं कर सकता , क्योंकि “ परमेश्‍वर प्रेम है । ” 
 वह मरे हुओं का पुनरुत्थान करके उनके लिए हमेशा की ज़िंदगी पाना ज़रूर मुमकिन बनाएगा । 
 पुनरुत्थान की आशा की बदौलत ही हम एक सुरक्षित भविष्य की आस लगा सकते हैं । 
 हमें यह सोचकर हद - से - ज़्यादा चिंता नहीं करनी चाहिए कि हमारी ज़िंदगी छोटी है और इसलिए हमें कुछ हासिल करने या कुछ बनने के लिए अभी - के - अभी अपनी काबिलीयतों को इस्तेमाल करना चाहिए । 
 और न ही हमें उस संसार का ‘ उपभोग करने में लिप्त हो जाना ’ ( NHT ) चाहिए , जो जल्द ही मिटनेवाला है । 
 जिन लोगों के पास भविष्य की कोई पक्की आशा नहीं है , उनके मुकाबले हमारे पास यह बढ़िया इनाम पाने की आशा है : अगर हम यहोवा परमेश्‍वर के वफादार रहेंगे , तो हम उसका गुणगान करने और ज़िंदगी का पूरा - पूरा मज़ा लेने के लिए अनंतकाल तक ज़िंदा रहेंगे । 
 तो फिर आइए , हम हर दिन पूरे दिल से यहोवा की स्तुति करें जिसकी बदौलत पुनरुत्थान की आशा हमारे लिए एक हकीकत है ! 
 ( w07 5 / 15 ) 
 आप क्या जवाब देंगे ? 
 • हमें पुनरुत्थान की आशा के बारे में कैसा महसूस होना चाहिए ? 
 • ऐसी क्या बातें हैं , जो पुनरुत्थान की आशा को पक्का करती हैं ? 
 • पुनरुत्थान की आशा से दिलासा पाने के लिए आप क्या कर सकते हैं ? 
 • पुनरुत्थान की आशा आपके जीने के तरीके पर क्या असर कर सकती है ? 
 ढलती उम्र में आध्यात्मिक तौर पर फलते - फूलते रहना 
 “ [ जो ] प्रभु के गृह में रोपे गए हैं ; . . . 
 वे वृद्धावस्था में भी फलते हैं । ” — भजन 92 : 13 , 14 , नयी हिन्दी बाइबिल । 
 1 , 2 . 
 ( क ) ‘ बुढ़ापा ’ शब्द सुनते ही अकसर लोगों के मन में क्या आता है ? 
 ( ख ) आदम के पाप के अंजामों का क्या होगा , इस बारे में बाइबल क्या कहती है ? 
 बुढ़ापा । 
 यह शब्द सुनते ही आपके मन में क्या आता है ? 
 चेहरे पर झुर्रियाँ ? 
 कम सुनायी देना ? 
 हाथ - पैरों का काँपना ? 
 या सभोपदेशक 12 : 1 - 7 में बताए बुढ़ापे के “ विपत्ति के दिन ” की कोई और तकलीफ ? 
 अगर आपके मन में ये खयाल आते हैं , तो आपको एक बात याद रखने की ज़रूरत है । 
 वह यह कि सभोपदेशक 12 में उम्र ढलने के साथ आनेवाली तकलीफों का जो ब्यौरा दिया गया है , वह सिरजनहार यहोवा परमेश्‍वर का मकसद कभी नहीं था । 
 इसके बजाय , ये तकलीफें आदम के पाप का एक अंजाम हैं । — रोमियों 5 : 12 . 
 उम्र ढलना , अपने आपमें एक शाप नहीं है । 
 क्योंकि जीते रहने के लिए वक्‍त तो गुज़रेगा ही । 
 दरअसल , सभी जीवित प्राणियों का बढ़ना और पूरी तरह विकसित होना ज़रूरी माना जाता है । 
 और पिछले छः हज़ार सालों से , पाप और असिद्धता की वजह से जो नुकसान हुए हैं और जिन्हें हम अपने चारों तरफ देख सकते हैं , वे बहुत जल्द बीती बातें बनकर रह जाएँगे । 
 तब आज्ञा माननेवाले सभी लोग वैसी ही ज़िंदगी का आनंद उठाएँगे , जैसी परमेश्‍वर ने इंसानों के लिए शुरू में चाही थी । 
 यानी वे बूढ़े नहीं होंगे और ना ही उन्हें इसके साथ आनेवाली तकलीफों से गुज़रना पड़ेगा । 
 यहाँ तक कि उन्हें मौत का भी सामना नहीं करना पड़ेगा । 
 उस वक्‍त “ कोई निवासी न कहेगा कि मैं रोगी हूं । ” 
 बुज़ुर्गों के “ जवानी के दिन फिर लौट आएंगे ” और उनकी “ देह बालक की देह से अधिक स्वस्थ और कोमल हो जाएगी । ” 
 मगर उस वक्‍त के आने तक , सभी इंसानों को आदम से विरासत में मिले पाप के साथ जूझना पड़ेगा । 
 लेकिन यहोवा के सेवकों की उम्र जैसे - जैसे ढलती है , उन्हें खास तरीकों से आशीष मिलती है । 
 मसीही कैसे “ वृद्धावस्था में भी फलते ” रह सकते हैं ? 
 परमेश्‍वर का वचन हमें भरोसा दिलाता है कि “ [ जो ] प्रभु के गृह में रोपे गए हैं ; . . . 
 वे वृद्धावस्था में भी फलते हैं । ” 
 भजनहार ने लाक्षणिक भाषा का इस्तेमाल करते हुए , एक बुनियादी सच्चाई बतायी कि परमेश्‍वर के वफादार , बुज़ुर्ग सेवक चाहे शरीर से कमज़ोर क्यों न होते जाएँ , मगर आध्यात्मिक तौर पर वे लगातार तरक्की कर सकते हैं , फल - फूल सकते हैं और कामयाब हो सकते हैं । 
 बाइबल के और आज के ज़माने की बहुत - सी मिसालें दिखाती हैं कि यह बात एकदम सच है । 
 “ कभी गैर - हाज़िर नहीं होती ” 
 बुज़ुर्ग भविष्यवक्‍तिन , हन्‍नाह ने परमेश्‍वर के लिए अपनी भक्‍ति कैसे दिखायी , और उसे क्या आशीष मिली ? 
 पहली सदी की भविष्यवक्‍तिन , हन्‍नाह की मिसाल पर गौर कीजिए । 
 चौरासी की उम्र में भी वह “ मन्दिर को नहीं छोड़ती थी [ “ मंदिर से कभी गैर - हाज़िर नहीं होती थी , ” NW ] पर उपवास और प्रार्थना कर करके रात - दिन उपासना किया करती थी । ” 
 हन्‍नाह का पिता लेवी गोत्र से नहीं बल्कि “ अशेर के गोत्र ” से था , साथ ही एक स्त्री होने के नाते , वह मंदिर में नहीं रह सकती थी । 
 लेकिन फिर भी वह रोज़ - ब - रोज़ , सुबह चढ़ाए जानेवाली होमबलि से लेकर शाम को चढ़ाए जानेवाली होमबलि तक मंदिर में रहती थी । 
 ज़रा सोचिए , हर दिन मंदिर आने के लिए वह कितनी मेहनत करती होगी ! 
 हन्‍नाह की भक्‍ति की वजह से उसे एक बड़ी आशीष मिली । 
 वह उस वक्‍त मंदिर में मौजूद थी , जब यूसुफ और मरियम नन्हे यीशु को कानून - व्यवस्था के मुताबिक वहाँ लाए थे । 
 यीशु को देखते ही , हन्‍नाह “ प्रभु का धन्यवाद करने लगी , और उन सभों से , जो यरूशलेम के छुटकारे की बाट जोहते थे , उसके विषय में बातें करने लगी । ” — लूका 2 : 22 - 24 , 36 - 38 ; गिनती 18 : 6 , 7 . 
 5 , 6 . 
 आज कई बुज़ुर्ग जन किन तरीकों से हन्‍नाह के जैसा जज़्बा दिखा रहे हैं ? 
 आज हमारे बीच भी ऐसे कई बुज़ुर्ग जन हैं , जो हन्‍नाह के जैसा जज़्बा दिखाते हैं । 
 वे नियमित तौर पर सभाओं में हाज़िर होते हैं , सच्ची उपासना के बढ़ते जाने के लिए पूरे दिल से प्रार्थना करते हैं , साथ ही उनमें सुसमाचार का प्रचार करने की गहरी इच्छा है । 
 एक भाई , जिसकी उम्र 80 से ऊपर है , अपनी पत्नी के साथ बिना नागा मसीही सभाओं में हाज़िर होता । 
 वह कहता है : “ हमने सभाओं में जाना अपनी आदत बना ली है । 
 जहाँ परमेश्‍वर के लोग होते हैं हम वहीं जाना चाहते हैं , और कहीं नहीं । 
 क्योंकि वहीं हमें सुकून मिलता है । ” 
 हम सब के लिए यह क्या ही हौसला बढ़ानेवाला उदाहरण है ! — इब्रानियों 10 : 24 , 25 . 
 जीन नाम की एक मसीही विधवा 80 की उम्र पार कर चुकी है । 
 उसने अपनी ज़िंदगी में एक उसूल बनाया है । 
 वह कहती है : “ अगर सच्ची उपासना से जुड़ा कोई भी काम होता है और मैं उसे कर सकती हूँ , तो मैं ज़रूर करती हूँ । ” 
 वह आगे कहती है : “ बेशक , मेरी ज़िंदगी में दुःख - भरे पल आते हैं , मगर यह ज़रूरी नहीं कि जब मैं दुःखी हूँ , तो दूसरे भी दुःखी हों । ” 
 लेकिन जीन जब आध्यात्मिक तौर पर हौसला बढ़ानेवाले मौकों के लिए , दूसरे देशों में जाने के अपने अनुभव बताती है , तो खुशी से उसकी आँखें चमक उठती हैं । 
 हाल ही में , वह अपने मसीही दोस्तों के साथ ऐसे ही दौरे के लिए एक देश गयी थी । 
 वहाँ सैर करते वक्‍त उसने अपने दोस्तों से कहा : “ मुझे और महल - किले नहीं देखने । 
 मैं प्रचार के लिए जाना चाहती हूँ ! ” 
 हालाँकि जीन इलाके की भाषा नहीं जानती थी , फिर भी वह बाइबल के संदेश में कई लोगों की दिलचस्पी जगाने में कामयाब रही । 
 इसके अलावा , उसने कई सालों तक एक ऐसी कलीसिया में सेवा की है , जहाँ प्रचारकों की ज़्यादा ज़रूरत थी । 
 यह उसके लिए आसान नहीं था , क्योंकि उसे एक नयी भाषा सीखनी पड़ी और सभाओं में आने - जाने के लिए उसे दो घंटे का सफर तय करना पड़ता था । 
 दिमाग को दुरुस्त रखना 
 बुज़ुर्ग होने के बावजूद , मूसा ने परमेश्‍वर के साथ अपने रिश्‍ते को मज़बूत करने की ख्वाहिश कैसे ज़ाहिर की ? 
 जैसे - जैसे वक्‍त बीतता जाता है , वैसे - वैसे इंसान ज़िंदगी में तजुरबा हासिल करता जाता है । 
 मगर आध्यात्मिक तरक्की के मामले में ऐसा नहीं होता । 
 इसलिए परमेश्‍वर के वफादार सेवक , बीते कल में हासिल किए ज्ञान पर ही निर्भर नहीं रहते , बल्कि वे वक्‍त के गुज़रते अपना ‘ ज्ञान बढ़ाने ’ के लिए मेहनत करते हैं । 
 जब यहोवा ने मूसा को ज़िम्मेदारी सौंपी थी , तब वह 80 साल का था । 
 उसके ज़माने में लोगों का इतने साल तक जीना , एक अनोखी बात मानी जाती थी । 
 क्योंकि मूसा ने लिखा था : ‘ हमारी आयु के वर्ष सत्तर होते हैं , और बल के कारण अस्सी वर्ष भी हो सकते हैं । ’ 
 मगर इतने बुज़ुर्ग होने पर भी , मूसा को कभी ऐसा नहीं लगा कि उसके सीखने की उम्र बीत चुकी है । 
 उसने बरसों तक परमेश्‍वर की सेवा की , कई खास मौकों का आनंद उठाया और भारी ज़िम्मेदारियों को भी पूरा किया । 
 इन सबके बावजूद , उसने यहोवा से गुज़ारिश की : “ मुझे अपने मार्ग समझा दे , कि मैं तुझे जान सकूं । ” 
 मूसा की हमेशा यही ख्वाहिश थी कि यहोवा के साथ उसका रिश्‍ता मज़बूत होता जाए । 
 नब्बे की उम्र पार करने के बाद भी दानिय्येल ने अपने दिमाग को कैसे दुरुस्त रखा , और इसके क्या नतीजे निकले ? 
 दानिय्येल नबी की उम्र जब शायद 90 से भी ऊपर हो चुकी थी , तब भी वह पवित्र “ शास्त्र ” का गहराई से अध्ययन करता था । 
 हो सकता है कि उस शास्त्र में लैव्यव्यवस्था , यशायाह , यिर्मयाह , होशे और आमोस की किताबें शामिल थीं । 
 इन किताबों का अध्ययन करने से उसे जो समझ हासिल हुई , उससे प्रेरित होकर वह यहोवा से दिल से बिनती करने लगा । 
 परमेश्‍वर ने उसकी प्रार्थना सुनी और उसे मसीहा के आने और भविष्य में सच्ची उपासना के बुलंद किए जाने के बारे में जानकारी दी । — दानिय्येल 9 : 20 - 27 . 
 9 , 10 . 
 कुछ लोगों ने अपने दिमाग को दुरुस्त रखने के लिए क्या किया है ? 
 मूसा और दानिय्येल की तरह , हम भी अपने दिमाग को दुरुस्त रखने की कोशिश कर सकते हैं । 
 कैसे ? 
 अपनी आखिरी साँस तक आध्यात्मिक बातों पर मन लगाने के ज़रिए । 
 आज कई लोग ऐसा ही कर रहे हैं । 
 वर्थ नाम का एक मसीही प्राचीन , जिसकी उम्र 80 से ऊपर है , “ विश्‍वासयोग्य और बुद्धिमान दास वर्ग ” के ज़रिए सच्चाई के बारे में दी जानेवाली समझ की ताज़ा जानकारी रखने की कोशिश करता है । 
 वह कहता है : “ मुझे सच्चाई से गहरा लगाव है । 
 और जब मैं इसकी रोशनी को और भी बढ़ते हुए देखता हूँ , तो मेरे अंदर सिहरन - सी दौड़ जाती है । ” 
 उसी तरह , फ्रेड ने 60 से भी ज़्यादा साल पूरे समय की सेवा की है । 
 आज भी उसे अपने मसीही भाई - बहनों के साथ बाइबल विषयों पर बातचीत शुरू करना बेहद पसंद है , क्योंकि इस तरह की चर्चाओं से उसमें जोश और उमंग भर आता है और उसे आध्यात्मिक बातों पर सोचते रहने में भी मदद मिलती है । 
 वह कहता है : “ मुझे बाइबल को अपने मन में जीवित रखना है । ” 
 फिर वह आगे बताता है : “ अगर हम बाइबल को अपने मन में जीवित रखेंगे , यानी उसमें लिखी बातों को अच्छी तरह से समझेंगे और सीखी बातों का ‘ खरी बातों के आदर्श ’ के साथ मेल बिठाएँगे , तो हम देख पाएँगे कि बाइबल की अलग - अलग सच्चाइयाँ कैसे एक - दूसरे से गहरा ताल्लुक रखती हैं । 
 ये सच्चाइयाँ , उन अनमोल रत्नों की तरह हैं जिन्हें बहुत ही खूबसूरत तरीके से एक हार में जड़ा गया है । ” — 2 तीमुथियुस 1 : 13 . 
 यह ज़रूरी नहीं कि उम्र ढल जाने से एक इंसान कोई नया और मुश्‍किल काम नहीं सीख सकता । 
 कई लोगों ने तो 60 , 70 , यहाँ तक कि 80 से ज़्यादा की उम्र में पढ़ना - लिखना सीखा है या कोई नयी भाषा सीखी है । 
 कुछ यहोवा के साक्षियों ने दूसरे देश से आए लोगों को सुसमाचार सुनाने के लिए उनकी भाषाएँ सीखी हैं । 
 हैरी और उसकी पत्नी ने 60 से भी ज़्यादा की उम्र में पुर्तगाली भाषा के इलाके में मदद देने का फैसला किया । 
 हैरी कहता है : “ मैं मानता हूँ कि जैसे - जैसे उम्र ढलती जाती है , कोई भी काम करना मुश्‍किल हो जाता है । ” 
 फिर भी , मेहनत और लगन के साथ उन्होंने पुर्तगाली भाषा सीखी और उस भाषा में बाइबल अध्ययन चलाने लगे । 
 इसके अलावा , हैरी कई सालों से ज़िला अधिवेशनों में पुर्तगाली में भाषण देता आया है । 
 हमें वफादार बुज़ुर्गों की मिसालों पर क्यों गौर करना चाहिए ? 
 यह सच है कि हर किसी की सेहत या हालात उन्हें इस तरह की चुनौतियाँ कबूल करने की इजाज़त नहीं देते । 
 तो फिर हमें ऊपर बताए बुज़ुर्गों की मिसालों पर क्यों गौर करना चाहिए ? 
 बेशक ये सब बताने का यह मकसद नहीं कि हम सभी को उनके जैसे काम करने की कोशिश करनी चाहिए । 
 इसके बजाय , हमें उनकी मिसालों पर इसलिए गौर करना चाहिए ताकि हम उनके जैसा मज़बूत विश्‍वास पैदा कर सकें । 
 इसी बात का बढ़ावा प्रेरित पौलुस ने इब्रानी मसीहियों को दिया था , जब उसने कलीसिया के वफादार प्राचीनों के बारे में लिखा : “ ध्यान से उन के चाल - चलन का अन्त देखकर उन के विश्‍वास का अनुकरण करो । ” 
 जी हाँ , जब हम बुज़ुर्गों की मिसालों पर गौर करते हैं कि कैसे उनका मज़बूत विश्‍वास उन्हें जोश के साथ परमेश्‍वर की सेवा करने के लिए उभारता है , तो हमें भी उनके जैसा विश्‍वास पैदा करने का बढ़ावा मिलता है । 
 हैरी , जो अब 87 साल का है , बताता है कि क्या बात उसे सेवा के लिए उकसाती है : “ मैं अपनी ज़िंदगी के बाकी सालों का बुद्धिमानी से इस्तेमाल करना चाहता हूँ और जितना हो सके , उतना यहोवा के काम आना चाहता हूँ । ” 
 फ्रेड को , जिसका ज़िक्र पहले भी किया गया है , बेथेल में जो काम दिया गया है , वह काम करने में उसे बड़ा संतोष मिलता है । 
 वह कहता है : “ आपको यह जानने की ज़रूरत है कि आप कैसे सबसे बढ़िया तरीके से यहोवा की सेवा कर सकते हैं , और फिर आपको वैसे ही करते रहना चाहिए । ” 
 बदलते हालात के बावजूद परमेश्‍वर के लिए भक्‍ति दिखाना 
 12 , 13 . 
 बर्जिल्लै के हालात बदल गए थे , फिर भी उसने परमेश्‍वर के लिए अपनी भक्‍ति कैसे दिखायी ? 
 बुढ़ापे के साथ आनेवाले शारीरिक बदलावों का सामना करना मुश्‍किल हो सकता है । 
 मगर इन बदलावों के बावजूद , परमेश्‍वर के लिए भक्‍ति दिखाना मुमकिन है । 
 इस मामले में गिलादी बर्जिल्लै एक अच्छी मिसाल है । 
 जब वह 80 की उम्र का था , तब उसने दाऊद और उसकी सेना को जो मेहमाननवाज़ी दिखायी , वह बड़ी अनोखी थी । 
 उसने अबशालोम की बगावत के दौरान , उनके लिए खाने - पीने और रहने का बंदोबस्त किया । 
 जब दाऊद अपनी सेना के साथ वापस यरूशलेम लौट रहा था , तो बर्जिल्लै उनके साथ यरदन नदी तक गया । 
 उस वक्‍त , दाऊद ने उसके आगे शाही दरबारी बनने की पेशकश रखी । 
 इस पर बर्जिल्लै ने क्या जवाब दिया ? 
 उसने कहा : “ आज मैं अस्सी वर्ष का हूं ; . . . 
 क्या तेरा दास जो कुछ खाता पीता है उसका स्वाद पहिचान सकता है ? 
 क्या मुझे गवैय्यों वा गायिकाओं का शब्द अब सुन पड़ता है ? . . . 
 परन्तु तेरा दास किम्हाम उपस्थित है ; मेरे प्रभु राजा के संग वह पार जाए ; और जैसा तुझे भाए वैसा ही उस से व्यवहार करना । ” — 2 शमूएल 17 : 27 - 29 ; 19 : 31 - 40 . 
 बर्जिल्लै के हालात बदल गए थे , फिर भी यहोवा के अभिषिक्‍त राजा को मदद देने में उससे जितना बन पड़ा , उसने किया । 
 बर्जिल्लै जानता था कि स्वाद पहचानने और सुनने की उसकी शक्‍ति नहीं रही , फिर भी उसका मन कड़वा नहीं हुआ । 
 इसके बजाय , उसने बिना किसी स्वार्थ के दाऊद से किम्हाम को अपने साथ ले जाने और उसे शाही दरबारी बनाने की सिफारिश की । 
 इस तरह बर्जिल्लै ने दिखाया कि वह अंदर से कैसा इंसान है । 
 उसकी तरह आज भी ऐसे कई बुज़ुर्ग जन हैं जिनमें किसी भी तरह का स्वार्थ नहीं है और जो दरियादिल हैं । 
 सच्ची उपासना को बढ़ाने में उनसे जितना बन पड़ता है , वे करते हैं । 
 क्योंकि वे जानते हैं कि “ परमेश्‍वर ऐसे बलिदानों से प्रसन्‍न होता है । ” 
 वाकई , हमारे बीच मौजूद ऐसे वफादार जन हमारे लिए एक बड़ी आशीष हैं ! — इब्रानियों 13 : 16 . 
 यह बात कि दाऊद बूढ़ा हो चुका है , भजन 37 : 23 - 25 में लिखे उसके शब्दों को कैसे और भी जानदार बना देती है ? 
 हालाँकि दाऊद की ज़िंदगी में कई बार हालात बदले , मगर उसे पक्का यकीन था कि यहोवा अपने वफादार सेवकों की देखभाल करना कभी नहीं छोड़ता । 
 अपने जीवन के आखिरी दिनों में दाऊद ने एक गीत रचा , जिसे आज भजन 37 कहा जाता है । 
 कल्पना कीजिए , दाऊद मनन कर रहा है और वीणा बजाते हुए गीत के ये बोल गा रहा है : “ मनुष्य की गति यहोवा की ओर से दृढ़ होती है , और उसके चलन से वह प्रसन्‍न रहता है ; चाहे वह गिरे तौभी पड़ा न रह जाएगा , क्योंकि यहोवा उसका हाथ थांभे रहता है । 
 मैं लड़कपन से लेकर बुढ़ापे तक देखता आया हूं ; परन्तु न तो कभी धर्मी को त्यागा हुआ , और न उसके वंश को टुकड़े मांगते देखा है । ” 
 यहोवा ने इस भजन में यह बताना ज़रूरी समझा कि दाऊद बूढ़ा हो चुका है । 
 सचमुच , यह बात दिल की गहराई से लिखे दाऊद के शब्दों में और भी जान डाल देती है । 
 बदले हालात और बुढ़ापे में भी वफादार बने रहने में , प्रेरित यहून्‍ना ने कैसे एक बेहतरीन मिसाल कायम की ? 
 प्रेरित यहून्‍ना एक और बेहतरीन मिसाल है , जो बदले हालात और ढलती उम्र में भी वफादार बना रहा । 
 उसे यहोवा की सेवा करते हुए करीब 70 साल हो चुके थे , जब उसे देशनिकाला देकर पतमुस द्वीप भेजा गया । 
 इसकी वजह यह थी कि वह “ परमेश्‍वर के वचन , और यीशु की गवाही ” देता था । 
 लेकिन उसकी सेवा अभी खत्म नहीं हुई थी । 
 दरअसल , बाइबल की जितनी किताबें यहून्‍ना ने लिखीं , वह उसने अपनी ज़िंदगी के आखिरी सालों के दौरान लिखीं । 
 जब वह पतमुस द्वीप पर था , तब उसे प्रकाशितवाक्य का हैरतअंगेज़ दर्शन दिया गया , जिसे उसने बहुत ही ध्यान से दर्ज़ किया । 
 आम तौर पर यह माना जाता है कि रोमी सम्राट नरवा की हुकूमत के दौरान , यहून्‍ना को कैद से रिहा किया गया था । 
 उसके बाद , करीब सा . 
 यु . 
 98 में जब यहून्‍ना 90 या 100 साल का रहा होगा , तब उसने अपने नाम की सुसमाचार की किताब और तीन पत्रियाँ लिखीं । 
 धीरज धरने का एक बढ़िया रिकॉर्ड , जो कभी नहीं मिट सकता 
 जो बुज़ुर्ग ठीक से बातचीत नहीं कर पाते हैं , वे यहोवा के लिए अपनी भक्‍ति कैसे ज़ाहिर कर सकते हैं ? 
 बुढ़ापे में कई तरह की तकलीफें आती हैं , और कुछ लोगों में ये तकलीफें ज़्यादा होती हैं तो कुछ में कम । 
 मिसाल के लिए , कुछ बुज़ुर्ग ठीक से बातचीत नहीं कर पाते हैं । 
 लेकिन फिर भी वे यहोवा के प्यार और उसकी अपार कृपा की मीठी यादों को अपने दिल में सँजोए रखते हैं । 
 हालाँकि वे मुँह से ज़्यादा नहीं बोल पाते , मगर अपने दिल में यहोवा से बार - बार यही कहते हैं : “ अहा ! 
 मैं तेरी व्यवस्था में कैसी प्रीति रखता हूं ! 
 दिन भर मेरा ध्यान उसी पर लगा रहता है । ” 
 दूसरी तरफ , यहोवा उन्हें जानता है जो “ उसके नाम का चिंतन करते ” ( नयी हिन्दी बाइबिल ) हैं । 
 वह यह भी जानता है कि वे दुनिया के उन ज़्यादातर इंसानों से बिलकुल अलग हैं , जो उसके मार्गों पर कोई ध्यान नहीं देते । 
 वाकई , यह जानकर हमें बड़ा सुकून मिलता है कि मनन करने पर हमारे अंदर जो अच्छे विचार उठते हैं , उससे यहोवा खुश होता है ! — 1 इतिहास 28 : 9 ; भजन 19 : 14 . 
 जिन लोगों ने बरसों तक यहोवा की सेवा की है , उन्होंने कौन - सी अनोखी चीज़ हासिल की है ? 
 इस सच्चाई को नज़रअंदाज़ नहीं किया जा सकता है कि यहोवा के बुज़ुर्ग सेवकों ने एक अनोखी चीज़ हासिल की है । 
 वह है धीरज धरने का एक बढ़िया रिकॉर्ड , जो कभी नहीं मिट सकता । 
 यह रिकॉर्ड किसी और तरीके से नहीं , बल्कि बरसों तक यहोवा की वफादारी से सेवा करने के ज़रिए ही कायम होता है । 
 यीशु ने कहा : “ अपने धीरज से तुम अपने प्राणों को बचाए रखोगे । ” 
 हमेशा की ज़िंदगी पाने के लिए धीरज धरना ज़रूरी है । 
 आपमें से जितनों ने ‘ परमेश्‍वर की इच्छा पूरी ’ की है और अपने जीने के तरीके से वफादारी का सबूत दिया है , वे “ प्रतिज्ञा का फल ” पाने की आस लगाए रख सकते हैं । — इब्रानियों 10 : 36 . 
 ( क ) यहोवा , बुज़ुर्गों की किस बात की कदर करता है ? 
 ( ख ) हम अगले लेख में क्या देखेंगे ? 
 यहोवा , तन - मन से की गयी आपकी सेवा को अनमोल समझता है , फिर चाहे वह ज़्यादा हो या कम । 
 हालाँकि उम्र के बढ़ने के साथ - साथ आपका “ बाहरी मनुष्यत्व ” नाश होता जाता है , फिर भी आपका “ भीतरी मनुष्यत्व ” दिन - ब - दिन नया बनता जा सकता है । 
 इसमें कोई शक नहीं कि आपने बीते कल में जो कुछ किया है , यहोवा उसकी कदर करता है । 
 मगर यह बात भी एकदम साफ है कि आज आप उसके नाम के लिए जो कुछ कर रहे हैं , वह उसकी भी कदर करता है । 
 अगले लेख में , हम देखेंगे कि ऐसी वफादारी का दूसरों पर कितना ज़बरदस्त असर होता है । 
 ( w07 6 / 1 ) 
 आप क्या जवाब देंगे ? 
 • हन्‍नाह ने आज के बुज़ुर्ग मसीहियों के लिए क्या बेहतरीन मिसाल रखी ? 
 • यह क्यों ज़रूरी नहीं कि ढलती उम्र की वजह से एक इंसान कुछ भी हासिल नहीं कर सकता ? 
 • बुज़ुर्ग जन परमेश्‍वर के लिए अपनी भक्‍ति कैसे लगातार ज़ाहिर कर सकते हैं ? 
 • यहोवा , बुज़ुर्गों की सेवा को किस नज़रिए से देखता है ? 
 [ पेज 23 पर तसवीर ] 
 बुज़ुर्ग दानिय्येल ने “ शास्त्र ” का अध्ययन करके समझा कि यहूदी कितने समय तक बंधुआई में रहेंगे 
 [ पेज 25 पर तसवीरें ] 
 कई बुज़ुर्ग जन , बिना नागा सभाओं में हाज़िर होने , जोश के साथ प्रचार करने और सीखने के लिए हमेशा तैयार रहने में अच्छी मिसाल हैं 
 बुज़ुर्ग जन — जवानों के लिए एक आशीष 
 “ हे परमेश्‍वर जब मैं बूढ़ा हो जाऊं , और मेरे बाल पक जाएं , तब भी तू मुझे न छोड़ , जब तक मैं आनेवाली पीढ़ी के लोगों को तेरा बाहुबल और सब उत्पन्‍न होनेवालों को तेरा पराक्रम सुनाऊं । ” — भजन 71 : 18 . 
 1 , 2 . 
 परमेश्‍वर के बुज़ुर्ग सेवकों को किस बात का एहसास होना चाहिए , और अब हम क्या गौर करेंगे ? 
 पश्‍चिम अफ्रीका में , एक मसीही प्राचीन एक बुज़ुर्ग अभिषिक्‍त भाई से मिलने गया । 
 प्राचीन ने उस भाई से पूछा : “ कैसे हैं आप ? ” 
 अभिषिक्‍त भाई ने पूरे हाव - भाव के साथ जवाब दिया : “ मैं दौड़ सकता हूँ , कूद सकता हूँ , छलाँग मार सकता हूँ और एक पैर पर फुदक भी सकता हूँ । 
 मगर , मैं उड़ नहीं सकता । ” 
 प्राचीन उस भाई की बात को फौरन समझ गया । 
 अभिषिक्‍त भाई के कहने का मतलब था : ‘ जो मैं कर सकता हूँ , उसे मैं खुशी - खुशी करता हूँ । 
 लेकिन जो काम मेरे बस में नहीं , उसे मैं नहीं करता । ’ 
 आज , वह मसीही प्राचीन 80 की उम्र पार कर चुका है और जब भी वह उस अभिषिक्‍त भाई को याद करता है , तो उसे उसका मज़ाकिया अंदाज़ और उसकी वफादारी याद आती है । 
 यह अनुभव साफ दिखाता है कि जब कोई बुज़ुर्ग , परमेश्‍वर के जैसे गुण ज़ाहिर करता है , तो यह बात दूसरों के दिलों पर गहरी छाप छोड़ जाती है । 
 मगर उम्र बढ़ने के साथ - साथ , एक मसीही की बुद्धि अपने आप नहीं बढ़ती है और ना ही वह खुद - ब - खुद मसीह के जैसे गुण दिखाने लगता है । 
 इसके बजाय , बाइबल कहती है : “ पक्के बाल शोभायमान मुकुट ठहरते हैं ; वे धर्म के मार्ग पर चलने से प्राप्त होते हैं । ” 
 अगर आप एक बुज़ुर्ग मसीही हैं , तो क्या आपको एहसास है कि आपकी बातों और कामों से दूसरों को कितना फायदा पहुँच सकता है ? 
 आइए बाइबल की कुछ मिसालों पर गौर करें , जो दिखाती हैं कि बुज़ुर्ग लोग कैसे जवानों के लिए एक सच्ची आशीष साबित हो सकते हैं । 
 विश्‍वास जिसका बड़े पैमाने पर असर 
 नूह की वफादारी से आज जीनेवालों को क्या फायदा हुआ है ? 
 नूह ने जो विश्‍वास और दृढ़ता दिखायी , उससे इतने बढ़िया नतीजे निकले कि आज तक इंसानों को उनसे फायदा हो रहा है । 
 नूह करीब 600 साल का था , जब उसने जहाज़ बनाया , जानवरों को इकट्ठा किया और अपने पड़ोसियों को प्रचार किया । 
 वह परमेश्‍वर का भय मानता था , इसलिए वह और उसका परिवार महा - जलप्रलय से बच गया और वे , आज धरती पर जीनेवाले सभी लोगों के पूर्वज बन गए । 
 यह सच है कि नूह के दिनों में सभी लोग काफी लंबी उम्र जीते थे । 
 मगर ज़रूरी बात तो यह है कि जब नूह बहुत बूढ़ा हो चुका था , तब भी वह परमेश्‍वर का वफादार बना रहा । 
 नतीजा , उसे ढेरों आशीषें मिलीं । 
 वह कैसे ? 
 नूह की दृढ़ता से , आज परमेश्‍वर के सेवकों को क्या फायदा पहुँचा है ? 
 नूह करीब 800 साल का था , जब निम्रोद ने बाबुल का गुम्मट बनवाना शुरू किया । 
 ऐसा करके निम्रोद ने यहोवा की यह आज्ञा तोड़ी : “ पृथ्वी में भर जाओ । ” 
 मगर इस बगावत में नूह ने निम्रोद का साथ नहीं दिया । 
 इसलिए ज़ाहिर है कि जब बागी लोगों की भाषा में गड़बड़ी पैदा हुई , तब नूह की भाषा नहीं बदली । 
 लेकिन नूह ने सिर्फ बुढ़ापे में ही नहीं बल्कि ज़िंदगी - भर विश्‍वास और दृढ़ता दिखायी । 
 इसलिए आज , हर उम्र के मसीहियों को उसकी मिसाल पर चलना चाहिए । — इब्रानियों 11 : 7 . 
 परिवारवालों पर असर 
 5 , 6 . 
 ( क ) जब इब्राहीम 75 साल का था , तब यहोवा ने उससे क्या करने को कहा ? 
 ( ख ) परमेश्‍वर से आज्ञा मिलने पर इब्राहीम ने क्या किया ? 
 बुज़ुर्ग जन , अपने परिवारवालों के विश्‍वास पर गहरा असर कर सकते हैं , यह बात नूह के बाद जीनेवाले कुलपिताओं की मिसालों से देखी जा सकती है । 
 उनमें से एक था , इब्राहीम । 
 इब्राहीम करीब 75 साल का था जब परमेश्‍वर ने उससे कहा : “ अपने देश , और अपनी जन्मभूमि , और अपने पिता के घर को छोड़कर उस देश में चला जा जो मैं तुझे दिखाऊंगा । 
 और मैं तुझ से एक बड़ी जाति बनाऊंगा , और तुझे आशीष दूंगा । ” — उत्पत्ति 12 : 1 , 2 . 
 मान लीजिए , आपसे कहा जाता है कि आप अपना वतन , अपना घर , अपना बड़ा - सा परिवार और उससे मिलनेवाली सुरक्षा को , साथ ही अपने दोस्तों को छोड़कर एक अनजान देश में चले जाएँ । 
 ऐसे में आप क्या करेंगे ? 
 इब्राहीम ने क्या किया था ? 
 उसने ‘ यहोवा के वचन के अनुसार ’ काम किया और अपनी बाकी ज़िंदगी एक परदेशी की तरह तंबुओं में बितायी । 
 वह कनान देश में , जगह - जगह सफर करता रहा । 
 हालाँकि यहोवा ने इब्राहीम से कहा था कि वह उससे “ एक बड़ी जाति ” बनाएगा , मगर उसके मरने के अरसों बाद जाकर उसके वंशजों की गिनती बेशुमार हुई । 
 उसके जीते - जी उसकी पत्नी , सारा ने सिर्फ एक ही बेटे , इसहाक को जन्म दिया और वह भी उस वक्‍त जब इब्राहीम को वादा किए गए देश में रहते 25 साल हो चुके थे । 
 फिर भी , इब्राहीम थक - हारकर वापस अपने शहर नहीं लौट गया । 
 है ना , वह विश्‍वास और धीरज की एक बढ़िया मिसाल ! 
 इब्राहीम के धीरज का उसके बेटे , इसहाक पर क्या असर हुआ , और इससे पूरी मानवजाति को क्या फायदा पहुँचा ? 
 इब्राहीम ने जिस तरह धीरज धरा , उसका उसके बेटे , इसहाक पर इतना ज़बरदस्त असर हुआ कि उसने अपनी सारी ज़िंदगी , यानी 180 साल , कनान देश में परदेशियों की तरह गुज़ार दिए । 
 इसहाक धीरज इसलिए धर सका क्योंकि उसे परमेश्‍वर के वादे पर पूरा विश्‍वास था । 
 यह विश्‍वास उसके बुज़ुर्ग माता - पिता ने उसमें बचपन से ही पैदा किया था । 
 और बाद में , जब खुद यहोवा ने उससे बात की तो उसका यह विश्‍वास और भी मज़बूत हो गया । 
 इसहाक की दृढ़ता ने यहोवा के इस वादे के पूरे होने में एक अहम भूमिका निभायी कि इब्राहीम के घराने से एक “ वंश ” आएगा , जिसके ज़रिए सारी मानवजाति को आशीष मिलेगी । 
 इसहाक से किए वादे के सैकड़ों साल बाद , “ वंश ” का मुख्य भाग यानी यीशु मसीह प्रकट हुआ । 
 यीशु ने उस पर विश्‍वास करनेवालों के लिए रास्ता खोल दिया ताकि वे परमेश्‍वर के साथ मेल - मिलाप कर सकें और हमेशा की ज़िंदगी का लुत्फ उठा सकें । — गलतियों 3 : 16 ; यूहन्‍ना 3 : 16 . 
 याकूब ने अपना मज़बूत विश्‍वास कैसे दिखाया , और इसका नतीजा क्या हुआ ? 
 अपने पिता की तरह , इसहाक ने भी अपने बेटे याकूब को मज़बूत विश्‍वास पैदा करने में मदद दी । 
 इसी मज़बूत विश्‍वास ने याकूब को उसके बुढ़ापे में भी सँभाले रखा । 
 इसलिए जब वह 97 साल था , तो उसने आशीष पाने के लिए पूरी रात एक स्वर्गदूत से कुश्‍ती लड़ी । 
 इतना ही नहीं , 147 साल की उम्र में अपनी मौत से पहले , उसने ताकत जुटायी और अपने 12 पुत्रों में से हरेक को आशीष दी । 
 आशीष देते वक्‍त उसने जो भविष्यवाणियाँ कीं , वे उत्पत्ति 49 : 1 - 28 में दर्ज़ हैं । 
 ये भविष्यवाणियाँ प्राचीन समय में पूरी हुई थीं और आज भी पूरी हो रही हैं । 
 आध्यात्मिक मायने में प्रौढ़ , बुज़ुर्ग मसीही अपने घरवालों पर कैसा असर डाल सकते हैं ? 
 इन सारी मिसालों से साफ ज़ाहिर होता है कि परमेश्‍वर के बुज़ुर्ग और वफादार सेवक अपने घरवालों पर बढ़िया असर डाल सकते हैं । 
 अगर वे बाइबल से हिदायत दें , साथ ही अपने तजुरबे से बढ़िया सलाह भी दें और धीरज धरने की एक मिसाल कायम करें , तो इनसे एक नौजवान को उम्र बढ़ने के साथ - साथ अपने विश्‍वास को मज़बूत करते जाने में बड़ी मदद मिल सकती है । 
 इसलिए बुज़ुर्ग अपने परिवारवालों पर जो ज़बरदस्त असर डाल सकते हैं , उसे उन्हें कभी कम नहीं आँकना चाहिए । 
 साथी उपासकों पर असर 
 यूसुफ ने “ अपनी हड्डियों के विषय में ” क्या “ आज्ञा दी , ” और इसका क्या असर हुआ ? 
 बुज़ुर्ग अपने साथी उपासकों पर भी अच्छा असर डाल सकते हैं । 
 याकूब के बेटे , यूसुफ की मिसाल लीजिए । 
 वह जब 110 साल का था , तब उसने “ अपनी हड्डियों के विषय में आज्ञा दी । ” 
 उसने कहा कि आखिरकार जब इस्राएली मिस्र देश छोड़कर जाएँगे , तो उन्हें उसकी हड्डियों को अपने साथ ले जाना है । 
 अपने बुढ़ापे में यह छोटी - सी बात कहकर उसने अपना विश्‍वास दिखाया । 
 नतीजा , इसका उन लाखों सच्चे उपासकों पर गहरा असर हुआ जो उसके बाद जीए । 
 वह कैसे ? 
 दरअसल , उसकी मौत के बाद , मिस्र के लोगों ने इस्राएलियों को अपना गुलाम बना लिया और उनसे कई सालों तक कड़ी मेहनत करवाते रहे । 
 उस दौरान , यूसुफ की दी आज्ञा उम्मीद की किरण बनकर उन्हें भरोसा दिलाती रही कि उनका छुटकारा ज़रूर होगा । 
 बुज़ुर्ग मूसा का यहोशू पर क्या असर हुआ होगा ? 
 यूसुफ के विश्‍वास से जिन लोगों को हौसला मिला , उनमें से एक था मूसा । 
 मूसा 80 साल का था जब उसे यूसुफ की हड्डियों को मिस्र देश से बाहर ले जाने का बड़ा सम्मान मिला । 
 करीब उसी दौरान , मूसा की मुलाकात यहोशू से हुई जो उम्र में उससे काफी छोटा था । 
 इसके बाद , अगले 40 साल तक यहोशू ने मूसा का टहलुआ बनकर उसकी सेवा की । 
 वह मूसा के साथ सीनै पर्वत पर गया और कुछ दूरी पर रुककर उसका इंतज़ार करने लगा । 
 और जब मूसा साक्षी की तख्तियाँ लेकर वापस आया , तो यहोशू वहीं उससे मिलने के लिए तैयार खड़ा था । 
 वाकई बुज़ुर्ग मूसा , यहोशू के लिए ज़रूर बढ़िया सलाहों और बुद्धि का सोता साबित हुआ होगा ! 
 यहोशू ने कैसे मरते दम तक इस्राएल जाति पर अच्छा असर डाला ? 
 यहोशू भी मरते दम तक इस्राएल जाति की हौसला - अफज़ाई करता रहा । 
 न्यायियों 2 : 7 कहता है : “ यहोशू के जीवन भर , और उन वृद्ध लोगों के जीवन भर जो यहोशू के मरने के बाद जीवित रहे और देख चुके थे कि यहोवा ने इस्राएल के लिये कैसे कैसे बड़े काम किए हैं , इस्राएली लोग यहोवा की सेवा करते रहे । ” 
 लेकिन यहोशू और दूसरे बुज़ुर्ग लोगों की मौत के बाद , एक ऐसा दौर शुरू हुआ जिसमें इस्राएली , सच्ची और झूठी उपासना के बीच डोलने लगे । 
 यह दौर 300 साल तक चला , जिसके बाद भविष्यवक्‍ता शमूएल के दिन शुरू हुए । 
 शमूएल ने “ धार्मिकता के कार्य किए ” 
 शमूएल ने कैसे “ धार्मिकता के कार्य किए ” ? 
 बाइबल यह नहीं बताती है कि शमूएल की मौत किस उम्र में हुई । 
 मगर हम इतना ज़रूर जानते हैं कि पहला शमूएल किताब में करीब 102 साल के दौरान हुई घटनाएँ दर्ज़ हैं और शमूएल इनमें से ज़्यादातर घटनाओं का चश्‍मदीद गवाह था । 
 इब्रानियों 11 : 32 , 33 ( NHT ) बताता है कि सीधाई के मार्ग पर चलनेवाले न्यायियों और भविष्यवक्‍ताओं ने “ धार्मिकता के कार्य किए ” थे । 
 जी हाँ , भविष्यवक्‍ता शमूएल का उसके ज़माने के लोगों पर इतना अच्छा असर पड़ा कि उनमें से कुछ ने खुद को गलत कामों से दूर रखा और कुछ जो ऐसे काम कर रहे थे , उन्होंने वे काम करने छोड़ दिए । 
 शमूएल ने कैसे उन पर असर डाला ? 
 वह जीवन - भर यहोवा का वफादार बना रहा । 
 वह दूसरों को , यहाँ तक कि राजा को कड़ी सलाह देने से ज़रा भी नहीं झिझका । 
 इसके अलावा , जब वह “ बूढ़ा ” हो चुका था और ‘ उसके बाल पक चुके ’ ( NHT ) थे , तो उसने दूसरों की खातिर प्रार्थना करके एक बेहतरीन मिसाल कायम की । 
 उसने कहा : “ यह मुझ से दूर हो कि मैं तुम्हारे लिये [ यानी , अपने संगी इस्राएलियों के लिए ] प्रार्थना करना छोड़कर यहोवा के विरुद्ध पापी ठहरूं । ” — 1 शमूएल 12 : 2 , 23 . 
 14 , 15 . 
 आज बुज़ुर्ग जन प्रार्थना के मामले में , शमूएल की मिसाल पर कैसे चल सकते हैं ? 
 शमूएल की मिसाल दिखाती है कि बुज़ुर्ग लोग एक अहम तरीके से यहोवा के दूसरे सेवकों पर अच्छा असर डाल सकते हैं । 
 वह है , दूसरों की खातिर प्रार्थना करने के ज़रिए । 
 एक बुज़ुर्ग इंसान शायद खराब सेहत या दूसरे हालात की वजह से ज़्यादा कुछ न कर पाए , मगर वह दूसरों के लिए प्रार्थना ज़रूर कर सकता है । 
 बुज़ुर्ग भाई - बहनो , क्या आप जानते हैं कि आपकी प्रार्थनाओं से कलीसिया को कितना फायदा हो सकता है ? 
 आपने मसीह के बहाए गए लहू पर अपना विश्‍वास ज़ाहिर किया है , इस वजह से आप पर यहोवा का अनुग्रह है । 
 यही नहीं , आपने धीरज धरने में एक बढ़िया रिकॉर्ड कायम किया , जिससे ज़ाहिर है कि आपका विश्‍वास ‘ परखा ’ हुआ है । 
 इसलिए यह कभी मत भूलिए : “ धर्मी जन की प्रार्थना के प्रभाव से बहुत कुछ हो सकता है । ” — याकूब 5 : 16 . 
 प्रचार के काम को आगे बढ़ाने और कलीसिया का अच्छी तरह काम करते रहने के लिए , आपको प्रार्थना करने की ज़रूरत है । 
 हमारे कुछ भाई अपनी मसीही निष्पक्षता बनाए रखने की वजह से सलाखों के पीछे हैं । 
 दूसरे कुदरती आफतों , युद्ध और दंगे - फसादों के शिकार हुए हैं । 
 और - तो - और , हमारी खुद की कलीसिया में ऐसे भाई - बहन हैं जो किसी आज़माइश से गुज़र रहे हैं या फिर विरोध का सामना कर रहे हैं । 
 इसके अलावा , जो भाई प्रचार काम में अगुवाई लेते और कलीसिया की निगरानी करते हैं , उन्हें भी लगातार आपकी प्रार्थनाओं की ज़रूरत है । 
 इसलिए यह कितनी अच्छी बात है कि आप इपफ्रास की तरह , इन सभी भाई - बहनों को अपनी प्रार्थनाओं में याद करते हैं ! — कुलुस्सियों 4 : 12 . 
 आनेवाली पीढ़ी के लोगों को सिखाना 
 16 , 17 . 
 भजन 71 : 18 में क्या भविष्यवाणी की गयी है , और यह कैसे पूरी हुई है ? 
 “ छोटे झुण्ड ” के वफादार जनों ( जिन्हें स्वर्गीय बुलाहट मिली है ) के साथ संगति करने के ज़रिए , ‘ अन्य भेड़ ’ के लोगों ने ( जिन्हें इसी धरती पर हमेशा जीने की आशा है ) ज़रूरी तालीम हासिल की है । 
 इसकी भविष्यवाणी भजन 71 : 18 में की गयी थी , जहाँ हम पढ़ते हैं : “ हे परमेश्‍वर जब मैं बूढ़ा हो जाऊं , और मेरे बाल पक जाएं , तब भी तू मुझे न छोड़ , जब तक मैं आनेवाली पीढ़ी के लोगों को तेरा बाहुबल और सब उत्पन्‍न होनेवालों को तेरा पराक्रम सुनाऊं । ” 
 आत्मा से अभिषिक्‍त जन अपने साथी , यानी अन्य भेड़ के लोगों को तालीम देने के लिए बेताब रहे हैं । 
 क्यों ? 
 क्योंकि वे स्वर्ग जाने से पहले , जहाँ वे यीशु मसीह के साथ महिमा से भरपूर होंगे , अन्य भेड़ के लोगों को और भी ज़िम्मेदारी सौंपना चाहते हैं । 
 भजन 71 : 18 में “ आनेवाली पीढ़ी के लोगों ” को सिखाने का जो सिद्धांत दिया गया है , वह अन्य भेड़ के लोगों पर भी लागू होता है । 
 वह कैसे ? 
 अन्य भेड़ के जिन बुज़ुर्गों ने परमेश्‍वर के अभिषिक्‍त जनों से तालीम हासिल की है , यहोवा ने उन्हें यह सम्मान दिया है कि वे सच्ची उपासना अपनानेवाले नए लोगों को उसके बारे में गवाही दें । 
 जी हाँ , अन्य भेड़ के लोगों के लिए यह एक बड़ी आशीष है कि उन्हें अभिषिक्‍त मसीहियों से बाइबल की शिक्षा मिली है । 
 और अब वे इसे उन लोगों के साथ बाँटना अपना फर्ज़ मानते हैं , जो यहोवा की सेवा करने की तमन्‍ना रखते हैं । — प्रकाशितवाक्य 7 : 9 , 10 . 
 18 , 19 . 
 ( क ) यहोवा के बहुत - से बुज़ुर्ग सेवक कौन - सी अनमोल जानकारी दूसरों के साथ बाँट सकते हैं ? 
 ( ख ) बुज़ुर्ग मसीहियों को किस बात का यकीन रखना चाहिए ? 
 यहोवा के बुज़ुर्ग सेवक चाहे अभिषिक्‍त हों या अन्य भेड़ में से , वे यहोवा के साक्षियों के इतिहास में घटी अहम घटनाओं की जीती - जागती कड़ी हैं । 
 इनमें से कुछ बुज़ुर्ग उस वक्‍त मौजूद थे जब शुरू - शुरू में “ फोटो ड्रामा ऑफ क्रिएशन ” दिखाया गया था । 
 कुछ तो अगुवाई लेनेवाले उन भाइयों को करीबी से जानते हैं , जिन्हें सन्‌ 1918 में कैद किया गया था । 
 दूसरे ऐसे हैं जो वॉचटावर रेडियो स्टेशन डब्ल्यू . 
 बी . 
 बी . 
 आर . 
 में बाइबल पर भाषण प्रसारित करने में हिस्सा लेते थे । 
 कई उस समय के बारे में बता सकते हैं , जब यहोवा के साक्षियों को अपना धर्म मानने की आज़ादी दिलाने के लिए , ऊँची अदालतों में कई मुकदमे लड़े गए थे । 
 यही नहीं , कुछ अपने अनुभव बता सकते हैं कि वे कैसे तानाशाह सरकारों के अधीन रहते हुए भी सच्ची उपासना पर अटल बने रहे । 
 इसके अलावा , बुज़ुर्ग यह बता सकते हैं कि कैसे सच्चाई के बारे में धीरे - धीरे और भी ज़्यादा समझ दी गयी । 
 बाइबल हमें बढ़ावा देती है कि हम बरसों के इन तजुरबों से सीखें और फायदा पाएँ । — व्यवस्थाविवरण 32 : 7 . 
 बुज़ुर्ग मसीहियों से गुज़ारिश की जाती है कि वे नौजवानों के लिए एक बढ़िया मिसाल रखें । 
 आज आप शायद यह न देख पाएँ कि आपके धीरज , प्रार्थनाओं और सलाहों का दूसरों पर कितना असर हो रहा है । 
 नूह , इब्राहीम , यूसुफ और मूसा जैसे लोगों को भी शायद यह मालूम नहीं था कि उनकी वफादारी का आनेवाली पीढ़ी के लोगों पर कितना असर होगा । 
 मगर सच तो यह है कि उनके विश्‍वास और खराई की जो विरासत , पीढ़ी - दर - पीढ़ी से आज हम तक पहुँचायी गयी है , उसका हम पर बहुत ही ज़बरदस्त असर हुआ है । 
 उसी तरह , यकीन रखिए कि आपकी मिसाल का भी जवान लोगों पर ज़रूर गहरा असर होगा । 
 जो लोग अंत तक अपनी आशा पक्की बनाए रखेंगे , उन्हें क्या - क्या आशीषें मिलेंगी ? 
 चाहे आप “ भारी क्लेश ” से बचकर निकलें या पुनरुत्थान में वापस आएँ , एक बात तय है कि जब आपको “ सत्य जीवन ” मिलेगा तो आपकी खुशी का कोई ठिकाना ना रहेगा ! 
 ज़रा सोचिए , मसीह के हज़ार साल की हुकूमत के दौरान जब यहोवा , बुढ़ापे के अंजाम को पलट देगा तब हम कैसा महसूस करेंगे । 
 धीरे - धीरे हमारा शरीर कमज़ोर नहीं बल्कि और भी चुस्त - दुरुस्त होता जाएगा । 
 हर सुबह जब हम जागेंगे तो हममें और भी दमखम होगा , हमारी नज़रें और भी तेज़ होंगी , हमें और भी साफ सुनायी देगा और हमारा रूप भी निखर आएगा ! 
 जिन लोगों को परमेश्‍वर की नयी दुनिया में जीने की आशीष मिलेगी , वे अनंत जीवन की तुलना में हमेशा जवान रहेंगे । 
 इसलिए आइए , हम अपनी आशा को अंत तक पक्की बनाए रखें और तन - मन से यहोवा की सेवा करते रहें । 
 हम पूरा यकीन रख सकते हैं कि यहोवा अपने सारे वादों को ज़रूर पूरा करेगा और वह भी इतने बढ़िया तरीके से , जिसकी हम कभी उम्मीद भी नहीं कर सकते । — भजन 37 : 4 ; 145 : 16 . ( w07 6 / 1 ) 
 आप क्या जवाब देंगे ? 
 • बुज़ुर्ग नूह की दृढ़ता से सारी मानवजाति को क्या आशीषें मिलीं ? 
 • कुलपिताओं के विश्‍वास से उनकी संतानों पर क्या असर हुआ ? 
 • यूसुफ , मूसा , यहोशू और शमूएल ने ढलती उम्र में कैसे अपने साथी उपासकों का विश्‍वास मज़बूत किया ? 
 • बुज़ुर्ग जन दूसरों को विरासत में क्या दे सकते हैं ? 
 [ पेज 27 पर तसवीर ] 
 इब्राहीम ने जिस तरह धीरज धरा , उसका इसहाक पर ज़बरदस्त असर हुआ 
 [ पेज 29 पर तसवीर ] 
 आप दूसरों की खातिर जो प्रार्थना करते हैं , उससे बहुत कुछ हो सकता है 
 [ पेज 30 पर तसवीर ] 
 नौजवानो , वफादार बुज़ुर्गों की सुनिए और फायदा पाइए 
 हमें “ अद्‌भुत रीति से रचा गया ” है 
 “ मैं भयानक और अद्‌भुत रीति से रचा गया हूं । ” — भजन 139 : 14 . 
 समझ रखनेवाले बहुत - से लोग क्यों मानते हैं कि धरती की बेमिसाल रचनाओं को परमेश्‍वर ने बनाया है ? 
 सारी कुदरत बेमिसाल रचनाओं से भरी हुई है । 
 इन सबकी शुरूआत कैसे हुई ? 
 कुछ लोग मानते हैं कि इस सवाल का एक बुद्धिमान सिरजनहार के साथ कोई सरोकार नहीं । 
 लेकिन दूसरे लोग कहते हैं कि सिरजनहार की मदद के बगैर कुदरत को समझ पाना मुश्‍किल है । 
 वे मानते हैं कि धरती के जीव - जंतुओं की बनावट इतनी जटिल और हैरतअँगेज़ है , साथ ही उनकी इतनी सारी जातियाँ हैं कि उनका अपने आप वजूद में आना नामुमकिन है । 
 बहुत - से लोगों को , यहाँ तक कि कुछ वैज्ञानिकों को भी ऐसे सबूत मिले हैं , जो दिखाते हैं कि पूरे विश्‍व को वाकई एक बुद्धिमान , शक्‍तिशाली और हमारा भला चाहनेवाले सिरजनहार ने बनाया है । 
 * 
 किस बात ने दाऊद को यहोवा की महिमा करने के लिए उभारा ? 
 प्राचीन इस्राएल के राजा , दाऊद को भी यकीन था कि इस शानदार सृष्टि का बनानेवाला परमेश्‍वर महिमा पाने का हकदार है । 
 हालाँकि दाऊद आज के वैज्ञानिक युग से हज़ारों साल पहले जीया था , फिर भी उसे एहसास था कि वह परमेश्‍वर की सृष्टि के अजूबों से घिरा हुआ है । 
 और जब उसने अपने शरीर की बनावट पर गौर किया , तो परमेश्‍वर की सृजने की शक्‍ति देखकर उसका दिल गहरे विस्मय से भर गया । 
 इसलिए उसने लिखा : “ मैं तेरा धन्यवाद करूंगा , इसलिये कि मैं भयानक और अद्‌भुत रीति से रचा गया हूं । 
 तेरे काम तो आश्‍चर्य के हैं , और मैं इसे भली भांति जानता हूं । ” — भजन 139 : 14 . 
 3 , 4 . 
 यहोवा की रचनाओं पर गहराई से मनन करना , हममें से हरेक के लिए क्यों ज़रूरी है ? 
 दाऊद को इस बात का पक्का यकीन इसलिए था , क्योंकि वह यहोवा की रचनाओं पर गहराई से मनन करता था । 
 आजकल स्कूल - कॉलेजों में और मीडिया के ज़रिए , इंसान की शुरूआत के बारे में बढ़ - चढ़कर ऐसी शिक्षाएँ दी जाती हैं , जो परमेश्‍वर पर हमारे विश्‍वास को खत्म कर देती हैं । 
 इसलिए दाऊद के जैसा मज़बूत विश्‍वास पैदा करने के लिए ज़रूरी है कि हम भी यहोवा की रचनाओं पर गहराई से मनन करें । 
 विश्‍वास के , खासकर सिरजनहार के वजूद और उसकी भूमिका जैसे अहम विषयों के मामले में दूसरे जो सोचते हैं , उसका असर हमें खुद पर नहीं होने देना चाहिए । 
 इसके अलावा , यहोवा की रचनाओं पर मनन करने से उसके लिए हमारी कदर बढ़ती है और भविष्य के बारे में उसने जो वादे किए हैं , उन पर हमारा भरोसा भी बढ़ता है । 
 इससे हम यहोवा को और भी करीबी से जानने और उसकी सेवा करने के लिए उकसाए जाते हैं । 
 तो आइए देखें कि कैसे आधुनिक विज्ञान ने दाऊद की इस बात को पुख्ता किया है कि हम ‘ अद्‌भुत रीति से रचे गए हैं । ’ 
 हमारा अद्‌भुत शारीरिक विकास 
 5 , 6 . 
 ( क ) हम सबकी ज़िंदगी की शुरूआत कैसे हुई ? 
 ( ख ) हमारे गुर्दे क्या काम करते हैं ? 
 “ तू ने मेरे भीतरी अंगों [ “ गुर्दों , ” NW ] को बनाया है , तू ने मुझे माँ के गर्भ में रचा है । ” 
 हम सबकी ज़िंदगी की शुरूआत हमारी माँ की कोख में सिर्फ एक कोशिका से हुई , जो इस नुक्‍ते ( ) से भी छोटी थी । 
 वह सूक्ष्म कोशिका इतनी जटिल थी कि उसे एक छोटा - सा कारखाना कहना गलत नहीं होगा ! 
 वह कोशिका तेज़ी से बढ़ती गयी । 
 माँ की कोख में जब आपका दूसरा महीना पूरा हुआ , तो आपके शरीर के ज़रूरी अंग बनकर तैयार हो गए । 
 उनमें आपके गुर्दे भी शामिल थे । 
 जब आपका जन्म हुआ , तब आपके गुर्दे आपके खून को छानने के लिए तैयार थे । 
 यानी तब से आपके गुर्दों ने खून से नुकसान पहुँचानेवाले पदार्थों और जो पानी शरीर के लिए ज़रूरी नहीं है , उसे अलग करने और ज़रूरी तत्त्वों को बचाए रखने का काम शुरू कर दिया । 
 अगर आपके दोनों गुर्दे स्वस्थ हैं , तो वे हर 45 मिनट में खून में पाए जानेवाले करीब 5 लीटर पानी को छान सकते हैं ! 
 यही नहीं , आपके गुर्दे खून में पाए जानेवाले खनिज और अम्ल को सही मात्रा में बनाए रखने , साथ ही ब्लड प्रेशर को काबू में रखने में भी मदद देते हैं । 
 इसके अलावा , वे और भी कई ज़रूरी काम करते हैं । 
 जैसे , विटामिन - डी को ऐसे पदार्थ में बदलना , जो आपकी हड्डियों की सही बढ़ोतरी के लिए ज़रूरी है , और एरिथ्रोपोइटिन नाम के हार्मोन तैयार करना , जो हड्डियों में लाल रक्‍त कोशिकाओं के उत्पादन को बढ़ाता है । 
 इसलिए इसमें कोई दो राय नहीं कि गुर्दों को “ शरीर का महान रसायन - वैज्ञानिक ” कहा जाता है ! 
 * 
 7 , 8 . 
 ( क ) एक अजन्मे बच्चे के शुरूआती विकास के बारे में बताइए । 
 ( ख ) किस मायने में गर्भ में बढ़ रहा बच्चा , “ पृथ्वी के नीचे स्थानों में रचा जाता ” है ? 
 “ जब मैं गुप्त में बनाया जाता , और पृथ्वी के नीचे स्थानों में रचा जाता था , तब मेरी हड्डियां तुझ से छिपी न थीं । ” 
 हमारी सबसे पहली कोशिका विभाजित होकर दो नयी कोशिकाएँ बनीं । 
 फिर ये कोशिकाएँ दो - से - चार , चार - से - आठ , इस तरह विभाजित होती गयीं । 
 कुछ ही समय बाद , ये कोशिकाएँ अलग - अलग समूहों में बँटने लगीं । 
 जैसे , तंत्रिका - कोशिकाएँ , मांसपेशी - कोशिकाएँ , त्वचा की कोशिकाएँ वगैरह । 
 फिर , एक ही तरह की कोशिकाएँ मिलकर ऊतक बने और ये ऊतक मिलकर शरीर के अलग - अलग अंग बने । 
 मिसाल के लिए , अपने कंकाल - तंत्र को ही लीजिए , जिसमें 206 हड्डियाँ पायी जाती हैं । 
 जब आप अपने माँ के गर्भ में पड़े , तो उसके तीसरे हफ्ते में यह तंत्र बनना शुरू हो गया था । 
 और जब आप सिर्फ सात हफ्तों के थे और आपके शरीर का आकार करीब एक इंच लंबा था , तब यह तंत्र पूरी तरह बनकर तैयार हो चुका था । 
 लेकिन उस वक्‍त आपकी हड्डियाँ सख्त नहीं हुई थीं , बल्कि बहुत ही छोटी और नाज़ुक थीं । 
 यह हैरतअँगेज़ विकास आपकी माँ के कोख में हुआ था । 
 क्योंकि इंसान इसमें झाँककर देख नहीं सकता , इसलिए यह ऐसा था मानो हम पृथ्वी के नीचे स्थानों में रचे गए हों । 
 दरअसल , हमारा विकास कैसे होता है , इस बारे में इंसान सब कुछ पता नहीं लगा पाया है । 
 मिसाल के लिए , किस बात ने आपके खास जीन्स को एक ऐसी प्रक्रिया शुरू करने के लिए उभारा जिससे कोशिकाएँ अलग - अलग समूहों में बँटकर शरीर के अंग बनें ? 
 हो सकता है , विज्ञान एक दिन इसका जवाब ढूँढ़ निकाले । 
 मगर जैसे दाऊद ने आगे कहा , हमारा बनानेवाला यहोवा शुरू से ही इस बारे में सबकुछ जानता है । 
 9 , 10 . 
 भ्रूण के बढ़ने की सारी जानकारी किस मायने में परमेश्‍वर की ‘ पुस्तक में पहले से लिखी हुई है ’ ? 
 “ तेरी आंखों ने मेरे बेडौल तत्व [ “ भ्रूण , ” NW ] को देखा ; और मेरे सब अंग जो दिन दिन बनते जाते थे वे रचे जाने से पहिले तेरी पुस्तक में लिखे हुए थे । ” 
 आपकी सबसे पहली कोशिका में आपके शरीर की बनावट की पूरी योजना थी । 
 इसी योजना के मुताबिक , पहले गर्भ में नौ महीने के दौरान और फिर जन्म से लेकर बड़े होने तक , यानी बीस से भी ज़्यादा सालों तक आपका विकास होता गया । 
 इस पूरे समय के दौरान , आपका शरीर कई चरणों से गुज़रा और यह सब उस सबसे पहली कोशिका में दी जानकारी के मार्गदर्शन से हुआ । 
 दाऊद को न तो कोशिकाओं के बारे में कुछ पता था और ना ही जीन्स के बारे में । 
 उसके ज़माने में तो माइक्रोस्कोप भी नहीं था । 
 मगर फिर भी , उसने इस बात को सही - सही समझा कि उसके खुद के शरीर का जिस तरह विकास हुआ , वह पहले से बनायी योजना का एक सबूत है । 
 दाऊद को शायद भ्रूण के बढ़ने के बारे में थोड़ी - बहुत मालूमात थी । 
 इसलिए वह यह दलील दे सका कि भ्रूण के विकास का हर चरण , पहले से मौजूद रचना के मुताबिक , ठहराए गए समय पर पूरा होता होगा । 
 उसने कविता की शैली में कहा कि यह रचना परमेश्‍वर की ‘ पुस्तक में पहले से लिखी हुई है । ’ 
 हमें शारीरिक लक्षण कैसे मिले ? 
 आज हर कोई जानता है कि जो गुण और लक्षण पीढ़ी - दर - पीढ़ी माँ - बाप से बच्चों में आते हैं , वे जीन्स की बदौलत ही आते हैं । 
 जैसे उनका कद , उनके नैन - नक्श , बालों का रंग और दूसरे हज़ारों लक्षण । 
 आपकी हर कोशिका में लाखों जीन्स होते हैं और हर जीन , डी . 
 एन . 
 ए . 
 ( डीऑक्सीराइबोन्युक्लिक एसिड ) से बनी एक लंबी कड़ी का हिस्सा होता है । 
 आपके शरीर के विकास से जुड़ी सारी हिदायतें , आपके डी . 
 एन . 
 ए . 
 की रसायनिक बनावट में पहले से ‘ लिखी ’ होती है । 
 इसलिए जब भी आपकी कोशिका विभाजित होकर नयी कोशिका बनती है या पुरानी कोशिका की जगह लेती है , तो आपका डी . 
 एन . 
 ए . 
 ये सारी हिदायतें नयी कोशिका को देता है । 
 इस तरह आप न सिर्फ ज़िंदा रह पाते हैं बल्कि आपका रंग - रूप भी लगभग वही - का - वही बना रहता है । 
 स्वर्ग में रहनेवाले हमारे सिरजनहार की शक्‍ति और बुद्धि की क्या ही बेजोड़ मिसाल ! 
 हमारी लाजवाब दिमागी काबिलीयत 
 क्या बातें खास तौर से इंसानों को जानवरों से अलग करती हैं ? 
 “ मेरे लिये तो हे ईश्‍वर , तेरे विचार क्या ही बहुमूल्य हैं ! 
 उनकी संख्या का जोड़ कैसा बड़ा है ! 
 यदि मैं उनको गिनता तो वे बालू के किनकों से भी अधिक ठहरते । ” 
 देखा जाए तो जानवर भी अद्‌भुत रीति से रचे गए हैं । 
 कुछ जानवरों की इंद्रियाँ तो हम इंसानों की इंद्रियों से भी ज़्यादा तेज़ हैं और उनमें कुछ ऐसी काबिलीयतें हैं जो हममें हैं ही नहीं । 
 मगर परमेश्‍वर ने इंसानों को एक ऐसी दिमागी काबिलीयत दी है , जो किसी भी जानवर में नहीं पायी जाती । 
 विज्ञान की एक किताब कहती है : “ भले ही हम इंसान कई मामलों में जानवरों की तरह हैं , मगर एक बात है जो हमें धरती के बाकी सभी जीवों से अलग करती है और वह है , भाषा और सोचने - समझने की काबिलीयत का इस्तेमाल करना । 
 हम इस मामले में भी अनोखे हैं कि हममें खुद के बारे में जानने की ललक होती है : हमारे शरीर की बनावट कैसी है ? 
 हम किस तरह रचे गए थे ? ” 
 ये ऐसे सवाल हैं जिन पर दाऊद ने भी मनन किया था । 
 ( क ) दाऊद , परमेश्‍वर के विचारों पर कैसे मनन कर सका ? 
 ( ख ) हम दाऊद की मिसाल पर कैसे चल सकते हैं ? 
 मगर इससे भी बढ़कर जो बात हम इंसानों को जानवरों से अलग करती है , वह है परमेश्‍वर के विचारों पर मनन करने की हमारी काबिलीयत । 
 * यह काबिलीयत , परमेश्‍वर की तरफ से एक खास तोहफा है और साबित करती है कि हम ‘ परमेश्‍वर के स्वरूप ’ में बनाए गए हैं । 
 दाऊद ने इस तोहफे का अच्छा इस्तेमाल किया । 
 उसने उन सबूतों पर मनन किया जो साफ दिखाते हैं कि परमेश्‍वर वजूद में है । 
 साथ ही , उसने अपने आस - पास की सृष्टि से झलकते उसके अच्छे गुणों पर भी ध्यान किया । 
 दाऊद के पास पवित्र शास्त्र की शुरू की कुछ किताबें भी मौजूद थीं , जिनमें खुद परमेश्‍वर ने अपने और अपने कामों के बारे में खुलासा किया था । 
 इन ईश्‍वर - प्रेरित लेखनों ने दाऊद को परमेश्‍वर के विचारों , उसकी शख्सियत और उसके मकसद को समझने में काफी मदद दी । 
 जब दाऊद ने उन लेखनों पर , सृष्टि पर और उसके साथ परमेश्‍वर के व्यवहार पर मनन किया , तो वह अपने बनानेवाले की बड़ाई करने के लिए उकसाया गया । 
 विश्‍वास में क्या शामिल है 
 परमेश्‍वर पर विश्‍वास करने के लिए , उसके बारे में सबकुछ जानने की ज़रूरत क्यों नहीं है ? 
 दाऊद ने सृष्टि पर , और शास्त्र में दर्ज़ बातों पर जितना ज़्यादा मनन किया , उतना ज़्यादा उसे एहसास हुआ कि परमेश्‍वर के ज्ञान और काबिलीयत को पूरी तरह समझ पाना , उसके बस के बाहर है । 
 हमारे बारे में भी यह बात सच है । 
 हम चाहे कितनी भी कोशिश क्यों न कर लें , मगर परमेश्‍वर की सृष्टि के कामों को हम पूरी तरह कभी नहीं समझ पाएँगे । 
 फिर भी , परमेश्‍वर ने हर ज़माने के सच्चाई की खोज करनेवालों के लिए बाइबल और कुदरत के ज़रिए काफी ज्ञान “ प्रगट किया है , ” जिससे कि वे अपने अंदर सबूतों पर आधारित पक्का विश्‍वास पैदा कर सकें । — रोमियों 1 : 19 , 20 ; इब्रानियों 11 : 1 , 3 . 
 मिसाल देकर बताइए कि विश्‍वास और परमेश्‍वर के साथ हमारे रिश्‍ते के बीच क्या संबंध है । 
 विश्‍वास होने में सिर्फ यह मान लेना काफी नहीं कि जीवन और जहान को बनाने के पीछे ज़रूर किसी बुद्धिमान हस्ती का हाथ रहा होगा । 
 इसमें यह भी शामिल है कि हम यहोवा परमेश्‍वर पर भरोसा करें और उसे एक ऐसा असल शख्स मानें , जो चाहता है कि हम उसे जानें और उसके साथ एक अच्छा रिश्‍ता कायम करें । 
 इस बात को और भी अच्छी तरह समझने के लिए , ज़रा उस भरोसे के बारे में सोचिए जो आप प्यार करनेवाले अपने पिता पर रखते हैं । 
 मान लीजिए एक व्यक्‍ति आकर आपसे कहता है , ‘ मुझे नहीं लगता कि आपका पिता आपको मुसीबत में फँसा देखकर आपकी मदद करेगा । ’ 
 ऐसे में आप शायद उसे यह यकीन दिला न पाएँ कि आपके पिता एक भरोसेमंद शख्स हैं । 
 मगर जहाँ तक आपकी बात है , तो आपको इस बात का पूरा यकीन है कि मुसीबत की घड़ी में वे आपको कभी अकेला नहीं छोड़ेंगे । 
 आपको यह यकीन इसलिए है क्योंकि सालों से आप उनके साथ रहे हैं , इसलिए आप उन्हें अच्छी तरह जानते हैं । 
 साथ ही , आपने देखा है कि उन्होंने कैसे अपने कामों से अपने प्यार और परवाह का सबूत दिया है । 
 उसी तरह , अगर हम बाइबल का अध्ययन करें , सृष्टि पर मनन करें और यह अनुभव करें कि यहोवा ने कैसे मदद के लिए की गयी हमारी प्रार्थनाओं का जवाब दिया है , तो हम उसे अच्छी तरह जान पाएँगे । 
 और फिर यही बात हमें उस पर भरोसा करने के लिए उभारेगी । 
 इससे हमें यह भी बढ़ावा मिलेगा कि हम उसे और करीबी से जानें , और निःस्वार्थ प्रेम और भक्‍ति के साथ हमेशा उसकी महिमा करते रहें । 
 क्या ज़िंदगी जीने का इससे बड़ा और कोई मकसद हो सकता है ? — इफिसियों 5 : 1 , 2 . 
 अपने सिरजनहार के मार्गदर्शन की खोज कीजिए 
 दाऊद का यहोवा के साथ के करीबी रिश्‍ते से हम क्या सीख सकते हैं ? 
 “ हे परमेश्‍वर , मुझे जांचकर मेरे हृदय को जान ले ; मुझे परख और मेरी चिन्ताओं को जान ले ; और देख कि मुझ में कोई बुरी चाल है कि नहीं , और अनन्त के मार्ग में मेरी अगुवाई कर । ” 
 दाऊद को मालूम था कि यहोवा पहले से ही उसके बारे में सबकुछ जानता है । 
 यानी , उसका एक भी विचार , बात या काम उसके बनानेवाले की नज़रों से छिपा नहीं था । 
 परमेश्‍वर उसे इतने करीब से जानता है , यह सोचकर दाऊद सुरक्षित महसूस करता था , ठीक जैसे एक नन्हे - से बच्चे को प्यार करनेवाले अपने माता - पिता की गोद में किसी बात का डर नहीं रहता है । 
 दाऊद , परमेश्‍वर के साथ के अपने इस करीबी रिश्‍ते को अनमोल समझता था । 
 इसलिए वह उसे बरकरार रखने के लिए मेहनत करता था । 
 वह परमेश्‍वर के हाथ के कामों पर गहराई से मनन और उससे प्रार्थना किया करता था । 
 दरअसल दाऊद के कई भजन , जिनमें भजन 139 भी शामिल है , ऐसी प्रार्थनाएँ हैं जिन्हें संगीत की धुनों पर तैयार किया गया था । 
 दाऊद की तरह , अगर हम भी मनन और प्रार्थना करें , तो हम यहोवा के करीब आ सकते हैं । 
 ( क ) दाऊद क्यों चाहता था कि यहोवा उसके दिल को जाँचे ? 
 ( ख ) हम अपनी आज़ाद मरज़ी का जिस तरह से इस्तेमाल करते हैं , उसका हमारी ज़िंदगी पर क्या असर पड़ता है ? 
 हम परमेश्‍वर के स्वरूप में बनाए गए हैं , इसलिए हमें आज़ाद मरज़ी दी गयी है । 
 इसका मतलब है कि हम या तो अच्छाई करने का चुनाव कर सकते हैं या फिर बुराई करने का । 
 मगर इस आज़ाद मरज़ी का हम कैसे इस्तेमाल करते हैं , इसका हमें लेखा भी देना पड़ेगा । 
 दाऊद नहीं चाहता था कि वह बुरे लोगों में गिना जाए । 
 वह ऐसी गलतियाँ करने से दूर रहना चाहता था , जिनके बुरे अंजाम उसे आगे चलकर भुगतने पड़ते । 
 इसीलिए यहोवा के ज्ञान के बारे में मनन करने के बाद , दाऊद ने नम्रता के साथ परमेश्‍वर से बिनती की कि वह उसके अंदर के इंसान , यानी उसके दिल को जाँचे और उसे जीवन के मार्ग पर ले जाए । 
 परमेश्‍वर के धर्मी नैतिक स्तर सभी पर लागू होते हैं ; तो ज़ाहिर - सी बात है कि हमें भी सही चुनाव करने की ज़रूरत है । 
 यहोवा हम सभी को उकसाता है कि हम उसकी आज्ञा मानें । 
 अगर हम ऐसा करेंगे , तो वह हम पर अनुग्रह करेगा और हमें ढेरों आशीषें देगा । 
 हर दिन यहोवा के साथ - साथ चलने से , हमें मन की शांति मिलती है । 
 यहाँ तक कि उस वक्‍त भी हमें यह शांति मिलती है , जब हम बड़ी - से - बड़ी मुसीबत से गुज़रते हैं । — फिलिप्पियों 4 : 6 , 7 . 
 अपने अद्‌भुत सिरजनहार की दिखायी राह पर चलिए ! 
 सृष्टि पर मनन करने के बाद , दाऊद किस नतीजे पर पहुँचा ? 
 बचपन में , दाऊद अकसर मैदानों में भेड़ों को चराने जाता था । 
 भेड़ें घास चरने के लिए अपने सिर नीचे कर लेतीं , मगर दाऊद अपनी आँखें उठाकर आसमान को निहारता । 
 जब रात हो जाती , तो दाऊद अंतरिक्ष की विशालता और वह किस बात का सबूत देती है , इस पर मनन करता । 
 उसने लिखा : “ आकाश ईश्‍वर की महिमा वर्णन कर रहा है ; और आकाशमण्डल उसकी हस्तकला को प्रगट कर रहा है । 
 दिन से दिन बातें करता है , और रात को रात ज्ञान सिखाती है । ” 
 दाऊद बखूबी समझता था कि जिस शख्स ने इस सारी सृष्टि को अद्‌भुत तरीके से रचा है , उसे न सिर्फ ढूँढ़ा जाना चाहिए बल्कि उसकी दिखायी राह पर चलना भी चाहिए । 
 हमें भी ऐसा ही करने की ज़रूरत है । 
 हम ‘ अद्‌भुत रीति से रचे गए ’ हैं , इस बात से सभी जवान और बुज़ुर्ग क्या सबक सीख सकते हैं ? 
 दाऊद उस सलाह की उम्दा मिसाल था , जो उसके बेटे सुलैमान ने बाद में जवानों को दी थी । 
 वह सलाह थी : “ अपनी जवानी के दिनों में अपने सृजनहार को स्मरण रख , . . . 
 परमेश्‍वर का भय मान और उसकी आज्ञाओं का पालन कर ; क्योंकि मनुष्य का सम्पूर्ण कर्त्तव्य यही है । ” 
 दाऊद ने अपनी जवानी के दिनों में ही यह जान लिया था कि वह “ अद्‌भुत रीति से रचा गया ” है । 
 इस गहरी समझ के मुताबिक जीने की वजह से उसे ज़िंदगी - भर कई आशीषें मिलती रहीं । 
 उसी तरह अगर हम सभी जवान और बुज़ुर्ग , अपने महान सिरजनहार की महिमा और सेवा करते रहें , तो हमारी आज की और भविष्य की ज़िंदगी खुशियों से भरी होगी । 
 जो लोग यहोवा के करीब रहते हैं और उसके धर्मी मार्गों पर चलते हैं , उनके बारे में बाइबल यह वादा करती है : “ वे पुराने होने पर भी [ “ वृद्धावस्था में भी , ” नयी हिन्दी बाइबिल ] फलते रहेंगे ; और रस भरे और लहलहाते रहेंगे , जिस से यह प्रगट हो , कि यहोवा सीधा है । ” 
 इतना ही नहीं , हम हमेशा - हमेशा के लिए अपने सिरजनहार के अद्‌भुत कामों का लुत्फ उठाने की भी उम्मीद कर सकते हैं । 
 ( w07 6 / 15 ) 
 [ फुटनोट ] 
 जून 22 , 2004 की सजग होइए ! 
 ( अँग्रेज़ी ) का अंक देखिए । 
 इसे यहोवा के साक्षियों ने प्रकाशित किया है । 
 सितंबर 8 , 1997 की सजग होइए ! 
 का लेख , “ आपके गुर्दे — जीवन - पोषक फ़िल्टर ” भी देखिए । 
 भजन 139 : 18ख में दर्ज़ दाऊद के शब्दों से ज़ाहिर होता है कि परमेश्‍वर के विचार इतने सारे हैं कि अगर दाऊद सुबह से लेकर रात को सोने तक उन्हें गिनता रहता , तो सुबह उठने के बाद भी उसके पास गिनने के लिए और भी बहुत बचा होता । 
 क्या आप समझा सकते हैं ? 
 • एक भ्रूण जिस तरीके से बढ़ता है , वह कैसे दिखाता है कि हम ‘ अद्‌भुत रीति से रचे गए ’ हैं ? 
 • हमें यहोवा के विचारों पर क्यों मनन करना चाहिए ? 
 • विश्‍वास और यहोवा के साथ हमारे रिश्‍ते के बीच क्या संबंध है ? 
 [ पेज 17 पर तसवीरें ] 
 गर्भ में बच्चे का विकास पहले से ठहरायी गयी एक योजना के मुताबिक होता है 
 डी . 
 एन . 
 ए . 
 [ चित्र का श्रेय ] 
 गर्भ में बढ़ रहा बच्चा : Lennart Nilsson 
 “ बुराई के बदले किसी से बुराई न करो ” 
 “ बुराई के बदले किसी से बुराई न करो । 
 जो बातें सब लोगों की दृष्टि में भली हैं , उनकी चिन्ता किया करो । ” — रोमियों 12 : 17 , आर . 
 ओ . 
 वी . 
 आजकल किस तरह का रवैया आम हो गया है ? 
 आम तौर पर यह देखा गया है कि जब एक बच्चा दूसरे बच्चे को धक्का देता है , तो वह भी उसे धक्का देता है । 
 इसे कहते हैं , जैसे को तैसा । 
 मगर अफसोस , इस तरह का रवैया सिर्फ बच्चों में ही नहीं , बल्कि कई बड़ों में भी देखने को मिलता है । 
 जब कोई उन्हें ठेस पहुँचाता है , तो वे उससे बदला लेने पर उतारू हो जाते हैं । 
 माना कि वे बच्चों की तरह धक्का नहीं देते , मगर फिर भी वे धूर्त तरीकों से अपना हिसाब बराबर करने की कोशिश ज़रूर करते हैं । 
 जैसे , वे शायद झूठी अफवाहें फैलाकर उसे बदनाम करें , या फिर कोई और तरकीब अपनाकर उसे कामयाब होने से रोकें । 
 तरीका चाहे जो भी हो , उनका इरादा बस एक ही होता है — बदला लेना । 
 ( क ) सच्चे मसीही बदला लेने की भावना को अपने ऊपर क्यों हावी होने नहीं देते ? 
 ( ख ) अब हम किन सवालों पर और बाइबल के किस अध्याय पर गौर करेंगे ? 
 हालाँकि बदला लेने की भावना , एक इंसान के दिल की गहराई में बसी होती है , फिर भी सच्चे मसीही इस भावना को अपने ऊपर हावी नहीं होने देते । 
 इसके बजाय , वे पौलुस की इस सलाह पर चलने की पूरी - पूरी कोशिश करते हैं : “ बुराई के बदले किसी से बुराई न करो । ” 
 इस ऊँचे आदर्श के मुताबिक जीने के लिए क्या बात हमें उकसाएगी ? 
 खासकर किन लोगों के साथ हमें बुराई के बदले बुराई नहीं करनी चाहिए ? 
 अगर हम बदला लेने की भावना से दूर रहेंगे , तो इससे हमें क्या फायदे पहुँचेंगे ? 
 इन सवालों के जवाब पाने के लिए , आइए हम रोमियों 12 : 17 की आस - पास की आयतों का अध्ययन करें । 
 साथ ही , यह भी देखें कि रोमियों का 12वाँ अध्याय कैसे बताता है कि बदला लेने से दूर रहना सही है , प्यार ज़ाहिर करने का एक तरीका है और अपनी मर्यादा में रहना है । 
 हम इन तीनों पहलुओं पर एक - एक करके गौर करेंगे । 
 ‘ इसलिये मैं बिनती करता हूँ ’ 
 3 , 4 . 
 ( क ) रोमियों के अध्याय 12 से पौलुस ने किन विषयों पर चर्चा शुरू की , और शब्द “ इसलिये ” का मतलब क्या है ? 
 ( ख ) परमेश्‍वर की करुणा का रोम के मसीहियों पर कैसा असर होना चाहिए था ? 
 पौलुस , रोमियों के अध्याय 12 से ऐसे चार मिलते - जुलते विषयों पर चर्चा शुरू करता है , जो एक मसीही की ज़िंदगी से गहरा ताल्लुक रखते हैं । 
 वे हैं , यहोवा के साथ , मसीही भाई - बहनों के साथ , अविश्‍वासियों के साथ और सरकारी अधिकारियों के साथ हमारा रिश्‍ता । 
 पौलुस गलत इच्छाओं पर काबू पाने की एक बुनियादी वजह बताता है , जिनमें बदला लेने की भावना भी शामिल है । 
 वह कहता है : “ इसलिये हे भाइयो , मैं तुम से परमेश्‍वर की दया [ “ करुणा , ” नयी हिन्दी बाइबिल ] स्मरण दिला कर बिनती करता हूं । ” 
 ज़रा शब्द “ इसलिये ” पर गौर कीजिए । 
 इस शब्द का मतलब है , “ इस बात को मद्देनज़र रखते हुए । ” 
 यानी , पौलुस यह कह रहा था कि ‘ मैं बिनती करता हूँ कि अभी - अभी मैंने जो कुछ तुम्हें समझाया है , उसे मद्देनज़र रखते हुए तुम वह करो जो मैं आगे कहने जा रहा हूँ । ’ 
 पौलुस ने रोम के मसीहियों को क्या समझाया था ? 
 अपनी पत्री के पहले 11 अध्यायों में , पौलुस ने यह चर्चा की कि यहूदियों और अन्यजाति के लोगों को मसीह के साथ शासक बनने की क्या ही सुनहरी आशा मिली है । 
 इसी आशा को पैदाइशी इस्राएलियों ने एक जाति के तौर पर ठुकरा दिया था । 
 यहूदियों और अन्यजाति के लोगों को “ परमेश्‍वर की करुणा ” की बदौलत ही उसके राज्य का वारिस बनने का अनमोल अवसर मिला था । 
 परमेश्‍वर की उस अपार कृपा के लिए उन्हें कैसा रवैया दिखाना था ? 
 उनका दिल एहसान से इस कदर भर जाना चाहिए था कि वे पौलुस के कहे इन शब्दों के मुताबिक कदम उठाने के लिए उभारे जाएँ : “ अपने शरीरों को जीवित , और पवित्र , और परमेश्‍वर को भावता हुआ बलिदान करके चढ़ाओ : यही तुम्हारी आत्मिक सेवा है । ” 
 लेकिन मसीही , परमेश्‍वर के सामने खुद को “ बलिदान ” के तौर पर कैसे पेश कर सकते थे ? 
 ( क ) एक इंसान परमेश्‍वर के सामने खुद को “ बलिदान ” के तौर पर कैसे पेश कर सकता है ? 
 ( ख ) एक मसीही को अपने व्यवहार में किस सिद्धांत को लागू करने की ज़रूरत है ? 
 पौलुस समझाता है : “ इस संसार के सदृश न बनो ; परन्तु तुम्हारी बुद्धि के नए हो जाने से तुम्हारा चाल - चलन भी बदलता जाए , जिस से तुम परमेश्‍वर की भली , और भावती , और सिद्ध इच्छा अनुभव से मालूम करते रहो । ” 
 रोम के मसीहियों को अपने सोच - विचार पर संसार की आत्मा का असर नहीं होने देना था । 
 इसके बजाय , उन्हें अपनी बुद्धि यानी अपने मन को नया करके मसीह के जैसी सोच अपनानी थी । 
 आज हम सभी सच्चे मसीहियों को अपने रोज़ाना के व्यवहार में यह सिद्धांत लागू करने की ज़रूरत है । 
 रोमियों 12 : 1 , 2 में दर्ज़ पौलुस की दलील के मुताबिक , क्या बात हमें बदला लेने से दूर रहने के लिए उकसाती है ? 
 रोमियों 12 : 1 , 2 में दर्ज़ पौलुस की दलील से हम क्या सीखते हैं ? 
 रोम के अभिषिक्‍त मसीहियों की तरह , हम भी परमेश्‍वर के बहुत एहसानमंद हैं । 
 उसने बीते कल में कई तरीकों से लगातार हम पर करुणा दिखायी है और आज भी , वह हर दिन हम पर करुणा दिखा रहा है । 
 इसलिए एहसान से भरा हमारा दिल हमें अपनी पूरी ताकत , साधन और काबिलीयतों के साथ परमेश्‍वर की सेवा करने के लिए उभारता है । 
 इसके अलावा , यह हमें उकसाता है कि हम दुनिया की तरह नहीं , बल्कि मसीह की तरह सोचने की पुरज़ोर कोशिश करें । 
 और अगर हममें मसीह का मन होगा , तो हम संगी विश्‍वासियों और अविश्‍वासियों के साथ वैसे ही पेश आएँगे , जैसे मसीह दूसरों के साथ पेश आया था । 
 मिसाल के लिए , अगर हम मसीह की तरह सोचेंगे , तो हम बदला लेने की अपनी भावना पर काबू रख पाएँगे । — 1 पतरस 2 : 21 - 23 . 
 ‘ तुम्हारा प्रेम निष्कपट हो ’ 
 रोमियों के अध्याय 12 में , किस तरह के प्रेम के बारे में बताया गया है ? 
 हम बुराई के बदले बुराई करने से इसलिए दूर रहते हैं , क्योंकि यह न सिर्फ सही है , बल्कि प्यार दिखाने का एक तरीका भी है । 
 गौर कीजिए कि प्रेरित पौलुस आगे प्यार के बारे में क्या बताता है । 
 वह रोमियों की किताब में कई बार यूनानी शब्द , अघापि का इस्तेमाल परमेश्‍वर और मसीह के “ प्रेम ” के लिए करता है । 
 मगर 12वें अध्याय में , वह इसी शब्द का इस्तेमाल इंसानों के बीच दिखाए जानेवाले प्यार के लिए करता है । 
 सबसे पहले , पौलुस बताता है कि आत्मा के वरदान अलग - अलग हैं और ये वरदान सिर्फ चंद मसीहियों को मिले हैं । 
 इसके बाद , वह एक ऐसे गुण का ज़िक्र करता है जो सभी मसीहियों को अपने अंदर पैदा करने की ज़रूरत है । 
 वह कहता है : “ [ तुम्हारा ] प्रेम निष्कपट हो । ” 
 दूसरों को प्यार दिखाना , सच्चे मसीहियों की खास पहचान है । 
 और पौलुस हमें इस बात को पक्का करने के लिए उकसाता है कि मसीही होने के नाते हम जो प्यार दिखाते हैं , वह सच्चा हो । 
 हम निष्कपट प्रेम कैसे दिखा सकते हैं ? 
 पौलुस आगे बताता है कि निष्कपट प्रेम कैसे दिखाया जा सकता है । 
 वह कहता है : “ बुराई से घृणा करो ; भलाई में लगे रहो । ” 
 “ घृणा ” और “ लगे रहो ” बड़े ही ज़ोरदार शब्द हैं । 
 “ घृणा ” का अनुवाद “ बहुत ज़्यादा नफरत करना ” भी किया जा सकता है । 
 हमें सिर्फ बुराई के अंजामों से ही नहीं , बल्कि बुराई से भी नफरत करनी चाहिए । 
 जिस यूनानी क्रिया का अनुवाद “ लगे रहो ” किया गया है , उसका शाब्दिक अर्थ है , “ चिपकाना । ” 
 जी हाँ , जिस मसीही में सच्चा प्यार होता है , वह इस कदर भलाई के गुण से चिपका या लगा रहता है कि यह गुण उसकी शख्सियत का एक अटूट हिस्सा बन जाता है । 
 पौलुस ने बार - बार क्या सलाह दी ? 
 पौलुस बार - बार प्यार दिखाने के एक खास तरीके का ज़िक्र करता है । 
 वह कहता है : ‘ अपने सतानेवालों को आशीष देते रहो ; आशीष देते रहो स्राप नहीं । ’ 
 “ बुराई के बदले किसी से बुराई न करो । ” 
 “ हे प्रियो अपना पलटा न लेना । ” 
 “ बुराई से न हारो परन्तु भलाई से बुराई को जीत लो । ” 
 पौलुस के ये शब्द साफ दिखाते हैं कि अविश्‍वासियों के साथ , यहाँ तक कि जो हमारा विरोध करते हैं , उनके साथ हमें कैसे पेश आना चाहिए । 
 ‘ अपने सतानेवालों को आशीष देते रहो ’ 
 हम किस तरीके से अपने सतानेवालों को आशीष दे सकते हैं ? 
 हम पौलुस की इस सलाह को कैसे मान सकते हैं कि ‘ अपने सतानेवालों को आशीष देते रहो ’ ? 
 यीशु ने अपने चेलों से कहा था : “ अपने बैरियों से प्रेम और अपने सतानेवालों के लिये प्रार्थना करते रहो । ” 
 यह दिखाता है कि अपने सतानेवालों को आशीष देने का एक तरीका है , उनके लिए प्रार्थना करना । 
 जब कोई अनजाने में हमारा विरोध करता है , तो हमें यहोवा से बिनती करनी चाहिए कि वह उसकी आँखें खोल दे ताकि उसे पता चले कि सच्चाई क्या है । 
 माना कि अपने सतानेवाले के लिए प्रार्थना करने की बात हमें अजीब - सी लगे । 
 मगर हम जितना ज़्यादा मसीह की तरह सोचेंगे , उतना ज़्यादा अपने दुश्‍मनों के लिए प्यार दिखा पाएँगे । 
 ऐसा प्यार दिखाने का क्या नतीजा हो सकता है ? 
 ( क ) स्तिफनुस की मिसाल से हम क्या सीख सकते हैं ? 
 ( ख ) जैसे कि पौलुस की मिसाल दिखाती है , ज़ुल्म करनेवाले कुछ लोगों में क्या बदलाव आ सकता है ? 
 स्तिफनुस की मिसाल लीजिए । 
 उसने अपने सतानेवालों के लिए प्रार्थना की और उसकी प्रार्थना व्यर्थ नहीं गयी । 
 दरअसल हुआ यह कि सा . 
 यु . 
 33 के पिन्तेकुस्त के कुछ ही समय बाद , मसीही कलीसिया के विरोधियों ने स्तिफनुस को गिरफ्तार कर लिया । 
 फिर वे उसे घसीटकर यरूशलेम के बाहर ले गए और उस पर पत्थरवाह करने लगे । 
 मरने से पहले , स्तिफनुस ने यहोवा को पुकारकर कहा : “ हे प्रभु , यह पाप उन पर मत लगा । ” 
 स्तिफनुस ने जिन लोगों के लिए प्रार्थना की थी , उनमें से एक था शाऊल । 
 शाऊल , स्तिफनुस के मार डाले जाने के फैसले से सहमत था और जब विरोधी स्तिफनुस पर पत्थरवाह कर रहे थे , तब वह वहाँ खड़ा देख रहा था । 
 कुछ समय बाद , पुनरुत्थान पाए यीशु ने शाऊल को दर्शन दिया । 
 इस पर शाऊल ने अपनी सितमगरी छोड़ दी और मसीह का चेला बन गया । 
 वह आगे चलकर प्रेरित पौलुस के नाम से जाना गया और उसी ने रोम के मसीहियों को पत्री लिखी । 
 इससे ज़ाहिर होता है कि स्तिफनुस की प्रार्थना के मुताबिक , यहोवा ने पौलुस को मसीहियों पर ज़ुल्म ढाने के लिए दोषी नहीं ठहराया बल्कि उसे माफ कर दिया । 
 इसलिए यह कोई ताज्जुब की बात नहीं कि पौलुस ने मसीहियों को यह बढ़ावा दिया : ‘ अपने सतानेवालों को आशीष देते रहो ’ ! 
 वह अपने तजुरबे से जानता था कि ज़ुल्म करनेवाले कुछ लोग आगे चलकर परमेश्‍वर के सेवक बन सकते हैं । 
 उसी तरह , हमारे दिनों में भी कुछ सतानेवाले , यहोवा के सेवकों का शांत व्यवहार देखकर विश्‍वासी बन गए हैं । 
 “ सब मनुष्यों के साथ मेल मिलाप रखो ” 
 रोमियों 12 : 9 और 12 : 17 में लिखी बातों का एक - दूसरे से क्या ताल्लुक है ? 
 विश्‍वासियों और अविश्‍वासियों के साथ हमें कैसे पेश आना चाहिए , इस बारे में पौलुस आगे उकसाता है : “ बुराई के बदले किसी से बुराई न करो । ” 
 यह वाक्य , पहले कही पौलुस की इस बात से गहरा ताल्लुक रखता है : “ बुराई से घृणा करो । ” 
 वाकई , अगर एक इंसान किसी से बदला लेने के लिए बुराई करेगा , तो क्या वह यह कह सकेगा कि वह बुराई से सचमुच घृणा करता है ? 
 हरगिज़ नहीं । 
 इसके बजाय , ऐसा करना यह दिखाएगा कि उसमें “ निष्कपट ” प्रेम है ही नहीं । 
 पौलुस आगे कहता है : “ जो बातें सब लोगों की दृष्टि में भली हैं , उनकी चिन्ता किया करो । ” 
 ( आर . 
 ओ . 
 वी . ) 
 हम इन शब्दों को कैसे लागू कर सकते हैं ? 
 “ सब लोगों की दृष्टि में ” हम किस तरह से पेश आते हैं ? 
 रोम के मसीहियों को लिखने से पहले , पौलुस ने कुरिन्थुस के मसीहियों को एक पत्री लिखी थी । 
 उसमें उसने बताया था कि प्रेरितों को कैसे - कैसे ज़ुल्म सहने पड़े । 
 उसने लिखा : “ हम जगत और स्वर्गदूतों और मनुष्यों के लिये तमाशा ठहरे हैं । . . . 
 लोग बुरा कहते हैं , हम आशीष देते हैं ; वे सताते हैं , हम सहते हैं । 
 वे बदनाम करते हैं , हम बिनती करते हैं । ” 
 उसी तरह , आज दुनिया के लोगों की नज़रें सच्चे मसीहियों पर हैं । 
 जब हमारे आस - पास के लोग देखते हैं कि हम अन्याय सहते वक्‍त भी भले काम करते हैं , तो वे शायद हमारा संदेश सुनने के लिए तैयार हो जाएँ , जिसे उन्होंने पहले ठुकरा दिया था । — 1 पतरस 2 : 12 . 
 शांति बनाए रखने के लिए , हमें किस हद तक जाना चाहिए ? 
 लेकिन दूसरों के साथ शांति बनाए रखने के लिए हमें किस हद तक जाना चाहिए ? 
 उस हद तक , जिस हद तक हम जा सकते हैं । 
 पौलुस अपने मसीही भाइयों से कहता है : “ जहां तक हो सके , तुम अपने भरसक सब मनुष्यों के साथ मेल मिलाप रखो । ” 
 “ जहां तक हो सके ” और “ अपने भरसक , ” ये शब्द दिखाते हैं कि दूसरों के साथ शांति बनाए रखना शायद हमेशा मुमकिन न हो । 
 मिसाल के लिए , इंसान के साथ शांति बनाए रखने की खातिर हम परमेश्‍वर की किसी भी आज्ञा को नहीं तोड़ेंगे । 
 फिर भी , “ सब मनुष्यों के साथ ” शांति बनाए रखने के लिए हमसे जितना बन पड़ेगा हम करेंगे , मगर धर्मी सिद्धांतों के साथ समझौता किए बगैर । 
 “ अपना पलटा न लेना ” 
 रोमियों 12 : 19 में बदला न लेने की क्या वजह बतायी गयी है ? 
 पौलुस हमें बदला न लेने की एक और ज़बरदस्त वजह बताता है । 
 वह यह कि ऐसा करना , अपनी मर्यादा में रहना है । 
 वह कहता है : “ हे प्रियो अपना पलटा न लेना ; परन्तु क्रोध को अवसर दो , क्योंकि लिखा है , पलटा लेना मेरा काम है , प्रभु [ यहोवा ] कहता है मैं ही बदला दूंगा । ” 
 एक मसीही जो बदला लेने की कोशिश करता है , वह दरअसल गुस्ताखी कर रहा होता है । 
 कैसे ? 
 वह उस अधिकार को अपने हाथ में ले रहा होता है , जो सिर्फ परमेश्‍वर का है । 
 इसके अलावा , वह खुद बदला लेकर दिखाता है कि उसे यहोवा की इस बात पर भरोसा नहीं है : “ मैं ही बदला दूंगा । ” 
 इसके बिलकुल उलट , सच्चे मसीहियों को यहोवा पर पूरा भरोसा है कि वह “ अपने चुने हुओं का न्याय [ ज़रूर ] चुकाएगा । ” 
 इसलिए वे अपनी मर्यादा में रहकर , बदला लेने की बात को परमेश्‍वर पर छोड़ देते हैं । — यिर्मयाह 30 : 23 , 24 ; रोमियों 1 : 18 . 
 16 , 17 . 
 ( क ) ‘ किसी के सिर पर आग के अंगारों का ढेर लगाने ’ का क्या मतलब है ? 
 ( ख ) क्या आपने कभी गौर किया है कि कैसे कृपा दिखाने से एक विरोधी का दिल पिघल गया है ? 
 अगर हाँ , तो इसकी एक मिसाल दीजिए । 
 अगर हम अपने दुश्‍मन से बदला लें , तो उसका दिल और भी कठोर हो सकता है । 
 लेकिन अगर हम उसे कृपा दिखाएँ , तो उसका दिल पिघल सकता है । 
 यह हम कैसे कह सकते हैं ? 
 गौर कीजिए कि पौलुस ने रोम के मसीहियों को क्या लिखा । 
 उसने लिखा : “ यदि तेरा बैरी भूखा हो , तो उसे खाना खिला ; यदि प्यासा हो , तो उसे पानी पिला ; क्योंकि ऐसा करने से तू उसके सिर पर आग के अंगारों का ढेर लगाएगा । ” 
 पौलुस के कहने का क्या मतलब था ? 
 ‘ किसी के सिर पर आग के अंगारों का ढेर लगाना ’ एक अलंकार है , जो बाइबल के ज़माने में धातुओं को पिघलाने के तरीके से लिया गया है । 
 कच्ची धातु को भट्ठे में डाला जाता था और उसके सिर्फ नीचे ही नहीं , बल्कि ऊपर भी जलते कोयलों का ढेर लगाया जाता था । 
 कच्ची धातु के ऊपर कोयलों का ढेर लगाने से ताप बढ़ता था और इससे सख्त धातु पिघलकर मैल से अलग हो जाता था । 
 उसी तरह , एक विरोधी को कृपा दिखाने से उसका दिल “ पिघल ” सकता है और उसके अच्छे गुण उभरकर सामने आ सकते हैं । 
 दरअसल , मसीही कलीसिया के बहुत - से लोग पहली बार सच्ची उपासना की तरफ इसलिए खींचे चले आए , क्योंकि उन्होंने यहोवा के सेवकों को उनकी खातिर भले काम करते देखा । 
 हम क्यों बुराई के बदले बुराई नहीं करते 
 बुराई के बदले बुराई न करना क्यों सही है , प्यार दिखाने का एक तरीका है और अपनी मर्यादा में रहना है ? 
 रोमियों के 12वें अध्याय पर चर्चा करके हमने कई ज़रूरी वजहों पर गौर किया है कि क्यों हमें ‘ बुराई के बदले किसी से बुराई नहीं करनी चाहिए । ’ 
 पहली वजह यह है कि ऐसा करना सही है । 
 परमेश्‍वर ने हम पर जो दया दिखायी है , उसे ध्यान में रखते हुए खुद को यहोवा को अर्पित कर देना और खुशी - खुशी उसकी आज्ञाएँ मानना न सिर्फ सही है बल्कि वाजिब भी है । 
 उन आज्ञाओं में से एक है , अपने दुश्‍मनों से प्यार करना । 
 बुराई के बदले बुराई न करने की दूसरी वजह यह है कि ऐसा करना , प्यार दिखाने का एक तरीका है । 
 बदला लेने के खयाल को छोड़ देने और शांति बनाए रखने के ज़रिए हम प्यार दिखाते हैं । 
 साथ ही , हम यह उम्मीद भी करते हैं कि कुछ कड़े विरोधी भी यहोवा के उपासक बन जाएँ । 
 बुराई के बदले बुराई न करने की तीसरी वजह यह है कि ऐसा करना , अपनी मर्यादा में रहना है । 
 अगर हम खुद बदला लेंगे , तो यह दिखाएगा कि हम गुस्ताख या अभिमानी हैं , क्योंकि यहोवा ने कहा है : “ पलटा लेना मेरा काम है । ” 
 यही नहीं , परमेश्‍वर का वचन हमें खबरदार करता है : “ जब अभिमान होता , तब अपमान भी होता है , परन्तु नम्र [ “ मर्यादाशील , ” NW ] लोगों में बुद्धि होती है । ” 
 जी हाँ , जब हम बुद्धि से काम लेते हुए बदला लेने की बात को परमेश्‍वर पर छोड़ देते हैं , तो हम दिखाते हैं कि हम मर्यादाशील हैं । 
 अगले लेख में हम क्या चर्चा करेंगे ? 
 हम मसीहियों को दूसरों के साथ कैसे पेश आना चाहिए , इस चर्चा का सार देते हुए पौलुस बढ़ावा देता है : “ बुराई से न हारो परन्तु भलाई से बुराई को जीत लो । ” 
 आज हम किन बुराइयों से घिरे हुए हैं ? 
 हम उन पर जीत कैसे हासिल कर सकते हैं ? 
 इन और दूसरे कई सवालों के जवाब अगले लेख में दिए जाएँगे । 
 ( w07 7 / 1 ) 
 क्या आप समझा सकते हैं ? 
 • रोमियों के अध्याय 12 में क्या सलाह बार - बार दोहरायी गयी है ? 
 • क्या बात हमें बदला लेने की भावना से दूर रहने के लिए उकसाएगी ? 
 • अगर हम ‘ बुराई के बदले बुराई नहीं करेंगे , ’ तो खुद हमें और दूसरों को क्या फायदे पहुँचेंगे ? 
 [ पेज 24 पर बक्स ] 
 रोमियों के अध्याय 12 में एक मसीही का 
 • यहोवा के साथ 
 • संगी भाई - बहनों के साथ 
 • अविश्‍वासियों के साथ 
 उसके रिश्‍ते के बारे में बताया गया है 
 [ पेज 25 पर तसवीर ] 
 पौलुस ने रोम में रहनेवाले अपने संगी विश्‍वासियों को जो पत्री लिखी , उसमें मसीहियों के लिए कई कारगर सलाहें दी गयी हैं 
 “ भलाई से बुराई को जीत लो ” 
 “ बुराई से न हारो परन्तु भलाई से बुराई को जीत लो । ” — रोमियों 12 : 21 . 
 हम इतने यकीन से क्यों कह सकते हैं कि हम बुराई पर जीत हासिल कर सकते हैं ? 
 क्या सच्ची उपासना का कड़ा विरोध करनेवालों के खिलाफ , हम डटे रह सकते हैं ? 
 क्या हम उन दबावों का सामना कर सकते हैं , जो हमें अधर्मी संसार की तरफ लौट जाने के लिए लुभाते हैं ? 
 बेशक , हम कर सकते हैं ! 
 हम इतने यकीन के साथ ऐसा क्यों कह सकते हैं ? 
 वह इसलिए कि प्रेरित पौलुस ने रोमियों को लिखी अपनी पत्री में कहा : “ बुराई से न हारो परन्तु भलाई से बुराई को जीत लो । ” 
 अगर हम यहोवा पर पूरा भरोसा रखें और यह ठान लें कि हम अपने ऊपर संसार का कोई ज़ोर नहीं चलने देंगे , तो उसकी बुराइयाँ हमको हरा नहीं सकेंगी । 
 यही नहीं , “ बुराई को जीत लो ” ये शब्द ज़ाहिर करते हैं कि हम बुराई पर जीत हासिल कर सकते हैं , बशर्ते हम उसके खिलाफ अपनी आध्यात्मिक लड़ाई जारी रखें । 
 यह दुष्ट संसार और इसका सरदार शैतान , सिर्फ उन्हीं लोगों पर हावी होते हैं , जो चौकस नहीं रहते और अपनी लड़ाई छोड़ देते हैं । — 1 यूहन्‍ना 5 : 19 . 
 हम क्यों नहेमायाह की ज़िंदगी में हुई , कुछ घटनाओं पर ध्यान देंगे ? 
 परमेश्‍वर के एक सेवक ने यह साबित कर दिखाया था कि बुराई पर जीत हासिल करने की पौलुस की बात कितनी सच है । 
 यह सेवक , पौलुस के ज़माने से कुछ 500 साल पहले यरूशलेम में जीया था । 
 वह कौन था ? 
 वह था , नहेमायाह । 
 उसने अधर्मी लोगों के विरोध का डटकर सामना किया । 
 इतना ही नहीं , उसने भलाई से बुराई पर जीत भी हासिल की । 
 उसे किन चुनौतियों का सामना करना पड़ा था ? 
 और ऐसा करने में किस बात ने उसकी मदद की ? 
 हम उसकी मिसाल पर कैसे चल सकते हैं ? 
 इन सवालों के जवाब पाने के लिए , आइए हम नहेमायाह की ज़िंदगी में हुई , कुछ घटनाओं पर ध्यान दें । 
 * 
 नहेमायाह किन लोगों के बीच रहता था और उसने क्या कामयाबी हासिल की ? 
 नहेमायाह , फारसी राजा अर्तक्षत्र के राजदरबार में सेवा करता था । 
 हालाँकि वह ऐसे लोगों के बीच रहता था , जो परमेश्‍वर के उपासक नहीं थे । 
 फिर भी , वह उस ज़माने के ‘ संसार के सदृश नहीं बना । ’ 
 जब यहूदा में ज़रूरत की घड़ी आन पड़ी , तो उसने अपनी आराम की ज़िंदगी छोड़ दी और यरूशलेम तक का लंबा और थकाऊ सफर तय किया । 
 वहाँ पहुँचकर , उसने यरूशलेम की टूटी शहरपनाह को दोबारा बनाने का भारी ज़िम्मा अपने कंधों पर लिया । 
 हालाँकि वह यरूशलेम का राज्यपाल था , मगर हर दिन वह अपने इस्राएली भाइयों के साथ “ पौ फटने से तारों के निकलने ” तक खूब मेहनत करता था । 
 नतीजा , बस दो महीने के अंदर ही शहरपनाह बनकर तैयार हो गयी ! 
 यह एक बड़ी कामयाबी थी , क्योंकि शहरपनाह बनाते वक्‍त उसे और इस्राएलियों को तरह - तरह के विरोध का सामना करना पड़ा । 
 नहेमायाह के विरोधी कौन थे और उनका इरादा क्या था ? 
 नहेमायाह के दुश्‍मनों ने क्या ठान लिया था ? 
 नहेमायाह के खास विरोधी थे , सम्बल्लत , तोबियाह और गेशेम । 
 ये तीनों यहूदा के आस - पास रहते थे और उनका काफी दबदबा था । 
 वे परमेश्‍वर के लोगों के दुश्‍मन थे , इसलिए “ यह सुनकर कि [ नहेमायाह ] इस्राएलियों के कल्याण का उपाय करने को आया है . . . 
 [ उन्हें ] बहुत बुरा लगा । ” 
 नहेमायाह के दुश्‍मनों ने ठान लिया कि वे शहरपनाह बनाने के उसके काम को बंद करवाकर ही दम लेंगे , इसके लिए उन्होंने घिनौनी साज़िशें भी रचीं । 
 ऐसे में , क्या नहेमायाह ‘ बुराई के आगे हार मान लेता ’ ? 
 ‘ बुरा मानकर रिसियाने लगा ’ 
 5 , 6 . 
 ( क ) जब नहेमायाह के दुश्‍मनों ने देखा कि शहरपनाह बनायी जा रही है , तो वे क्या करने लगे ? 
 ( ख ) नहेमायाह , दुश्‍मनों से क्यों नहीं डरा ? 
 नहेमायाह ने यह कहकर , अपने लोगों की हिम्मत बँधायी : “ आओ , हम यरूशलेम की शहरपनाह को फिर से बनाएं । ” 
 ( NHT ) इस पर लोगों ने कहा : ‘ हम बनाएंगे । ’ 
 नहेमायाह आगे बताता है कि क्या हुआ : “ उन्हों ने इस भले काम को करने के लिये हियाव बान्ध लिया । ” 
 मगर विरोधी “ हमें ठट्ठों में उड़ाने लगे ; और हमें तुच्छ जानकर कहने लगे , यह तुम क्या काम करते हो । 
 क्या तुम राजा के विरुद्ध बलवा करोगे ? ” 
 लेकिन नहेमायाह उनके तानों और झूठे इलज़ामों से नहीं डरा । 
 उसने विरोधियों से कहा : “ स्वर्ग का परमेश्‍वर हमारा काम सुफल करेगा , इसलिये हम उसके दास कमर बान्धकर बनाएंगे । ” 
 नहेमायाह ने पक्का इरादा कर लिया था कि वह शहरपनाह बनाने के “ भले काम ” को करता रहेगा । 
 उनमें से एक विरोधी , सम्बल्लत ‘ बुरा मानकर रिसियाने लगा ’ और वह यहूदियों के खिलाफ पहले - से - ज़्यादा ज़हर उगलने लगा । 
 उसने खिल्ली उड़ाते हुए कहा : “ वे निर्बल यहूदी क्या किया चाहते हैं ? . . . 
 क्या वे मिट्टी के ढेरों में के जले हुए पत्थरों को फिर नये सिरे से बनाएंगे ? ” 
 तोबियाह ने भी मज़ाक उड़ाते हुए कहा : “ यदि कोई गीदड़ भी उस पर चढ़े , तो वह उनकी बनाई हुई पत्थर की शहरपनाह को तोड़ देगा । ” 
 यह सुनकर नहेमायाह ने क्या किया ? 
 जब विरोधियों ने झूठे इलज़ाम लगाए , तो नहेमायाह ने क्या किया ? 
 नहेमायाह ने विरोधियों के ठट्ठों और तानों को अनसुना कर दिया । 
 उसने परमेश्‍वर की आज्ञा मानते हुए उनसे बदला लेने की कोशिश नहीं की । 
 इसके बजाय , उसने मामले को यहोवा के हाथ में छोड़ दिया और प्रार्थना की : “ हे हमारे परमेश्‍वर सुन ले , कि हमारा अपमान हो रहा है ; और उनका किया हुआ अपमान उन्हीं के सिर पर लौटा दे । ” 
 नहेमायाह ने यहोवा के वादे पर भरोसा रखा : “ पलटा लेना और बदला देना मेरा ही काम है । ” 
 इतना ही नहीं , नहेमायाह और उसके लोग ‘ शहरपनाह बनाते रहे । ’ 
 उन्होंने अपना ध्यान भटकने नहीं दिया । 
 नतीजा , “ सारी शहरपनाह आधी ऊंचाई तक जुड़ गई । 
 क्योंकि लोगों का मन उस काम में नित लगा रहा । ” 
 सच्ची उपासना के दुश्‍मनों को मुँह की खानी पड़ी ! 
 वे शहरपनाह बनाने का काम नहीं रोक पाए । 
 हम नहेमायाह की मिसाल पर कैसे चल सकते हैं ? 
 ( क ) जब विरोधी हम पर झूठे इलज़ाम लगाते हैं , तब हम नहेमायाह की मिसाल पर कैसे चल सकते हैं ? 
 ( ख ) बदला न लेने में ही समझदारी है , इस बारे में ऐसा कोई अनुभव बताइए , जो आपके साथ हुआ हो या जिसके बारे में आपने सुना हो । 
 आज हम नौकरी की जगह पर , स्कूल में , या फिर घरवालों के ही मज़ाक और झूठे इलज़ामों का निशाना बन सकते हैं । 
 लेकिन अकसर ऐसे हालात से निपटने के लिए बाइबल के इस उसूल को मानना सबसे अच्छा होता है : ‘ चुप रहने का भी समय है । ’ 
 इसलिए नहेमायाह की मिसाल पर चलते हुए , हम बदले में जली - कटी बातें कहने से दूर रहते हैं । 
 साथ ही , हम परमेश्‍वर से प्रार्थना करते हैं और उसके इस वादे पर भरोसा रखते हैं : “ मैं ही बदला दूंगा । ” 
 इस तरह हम विरोधियों को कोई मौका नहीं देते कि वे हमारा ध्यान उस काम से भटका दें , जिसे आज किया जाना है । 
 और वह काम है , परमेश्‍वर के राज्य का सुसमाचार सुनाना और चेला बनाना । 
 जब हम विरोध के बावजूद लगातार प्रचार में हिस्सा लेते हैं , तो हम नहेमायाह की तरह वफादारी दिखा रहे होते हैं । 
 ‘ हम तुझे घात कर देंगे ’ 
 नहेमायाह के दुश्‍मनों ने किस तरह विरोध की आग भड़कायी और बदले में , नहेमायाह ने क्या किया ? 
 नहेमायाह के ज़माने में , सच्ची उपासना के दुश्‍मनों ने जब सुना कि “ यरूशलेम की शहरपनाह की मरम्मत होती जाती है , ” तो उन्होंने ‘ यरूशलेम से लड़ने ’ के लिए अपनी - अपनी तलवारें उठा लीं । 
 यहूदियों के लिए ये हालात मायूस कर देनेवाले थे । 
 क्योंकि यरूशलेम चारों तरफ से दुश्‍मनों से घिरा हुआ था । 
 उत्तर में सामरी , दक्षिण में अरब के लोग , पूरब में अम्मोनी और पश्‍चिम में अशदोदी थे । 
 ऐसा मालूम होता है कि शहरपनाह बनानेवाले बुरी तरह फँस चुके थे ! 
 अब वे क्या करते ? 
 नहेमायाह बताता है कि उन्होंने क्या किया : “ हम लोगों ने अपने परमेश्‍वर से प्रार्थना की । ” 
 फिर दुश्‍मनों ने यह धमकी दी : ‘ हम उन्हें घात करके वह काम बन्द कर देंगे । ’ 
 इस पर नहेमायाह ने क्या किया ? 
 उसने शहर की हिफाज़त के लिए शहरपनाह बनानेवालों को “ तलवारें , बर्छियां और धनुष देकर ” तैनात कर दिया । 
 यह सच है कि इंसानी नज़रिए से देखें , तो मुट्ठी - भर यहूदियों का दुश्‍मन की ताकतवर सेना से जीत पाना नामुमकिन था । 
 मगर नहेमायाह ने यह कहकर उनकी हौसला - अफज़ाई की : ‘ मत डरो ; प्रभु जो महान और भययोग्य है , उसी को स्मरण करो । ’ — नहेमायाह 4 : 7 - 9 , 11 , 13 , 14 . 
 ( क ) दुश्‍मन सेनाएँ अचानक पीछे क्यों हट गयीं ? 
 ( ख ) नहेमायाह ने क्या कदम उठाए ? 
 देखते - ही - देखते , हालात बदल गए । 
 दुश्‍मन सेनाओं ने हमला नहीं किया । 
 क्यों ? 
 नहेमायाह बताता है : “ परमेश्‍वर ने उनकी युक्‍ति निष्फल की है । ” 
 लेकिन नहेमायाह ने महसूस किया कि दुश्‍मनों का खतरा अभी टला नहीं है । 
 इसलिए उसने समझदारी से काम लिया और शहरपनाह बनानेवालों के काम करने के तरीके में थोड़ा फेरबदल किया । 
 उसके बाद से , वे “ एक हाथ से काम करते थे और दूसरे हाथ से हथियार पकड़े रहते थे । ” 
 नहेमायाह ने एक ‘ नरसिंगे फूंकनेवाले ’ को भी ठहराया , ताकि अगर दुश्‍मनों ने हमला किया , तो वह शहरपनाह बनानेवालों को खबरदार कर सके । 
 मगर सबसे बढ़कर , नहेमायाह ने लोगों को यकीन दिलाया कि “ हमारा परमेश्‍वर हमारी ओर से लड़ेगा । ” 
 इन सब बातों से शहरपनाह बनानेवालों का हौसला बढ़ा और वे हमले के लिए कमर कसकर तैयार हो गए । 
 साथ ही , वे शहरपनाह बनाने के काम में लगे रहे । 
 इससे हम क्या सबक सीखते हैं ? 
 जिन देशों में प्रचार काम पर पाबंदी लगी है , वहाँ सच्चे मसीहियों को बुराई के खिलाफ डटे रहने में क्या बात मदद करती है , और वे कैसे भलाई से बुराई को जीत लेते हैं ? 
 कभी - कभी , सच्चे मसीहियों को कड़े विरोध का सामना करना पड़ता है । 
 दरअसल , कुछ देशों में सच्ची उपासना के खूँखार दुश्‍मन , एक ताकतवर सेना की तरह हमारा विरोध करते हैं । 
 इंसानी नज़रिए से देखें , तो उन देशों में हमारे भाई - बहनों का दुश्‍मनों से जीत पाना नामुमकिन है । 
 लेकिन उन्हें पूरा यकीन है कि ‘ परमेश्‍वर उनकी ओर से लड़ेगा । ’ 
 वाकई , अपने विश्‍वास की खातिर सताए जानेवाले साक्षियों ने हर बार यह अनुभव किया है कि यहोवा उनकी प्रार्थनाओं का जवाब देता है और ताकतवर दुश्‍मनों की ‘ युक्‍ति निष्फल करता है । ’ 
 इसके अलावा , उन देशों में जहाँ राज्य के काम पर पाबंदी लगी है , वहाँ पर भी मसीही अलग - अलग तरीके ढूँढ़कर , सुसमाचार का प्रचार करते रहते हैं । 
 नहेमायाह के दिनों में , जिस तरह शहरपनाह बनानेवालों ने अपने काम करने के तरीके में फेरबदल किए थे , यहोवा के साक्षी भी वैसा ही करते हैं । 
 जब वे दुश्‍मनों का निशाना बनते हैं , तो वे समझदारी से काम लेते हैं और प्रचार के अपने तरीकों में फेरबदल करते हैं । 
 मगर हाँ , वे हथियार कभी नहीं उठाते । 
 और जब उन्हें मारने की धमकी जाती है , तब भी वे प्रचार करना नहीं छोड़ते । 
 उलटा , ये दिलेर भाई - बहन ‘ भलाई से बुराई को जीत लेते हैं । ’ 
 ‘ आ , हम एक दूसरे से भेंट करें ’ 
 12 , 13 . 
 ( क ) नहेमायाह के दुश्‍मनों ने सीधे - सीधे विरोध न करके अब क्या किया ? 
 ( ख ) नहेमायाह ने दुश्‍मनों से मुलाकात करने की पेशकश को क्यों ठुकरा दिया ? 
 नहेमायाह के दुश्‍मन समझ गए थे कि सीधे - सीधे विरोध करने का कोई फायदा नहीं । 
 इसलिए वे अब धूर्त चालें चलने लगे । 
 उन्होंने तीन तरह की साज़िशें रचीं । 
 वे क्या थीं ? 
 पहली , नहेमायाह के दुश्‍मनों ने उसकी आँखों में धूल झोंकने की कोशिश की । 
 उन्होंने उससे कहा : “ आ , हम ओनो के मैदान के किसी गांव में एक दूसरे से भेंट करें । ” 
 ओनो नगर , यरूशलेम और सामरिया के बीच में बसा था । 
 इसलिए दुश्‍मनों ने मतभेद सुलझाने के लिए उसके आगे ओनो में मुलाकात करने की पेशकश रखी । 
 नहेमायाह सोच सकता था : ‘ बात तो वे अक्लमंदी की कर रहे हैं । 
 जब बातचीत से मामला सुलझ सकता है , तो लड़ाई करने का क्या फायदा । ’ 
 लेकिन नहेमायाह ने उनसे मिलने से साफ इनकार कर दिया । 
 उसने ऐसा क्यों किया ? 
 वह समझाता है : “ वे मेरी हानि करने की इच्छा करते थे । ” 
 वह समझ गया कि इस साज़िश के पीछे उनका क्या इरादा है । 
 इसलिए वह उनके झाँसे में नहीं आया । 
 उसने चार बार अपने विरोधियों से कहा : “ मैं नहीं आ सकता । 
 मेरे इस कार्य को छोड़कर तुम्हारे पास आने से वह कार्य बन्द क्यों हो जाए ? ” 
 ( NHT ) नहेमायाह को समझौते के लिए राज़ी करने की दुश्‍मनों की कोशिशें नाकाम रहीं । 
 उसने अपना पूरा ध्यान शहरपनाह बनाने के काम पर लगाए रखा । — नहेमायाह 6 : 1 - 4 . 
 झूठे इलज़ाम लगाए जाने पर नहेमायाह ने क्या किया ? 
 दूसरी साज़िश यह थी कि नहेमायाह के दुश्‍मन उसके बारे में झूठी अफवाहें फैलाने लगे । 
 उन्होंने यह इलज़ाम लगाया कि नहेमायाह , राजा अतर्क्षत्र के खिलाफ ‘ बलवा करने की मनसा रखता है । ’ 
 एक बार फिर उन्होंने नहेमायाह से कहा : “ आ , हम एक साथ सम्मति करें । ” 
 इस बार भी , नहेमायाह ने मिलने से इनकार कर दिया , क्योंकि वह उनके इरादों को भाँप गया था । 
 नहेमायाह बताता है : “ वे सब लोग यह सोचकर हमें डराना चाहते थे , कि उनके हाथ ढीले पड़ें , और काम बन्द हो जाए । ” 
 लेकिन नहेमायाह इस बार चुप नहीं रहा , बल्कि उसने दुश्‍मनों के लगाए इलज़ामों को बेबुनियाद बताया । 
 उसने कहा : ‘ जैसा तुम कहते हो , वैसा तो कुछ भी नहीं हुआ , तुम ये बातें अपने मन से गढ़ते हो । ’ 
 इसके अलावा , नहेमायाह ने यहोवा से मदद के लिए प्रार्थना की : “ तू मुझे हियाव दे । ” 
 उसे पूरा यकीन था कि यहोवा की मदद से वह दुश्‍मनों की इस घिनौनी साज़िश को कामयाब नहीं होने देगा और शहरपनाह बनाने के काम को करता जाएगा । — नहेमायाह 6 : 5 - 9 . 
 एक झूठे नबी ने नहेमायाह को क्या सलाह दी और नहेमायाह ने उसे क्यों नहीं माना ? 
 अब दुश्‍मनों ने तीसरी साज़िश रची । 
 इस बार , उन्होंने एक गद्दार को अपना मोहरा बनाया , ताकि नहेमायाह उसकी बातों में आकर परमेश्‍वर का कानून तोड़ दे । 
 वह गद्दार था , इस्राएली शमायाह । 
 उसने नहेमायाह से कहा : “ आ , हम परमेश्‍वर के भवन अर्थात्‌ मन्दिर के भीतर आपस में भेंट करें , और मन्दिर के द्वार बन्द करें ; क्योंकि वे लोग तुझे घात करने आएंगे । ” 
 शमायाह का कहना था कि दुश्‍मन , नहेमायाह का कत्ल करनेवाले हैं , लेकिन वह मंदिर में छिपकर अपनी जान बचा सकता है । 
 मगर नहेमायाह एक याजक नहीं था । 
 अगर वह परमेश्‍वर के भवन में छिपता , तो यह एक पाप होता । 
 क्या वह अपनी जान बचाने की खातिर परमेश्‍वर के कानून को तोड़ देता ? 
 नहेमायाह ने कहा : “ क्या मुझ जैसा मनुष्य . . . 
 अपना प्राण बचाने को मंदिर में घुसे ? 
 मैं भीतर नहीं जाऊंगा । ” 
 ( NHT ) नहेमायाह दुश्‍मन के बिछाए जाल में क्यों नहीं फँसा ? 
 क्योंकि वह जानता था कि शमायाह इस्राएली ज़रूर है , मगर “ वह परमेश्‍वर का भेजा [ हुआ ] नहीं है । ” 
 अगर वह परमेश्‍वर का सच्चा नबी होता , तो वह नहेमायाह को परमेश्‍वर का कानून तोड़ने की सलाह कभी न देता । 
 इस बार भी नहेमायाह ने बुरा चाहनेवाले उसके दुश्‍मनों के आगे हार नहीं मानी । 
 कुछ वक्‍त बाद , नहेमायाह यह कह सका : “ एलूल महीने के पचीसवें दिन को अर्थात्‌ बावन दिन के भीतर शहरपनाह बन चुकी । ” — नहेमायाह 6 : 10 - 15 ; गिनती 1 : 51 ; 18 : 7 . 
 ( क ) हमें झूठे दोस्तों , झूठे इलज़ाम लगानेवालों और झूठे भाइयों के साथ कैसे पेश आना चाहिए ? 
 ( ख ) आप घर पर , स्कूल में , या काम की जगह पर यह कैसे दिखाते हैं कि आप अपने विश्‍वास के साथ कोई समझौता नहीं करेंगे ? 
 नहेमायाह की तरह , हमें भी विरोधियों का सामना करना पड़ सकता है । 
 जैसे झूठे दोस्तों , झूठे इलज़ाम लगानेवालों और झूठे भाइयों का । 
 जिस तरह नहेमायाह के दुश्‍मनों ने उसे समझौता करने को कहा था , उसी तरह कुछ लोग हमें भी समझौता करने को कह सकते हैं । 
 वे हमें यकीन दिलाने की कोशिश करें कि अगर हम यहोवा की सेवा में थोड़ा कम जोश दिखाएँ , तो हम दुनियावी लक्ष्यों को भी हासिल कर सकते हैं । 
 लेकिन हम अपनी ज़िंदगी में परमेश्‍वर के राज्य को पहली जगह देते हैं , इसलिए हम किसी भी हाल में समझौता नहीं करते । 
 विरोधी , हमारे बारे में झूठी बातें भी फैलाते हैं । 
 कुछ देशों में , हम पर यह इलज़ाम लगाया गया है कि हम देश के लिए खतरा हैं , ठीक जैसे नहेमायाह पर राजा के खिलाफ बगावत करने का झूठा इलज़ाम लगाया गया था । 
 कुछ इलज़ामों को हम अदालतों में झूठा साबित करने में कामयाब हुए हैं । 
 लेकिन हर मामले का चाहे जो भी अंजाम निकले , हम इस भरोसे के साथ प्रार्थना करते हैं कि यहोवा अपनी मरज़ी के मुताबिक उन मामलों का रुख बदलेगा । 
 विरोध उनकी तरफ से भी आ सकता है , जो परमेश्‍वर की सेवा करने का ढोंग करते हैं । 
 ठीक जैसे नहेमायाह को एक साथी इस्राएली ने कायल करने की कोशिश की थी कि वह परमेश्‍वर का कानून तोड़कर अपनी जान बचा सकता है । 
 वैसे ही , वे धर्मत्यागी , जो एक वक्‍त पर साक्षी थे , हम पर किसी - न - किसी तरीके से समझौता करने का दबाव डाल सकते हैं । 
 लेकिन हम धर्मत्यागियों से कोसों दूर रहते हैं , क्योंकि हम जानते हैं कि हम अपनी जान , परमेश्‍वर के कानून तोड़कर नहीं , बल्कि उन्हें मानकर बचा सकते हैं । 
 जी हाँ , यहोवा की मदद से हम किसी भी तरह की बुराई पर जीत हासिल कर सकते हैं । 
 बुराई का सामना करने के बावजूद सुसमाचार का प्रचार करना 
 17 , 18 . 
 ( क ) शैतान और उसके नुमाइंदे क्या करने की कोशिश कर रहे हैं ? 
 ( ख ) आपने क्या करने की ठानी है और क्यों ? 
 मसीह के अभिषिक्‍त भाइयों के बारे में परमेश्‍वर का वचन कहता है : “ वे . . . 
 अपनी गवाही के वचन के कारण , [ शैतान ] पर जयवन्त हुए । ” 
 यह आयत बताती है कि राज्य के संदेश का प्रचार करने का सीधा ताल्लुक , शैतान पर जीत हासिल करने के साथ है , जो सारी बुराइयों के लिए ज़िम्मेदार है । 
 इसलिए ताज्जुब की बात नहीं कि क्यों शैतान बचे हुए अभिषिक्‍त जनों और “ बड़ी भीड़ ” पर एक - के - बाद - एक हमले कर रहा है और उनके खिलाफ विरोध की आग भड़का रहा है । — प्रकाशितवाक्य 7 : 9 ; 12 : 17 . 
 जैसा कि हमने देखा कि हमारा कई तरीकों से विरोध किया जा सकता है । 
 हमारे बारे में झूठी अफवाहें फैलायी जा सकती हैं , हमें मारने की धमकी दी जा सकती है या फिर चलाकी से हमें फँसाने का कोई और तरीका अपनाया जा सकता है । 
 मगर इन सबके पीछे शैतान का एक ही मकसद है कि हम प्रचार करना बंद कर दें । 
 लेकिन वह अपने मकसद में हरगिज़ कामयाब नहीं होगा , बल्कि उसे शर्मनाक हार का सामना करना पड़ेगा । 
 क्योंकि प्राचीन समय के नहेमायाह की तरह , परमेश्‍वर के लोगों ने ठान लिया है कि वे हमेशा ‘ भलाई से बुराई को जीत लेंगे । ’ 
 वे ऐसा कैसे करेंगे ? 
 सुसमाचार का प्रचार करने के ज़रिए । 
 और वे यह काम तब तक करते रहेंगे , जब तक यहोवा यह नहीं कहता कि काम पूरा हो चुका । — मरकुस 13 : 10 ; रोमियों 8 : 31 ; फिलिप्पियों 1 : 27 , 28 . ( w07 7 / 1 ) 
 [ फुटनोट ] 
 ये घटनाएँ किन हालात में घटी थीं , इस बारे में जानने के लिए नहेमायाह 1 : 1 - 4 ; 2 : 1 - 6 , 9 - 20 ; 4 : 1 - 23 ; 6 : 1 - 15 पढ़िए । 
 क्या आपको याद है ? 
 • परमेश्‍वर के प्राचीन सेवकों ने किन विरोधों का सामना किया था और आज मसीही किन विरोधों का सामना करते हैं ? 
 • नहेमायाह के दुश्‍मनों का खास मकसद क्या था और आज परमेश्‍वर के दुश्‍मनों का मकसद क्या है ? 
 • आज हम भलाई से बुराई को कैसे जीत सकते हैं ? 
 [ पेज 30 पर बक्स / तसवीर ] 
 नहेमायाह की किताब में पाए जानेवाले सबक 
 परमेश्‍वर के सेवकों को 
 • हँसी - ठट्ठों में उड़ाया जाता है 
 • डराया - धमकाया जाता है 
 • धोखा देने की कोशिश की जाती है 
 कौन हमें धोखा दे सकते हैं 
 • झूठे दोस्त 
 • झूठे इलज़ाम लगानेवाले 
 • झूठे भाई 
 परमेश्‍वर के सेवक बुराई को जीतने के लिए 
 • उस काम में लगे रहते हैं , जो परमेश्‍वर ने उन्हें दिया है 
 [ पेज 31 पर तसवीर ] 
 सच्चे मसीही बेखौफ सुसमाचार का प्रचार करते हैं 
 क्या आपने पवित्र आत्मा के खिलाफ पाप किया है ? 
 “ पाप ऐसा भी होता है , जिस का फल मृत्यु है । ” — 1 यूहन्‍ना 5 : 16 . 
 1 , 2 . 
 हम यह कैसे जानते हैं कि एक मसीही परमेश्‍वर की पवित्र आत्मा के खिलाफ पाप कर सकता है ? 
 “ यह बात मुझे अंदर - ही - अंदर खाए जा रही है कि मैंने पवित्र आत्मा के खिलाफ पाप किया है । ” 
 जर्मनी में यहोवा की सेवा करनेवाली एक बहन ने ऐसा लिखा । 
 क्या एक मसीही वाकई परमेश्‍वर की पवित्र आत्मा यानी उसकी सक्रिय शक्‍ति के खिलाफ पाप कर सकता है ? 
 जी हाँ , एक मसीही ऐसा कर सकता है । 
 यह हम कैसे जानते हैं ? 
 यीशु मसीह ने कहा था : “ मनुष्य का सब प्रकार का पाप और निन्दा क्षमा की जाएगी , पर आत्मा की निन्दा क्षमा न की जाएगी । ” 
 इसके अलावा , हमें चिताया गया है : “ सच्चाई की पहिचान प्राप्त करने के बाद यदि हम जान बूझकर पाप करते रहें , तो पापों के लिये फिर कोई बलिदान बाकी नहीं । 
 हां , दण्ड का एक भयानक बाट जोहना . . . 
 बाकी है । ” 
 प्रेरित यूहन्‍ना ने भी लिखा : “ पाप ऐसा भी होता है , जिस का फल मृत्यु है । ” 
 लेकिन क्या यह तय करना एक इंसान पर छोड़ा जाता है कि उसने जो गंभीर पाप किया , वह एक ‘ ऐसा पाप है , जिसका फल मृत्यु है ’ ? 
 पश्‍चाताप करने से माफी मिलती है 
 अगर हम अपने किसी पाप को लेकर बहुत उदास हैं , तो इससे क्या ज़ाहिर होता है ? 
 यहोवा ही पाप करनेवालों का सबसे बड़ा न्यायी है । 
 दरअसल , हममें से हरेक को उसे लेखा देना है । 
 और परमेश्‍वर हमेशा वही करता है , जो सही है । 
 यहोवा ही यह तय करता है कि हमने जो पाप किया , वह माफी के लायक है या नहीं । 
 और वही हम पर से अपनी आत्मा हटा सकता है । 
 लेकिन अगर हम अपने किसी पाप को लेकर बहुत उदास हैं , तो इससे काफी हद तक ज़ाहिर होता है कि हमारा पश्‍चाताप सच्चा है । 
 अब सवाल यह उठता है कि सच्चा पश्‍चाताप क्या है ? 
 ( क ) पश्‍चाताप करने का क्या मतलब है ? 
 ( ख ) भजन 103 : 10 - 14 के शब्द क्यों हमारा ढाढ़स बँधाते हैं ? 
 पश्‍चाताप करने का मतलब है , अपने पिछले पापों या जो पाप हम करने जा रहे थे , उन पर गहरा दुःख और अफसोस महसूस करना और पाप का रास्ता छोड़ देना । 
 अगर हमने गंभीर पाप किया है और सच्चा पश्‍चाताप दिखाने के लिए ज़रूरी कदम उठाए हैं , तो भजनहार के ये शब्द हमारा ढाढ़स बँधा सकते हैं : “ [ यहोवा ] ने हमारे पापों के अनुसार हम से व्यवहार नहीं किया , और न हमारे अधर्म के कामों के अनुसार हम को बदला दिया है । 
 जैसे आकाश पृथ्वी के ऊपर ऊंचा है , वैसे ही उसकी करुणा उसके डरवैयों के ऊपर प्रबल है । 
 उदयाचल अस्ताचल से जितनी दूर है , उस ने हमारे अपराधों को हम से उतनी ही दूर कर दिया है । 
 जैसे पिता अपने बालकों पर दया करता है , वैसे ही यहोवा अपने डरवैयों पर दया करता है । 
 क्योंकि वह हमारी सृष्टि जानता है ; और उसको स्मरण रहता है कि मनुष्य मिट्टी ही हैं । ” — भजन 103 : 10 - 14 . 
 5 , 6 . 
 पहला यूहन्‍ना 3 : 19 - 22 का निचोड़ बताइए , और समझाइए कि यूहन्‍ना के इन शब्दों का क्या मतलब है । 
 प्रेरित यूहन्‍ना के शब्द भी हमें ढाढ़स देते हैं : “ इसी से हम जानेंगे , कि हम सत्य के हैं ; और जिस बात में हमारा मन हमें दोष देगा , उसके विषय में हम उसके साम्हने अपने अपने मन को ढाढ़स दे सकेंगे । 
 क्योंकि परमेश्‍वर हमारे मन से बड़ा है ; और सब कुछ जानता है । 
 हे प्रियो , यदि हमारा मन हमें दोष न दे , तो हमें परमेश्‍वर के साम्हने हियाव होता है । 
 और जो कुछ हम मांगते हैं , वह हमें उस से मिलता है ; क्योंकि हम उस की आज्ञाओं को मानते हैं ; और जो उसे भाता है वही करते हैं । ” — 1 यूहन्‍ना 3 : 19 - 22 . 
 हम इसलिए ‘ जानते हैं कि हम सत्य के हैं , ’ क्योंकि हम भाइयों के लिए प्यार दिखाते हैं और पाप करने की आदत नहीं बना लेते । 
 अगर किसी वजह से हमारा मन हमें दोष दे , तो हमें याद रखना चाहिए कि “ परमेश्‍वर हमारे मन से बड़ा है ; और सब कुछ जानता है । ” 
 वह जानता है कि हमारे दिल में “ भाईचारे की निष्कपट प्रीति ” है , हम पाप के खिलाफ कड़ा संघर्ष करते हैं और उसकी मरज़ी पूरी करने की जी - तोड़ कोशिश करते हैं । 
 इसलिए वह हम पर दया करता है । 
 हमारा “ मन हमें दोष न ” देगा , अगर हम यहोवा पर भरोसा रखें , भाइयों के लिए प्यार दिखाएँ और जानबूझकर पाप करने की आदत न बना लें । 
 तब हमें प्रार्थना में “ परमेश्‍वर के साम्हने [ बोलने का ] हियाव ” होगा । 
 और वह हमारी सुनेगा , क्योंकि हम उसकी आज्ञाओं को मानते हैं । 
 उन्होंने आत्मा के खिलाफ पाप किया 
 किन बातों से तय होता है कि एक इंसान का पाप माफी के लायक है या नहीं ? 
 ऐसे कौन - से पाप हैं , जिनकी माफी नहीं मिल सकती ? 
 इसका जवाब पाने के लिए , आइए बाइबल की चंद मिसालों पर गौर करें । 
 इससे हमें खासकर तब दिलासा मिलता है , जब अपने संगीन पापों का पश्‍चाताप करने के बावजूद हमारा दिल हमें कचोटता रहता है । 
 इन मिसालों से हम देखेंगे कि एक इंसान का पाप माफी के लायक है या नहीं , यह सिर्फ इस बात से तय नहीं होता कि उसने कैसा पाप किया है । 
 इसके बजाय उसके इरादे , उसके दिल की हालत और उसने किस हद तक ढिठाई दिखाते हुए पाप किया , इन बातों से भी तय होता है । 
 पहली सदी के कुछ यहूदी धर्मगुरुओं ने कैसे पवित्र आत्मा के खिलाफ पाप किया था ? 
 पहली सदी में , यीशु मसीह का कड़ा विरोध करनेवाले यहूदी धर्मगुरुओं ने पवित्र आत्मा के खिलाफ पाप किया था । 
 उन्होंने अपनी आँखों से देखा था कि परमेश्‍वर की आत्मा ने यीशु के ज़रिए कैसे - कैसे चमत्कार किए और उनसे यहोवा की महिमा हुई । 
 फिर भी , मसीह के इन दुश्‍मनों ने उस आत्मा को शैतान की ताकत कहा । 
 यीशु के मुताबिक , इस तरह परमेश्‍वर की आत्मा की निंदा करके ये लोग एक ऐसा पाप कर रहे थे , जो “ न तो इस युग और न आने वाले युग में ” ( NHT ) माफ किया जाएगा । — मत्ती 12 : 22 - 32 . 
 निंदा का मतलब क्या है और इसके बारे में यीशु ने क्या कहा ? 
 निंदा का मतलब है , झूठमूठ किसी का नाम खराब करना , या उसके बारे में अपमान - भरी बातें कहना । 
 परमेश्‍वर ही पवित्र आत्मा का सोता है , इसलिए उसकी आत्मा के खिलाफ बातें करना , दरअसल यहोवा के खिलाफ बातें करना है । 
 और इस तरह की निंदा से बाज़ न आना , एक ऐसा पाप है जिसकी कोई माफी नहीं । 
 आत्मा की निंदा के बारे में यीशु ने जो कहा , उससे पता चलता है कि उसका इशारा उन लोगों की तरफ था , जो परमेश्‍वर की आत्मा का ढिठाई से विरोध करते हैं । 
 यीशु के दुश्‍मनों ने देखा था कि यहोवा की आत्मा यीशु पर काम कर रही है , फिर भी उन्होंने उस आत्मा को शैतान की ताकत कहा । 
 इस तरह उन्होंने आत्मा की निंदा की और उसके खिलाफ पाप किया । 
 तभी यीशु ने कहा : “ जो कोई पवित्रात्मा के विरुद्ध निन्दा करे , वह कभी भी क्षमा न किया जाएगा : बरन वह अनन्त पाप का अपराधी ठहरता है । ” — मरकुस 3 : 20 - 29 . 
 यीशु ने यहूदा को ‘ विनाश का पुत्र ’ क्यों कहा ? 
 यहूदा इस्करियोती की भी मिसाल लीजिए । 
 वह एक ऐसा इंसान था , जिसने बेईमानी का रास्ता अपनाया । 
 वह उस थैली से पैसे चुराता था , जो उसे सँभालने के लिए दी गयी थी । 
 बाद में , वह यहूदी शासकों के पास गया और चाँदी के 30 सिक्कों के लिए , यीशु को पकड़वाने का सौदा किया । 
 यह सच है कि यीशु को पकड़वाने के बाद यहूदा ने खुद को दोषी तो महसूस किया , लेकिन उसने जानबूझकर किए इस पाप का कभी पश्‍चाताप नहीं किया । 
 यही वजह है कि क्यों यहूदा को पुनरुत्थान नहीं मिलेगा । 
 और इसलिए यीशु ने उसे ‘ विनाश का पुत्र ’ कहा । — यूहन्‍ना 17 : 12 ; मत्ती 26 : 14 - 16 . 
 उन्होंने आत्मा के खिलाफ पाप नहीं किया 
 11 - 13 . 
 राजा दाऊद ने कौन - सा बड़ा पाप किया था ? 
 और परमेश्‍वर जिस तरह दाऊद और बतशेबा के साथ पेश आया , उससे हम क्या दिलासा पा सकते हैं ? 
 कभी - कभी ऐसा होता है कि कुछ मसीही अपने गंभीर पाप को कबूल कर लेते हैं और उन्हें कलीसिया के प्राचीनों से ज़रूरी मदद भी मिलती है । 
 लेकिन उसके बाद भी , वे यह सोच - सोचकर निराश हो जाते हैं कि उन्होंने परमेश्‍वर के नियमों को तोड़ा है । 
 अगर हम इसी वजह से मायूस हैं , तो हमें गौर करना चाहिए कि बाइबल उन लोगों के बारे में क्या बताती है , जिनके पाप माफ किए गए थे । 
 इससे हमें ज़रूर फायदा होगा । 
 राजा दाऊद ने एक बार बहुत बड़ा पाप किया था । 
 उसने अपने घर की छत से एक सुंदर स्त्री को नहाते देखा । 
 वह स्त्री ऊरिय्याह की पत्नी , बतशेबा थी । 
 उसने बतशेबा को अपने महल में बुलवाया और उसके साथ लैंगिक संबंध रखे । 
 बाद में , जब दाऊद को पता चला कि बतशेबा गर्भवती हो गयी है , तो उसने अपने पाप को छिपाने के लिए एक चाल चली । 
 उसने ऊरिय्याह को बतशेबा के साथ सोने के लिए घर भेजा । 
 लेकिन जब यह चाल नाकाम हो गयी , तो दाऊद ने ऊरिय्याह को युद्ध में मरवा डाला । 
 इसके बाद , उसने बतशेबा को अपनी पत्नी बना लिया । 
 और उनका जो बच्चा पैदा हुआ , वह मर गया । — 2 शमूएल 11 : 1 - 27 . 
 दाऊद और बतशेबा ने जो पाप किया था , उसका न्याय खुद यहोवा ने किया । 
 यहोवा ने दाऊद को माफ कर दिया । 
 उसने शायद दाऊद के पश्‍चाताप और उसके साथ बाँधी गयी राज्य की वाचा को ध्यान में रखकर ऐसा किया होगा । 
 ऐसा मालूम होता है कि बतशेबा ने भी पश्‍चाताप किया , क्योंकि उसे राजा सुलैमान की माँ और यीशु मसीह की पुरखिन बनने का सम्मान मिला । 
 अगर हमने पाप किया है , तो हम इस बात से दिलासा पा सकते हैं कि यहोवा हमारे पश्‍चाताप को भी देखेगा और हमें माफ करेगा । 
 यहोवा किस हद तक माफ करता है , यह हमें राजा मनश्‍शे की मिसाल से कैसे पता चलता है ? 
 यहोवा किस हद तक माफ करता है , यह हमें यहूदा के राजा मनश्‍शे की मिसाल से भी पता चलता है । 
 मनश्‍शे ने यहोवा की नज़र में बहुत बुरे काम किए थे । 
 उसने बाल देवता के लिए वेदियाँ खड़ी करवायीं , ‘ आकाश के सारे गणों ’ की उपासना की , यहाँ तक कि यहोवा के मंदिर के दोनों आँगनों में झूठे देवताओं के लिए वेदियाँ बनवायीं । 
 मनश्‍शे ने अपने बेटों को आग में होम करके चढ़ाया और भूतविद्या को बढ़ावा दिया । 
 उसने यहूदा और यरूशलेम के लोगों को इस कदर गुमराह कर दिया कि उन्होंने “ उन जातियों से भी बढ़कर बुराई की , जिन्हें यहोवा ने इस्राएलियों के साम्हने से विनाश किया था । ” 
 परमेश्‍वर ने अपने भविष्यवक्‍ताओं के ज़रिए मनश्‍शे को बार - बार चेतावनी दी , मगर मनश्‍शे ने एक न सुनी । 
 आखिरकार , अश्‍शूर का राजा आया और उसे बंदी बनाकर ले गया । 
 बंधुआई में रहते वक्‍त , मनश्‍शे को अपने किए पर बहुत पछतावा हुआ । 
 उसने खुद को दीन किया और गिड़गिड़ाकर यहोवा से माफी माँगी । 
 इस पर यहोवा ने उसे माफ कर दिया और यरूशलेम का राजपाट उसे लौटा दिया । 
 इसके बाद से मनश्‍शे ने अपने राज्य में सच्ची उपासना को बढ़ावा दिया । — 2 इतिहास 33 : 2 - 17 . 
 प्रेरित पतरस की ज़िंदगी के किस वाकये से पता चलता है कि यहोवा “ पूरी रीति से ” माफ करता है ? 
 सदियों बाद , प्रेरित पतरस ने यीशु को जानने से इनकार करके गंभीर पाप किया था । 
 फिर भी , यहोवा ने पतरस को “ पूरी रीति से ” माफ कर दिया । 
 क्यों ? 
 क्योंकि पतरस ने सच्चा पश्‍चाताप दिखाया । 
 इस घटना के 50 दिन बाद , पिन्तेकुस्त के दिन पतरस को यीशु के बारे में ज़बरदस्त गवाही देने का सम्मान मिला । 
 इससे साबित हुआ कि यहोवा ने पतरस को माफ कर दिया था । 
 क्या आज यहोवा उन मसीहियों को माफ नहीं करेगा , जो सच्चे दिल से पश्‍चाताप करते हैं ? 
 भजनहार ने अपने एक गीत में गाया : “ हे याह , यदि तू अधर्म के कामों का लेखा ले , तो हे प्रभु कौन खड़ा रह सकेगा ? 
 परन्तु तू क्षमा करनेवाला है । ” — भजन 130 : 3 , 4 . 
 आत्मा के खिलाफ पाप करने की चिंता को कम करना 
 परमेश्‍वर से माफी पाने के लिए हमें क्या करना होगा ? 
 अभी हमने जिन मिसालों पर चर्चा की , उनकी मदद से हम पवित्र आत्मा के खिलाफ पाप करने की अपनी चिंता को कम कर पाएँगे । 
 इन मिसालों से हमने सीखा कि यहोवा उन पापियों को माफ करता है , जो पश्‍चाताप करते हैं । 
 लेकिन माफी पाने के लिए सबसे ज़रूरी है कि हम परमेश्‍वर से सच्चे दिल से प्रार्थना करें । 
 अगर हमने पाप किया है , तो हम यीशु के छुड़ौती बलिदान , यहोवा की दया , वफादारी से की गयी हमारी सेवा और अपनी असिद्धता की बिनाह पर यहोवा से माफी माँग सकते हैं । 
 हम जानते हैं कि यहोवा अपार कृपा करनेवाला है , इसलिए हम उससे माफी माँग सकते हैं । 
 और यह भरोसा रख सकते हैं कि वह हमें ज़रूर माफ करेगा । — इफिसियों 1 : 7 . 
 अगर हमने पाप किया है और हमें आध्यात्मिक मदद की ज़रूरत है , तो हमें क्या करना चाहिए ? 
 अगर पाप करने की वजह से हम आध्यात्मिक तौर पर बीमार हो गए हैं और प्रार्थना नहीं कर पा रहे हैं , तब हमें क्या करना चाहिए ? 
 इस बारे में शिष्य याकूब ने लिखा : “ [ ऐसा व्यक्‍ति ] कलीसिया के प्राचीनों को बुलाए , और वे प्रभु के नाम से उस पर तेल मल कर उसके लिये प्रार्थना करें । 
 और विश्‍वास की प्रार्थना के द्वारा रोगी बच जाएगा और प्रभु उस को उठाकर खड़ा करेगा ; और यदि उस ने पाप भी किए हों , तो उन की भी क्षमा हो जाएगी । ” — याकूब 5 : 14 , 15 . 
 एक व्यक्‍ति को बहिष्कृत किए जाने पर भी यह मतलब नहीं निकाला जा सकता कि उसने ऐसा पाप किया है जिसकी माफी नहीं है । 
 क्यों ? 
 लेकिन तब क्या अगर एक व्यक्‍ति को अपने पाप का पछतावा नहीं होता और उसे कलीसिया से बहिष्कृत किया जाता है ? 
 तब भी इसका यह मतलब नहीं निकाला जा सकता कि उसने ऐसा पाप किया है जिसकी माफी नहीं है । 
 कुरिन्थुस कलीसिया के उस अभिषिक्‍त भाई पर ध्यान दीजिए , जिसे कलीसिया से बहिष्कृत किया गया था । 
 उसके बारे में पौलुस ने लिखा : “ ऐसे जन के लिये यह दण्ड जो भाइयों में से बहुतों ने दिया , बहुत है । 
 इसलिये इस से यह भला है कि उसका अपराध क्षमा करो ; और शान्ति दो , न हो कि ऐसा मनुष्य बहुत उदासी में डूब जाए । ” 
 लेकिन यहोवा के साथ दोबारा एक अच्छा रिश्‍ता कायम करने के लिए पाप करनेवाले व्यक्‍ति को वह मदद कबूल करनी चाहिए , जो मसीही प्राचीन उसे बाइबल से देते हैं । 
 साथ ही , उसे सच्चे दिल से किए गए अपने पश्‍चाताप का सबूत देना चाहिए । 
 जी हाँ , उसे ‘ मन फिराव के योग्य फल लाने ’ होंगे । — लूका 3 : 8 . 
 किन बातों की मदद से हम ‘ विश्‍वास में पक्के ’ बने रह सकते हैं ? 
 तो फिर , हमें यह क्यों लग सकता है कि हमने पवित्र आत्मा के खिलाफ पाप किया है ? 
 खुद से बहुत ज़्यादा की उम्मीद करने या खराब सेहत की वजह से हम ऐसा महसूस कर सकते हैं । 
 ऐसे में , प्रार्थना करने और भरपूर आराम लेने से हमें काफी मदद मिल सकती है । 
 हमें खासकर शैतान को हमारी हिम्मत तोड़ने का मौका नहीं देना चाहिए , जिससे कि हम परमेश्‍वर की सेवा करना छोड़ दें । 
 जब यहोवा को किसी दुष्ट के मरने से कोई खुशी नहीं होती , तो भला अपने किसी सेवक को खोने से उसे कैसे खुशी हो सकती है ? 
 इसलिए अगर हमें यह चिंता सताती है कि हमने आत्मा के खिलाफ पाप किया है , तो हमें बाइबल से आध्यात्मिक खुराक लेते रहना चाहिए । 
 बाइबल में खासकर भजन जैसी किताबों से हमें दिलासा मिल सकता है । 
 इसके अलावा , हमें लगातार सभाओं में हाज़िर होना और राज्य के प्रचार में हिस्सा लेना चाहिए । 
 इस तरह हम ‘ विश्‍वास में पक्के ’ हो पाएँगे और हमें यह चिंता नहीं सताएगी कि हमने ऐसा पाप किया है जिसकी कोई माफी नहीं । — तीतुस 2 : 2 . 
 एक व्यक्‍ति किस तरह इस नतीजे पर पहुँच सकता है कि उसने पवित्र आत्मा के खिलाफ पाप नहीं किया ? 
 अगर एक व्यक्‍ति को यह चिंता सताती है कि उसने पवित्र आत्मा के खिलाफ पाप किया है , तो उसे खुद से पूछना चाहिए : ‘ क्या मैंने पवित्र आत्मा की निंदा की है ? 
 क्या मैंने सच्चे दिल से अपने पाप का पश्‍चाताप किया है ? 
 क्या मुझे विश्‍वास है कि यहोवा माफ करनेवाला परमेश्‍वर है ? 
 क्या मैंने आध्यात्मिक उजियाले को ठुकरा दिया है और क्या मैं एक धर्मत्यागी बन गया हूँ ? ’ 
 मुमकिन है कि इन सवालों की मदद से वह व्यक्‍ति इस नतीजे पर पहुँचे कि उसने परमेश्‍वर की पवित्र आत्मा की निंदा नहीं की है और ना ही वह धर्मत्यागी बन गया है । 
 अगर उसे अपने किए पर पछतावा है और उसे अटूट विश्‍वास है कि यहोवा माफ करनेवाला परमेश्‍वर है , तो इसका मतलब उसने यहोवा की पवित्र आत्मा के खिलाफ पाप नहीं किया । 
 अगले लेख में किन सवालों पर चर्चा की जाएगी ? 
 जब हमें इस बात का भरोसा हो जाता है कि हमने पवित्र आत्मा के खिलाफ पाप नहीं किया , तब हमें क्या ही राहत मिलती है ! 
 लेकिन पवित्र आत्मा से जुड़े और भी कुछ सवाल हैं । 
 मिसाल के लिए , हम खुद से पूछ सकते हैं : ‘ क्या मैं वाकई परमेश्‍वर की पवित्र आत्मा की दिखायी राह पर चलता हूँ ? 
 क्या मैं अपनी ज़िंदगी में आत्मा के फल ज़ाहिर करता हूँ ? ’ 
 इन सवालों के जवाब हम अगले लेख में देखेंगे । 
 ( w07 7 / 15 ) 
 आपका जवाब क्या है ? 
 • हम यह कैसे जानते हैं कि एक मसीही परमेश्‍वर की पवित्र आत्मा के खिलाफ पाप कर सकता है ? 
 • पश्‍चाताप करने का क्या मतलब है ? 
 • यीशु के धरती पर रहते वक्‍त किन लोगों ने आत्मा के खिलाफ पाप किया था ? 
 • अगर हमें यह चिंता सताती है कि हमने ऐसा पाप किया है जिसकी कोई माफी नहीं , तो इस चिंता पर कैसे काबू पाया जा सकता है ? 
 धीरज धरते हुए यहोवा के दिन का इंतज़ार करना 
 ‘ अपने विश्‍वास पर धीरज बढ़ाते जाओ । ’ — 2 पतरस 1 : 5 - 7 . 
 1 , 2 . 
 धीरज क्या है , और मसीहियों को इसकी ज़रूरत क्यों है ? 
 यहोवा का भयानक दिन बहुत ही निकट है ! 
 उस दिन यहोवा की हुकूमत बुलंद की जाएगी । 
 इसलिए हम मसीही बेसब्री से उस दिन का इंतज़ार कर रहे हैं । 
 साथ ही , हमने ठान लिया है कि हम परमेश्‍वर की तरफ अपनी खराई बनाए रखेंगे । 
 मगर उस दिन के आने तक हमें अपने विश्‍वास की वजह से नफरत , निंदा और ज़ुल्म का सामना करना पड़ता है । 
 यहाँ तक कि हमें मौत भी आ सकती है । 
 इन हालात का सामना करने के लिए हमें धीरज की ज़रूरत है । 
 यह एक ऐसी काबिलीयत है , जो हमें मुसीबतों से गुज़रते वक्‍त डटे रहने में मदद देती है । 
 प्रेरित पतरस हमें उकसाता है : ‘ अपने विश्‍वास पर धीरज बढ़ाते जाओ । ’ 
 हमें धीरज की इसलिए भी ज़रूरत है , क्योंकि यीशु ने कहा था : “ जो अन्त तक धीरज धरे रहेगा , उसी का उद्धार होगा । ” — मत्ती 24 : 13 . 
 हम बीमारियों , अपने अज़ीज़ों की मौत के गम और दूसरी परीक्षाओं का भी सामना करते हैं । 
 ऐसे में अगर हम अपना विश्‍वास खो बैठें , तो सोचिए इससे शैतान को कितनी खुशी होगी ! 
 लेकिन यहोवा की मदद से हम इन परीक्षाओं में धीरज धर सकते हैं । 
 आइए कुछ लोगों की आपबीती पर गौर करें , जो साबित करती हैं कि हम धीरज और पक्के विश्‍वास के साथ यहोवा के दिन का इंतज़ार कर सकते हैं । 
 बीमारी उन्हें रोक न सकी 
 3 , 4 . 
 यह दिखाने के लिए एक मिसाल दीजिए कि बीमारी के बावजूद भी हम पूरी वफादारी से यहोवा की सेवा कर सकते हैं । 
 हालाँकि आज , परमेश्‍वर चमत्कार करके हमारी बीमारियों को दूर नहीं करता , मगर हाँ वह हमें इनसे जूझने की ताकत ज़रूर देता है । 
 शैरन की मिसाल पर गौर कीजिए । 
 वह कहती है : “ मुझे जन्म से सेरिब्रल पैल्सी है । 
 थोड़े बड़े होने के बाद से ही व्हील - चेयर मेरा सहारा रहा है । 
 इस बीमारी की वजह से मैं बचपन की खुशियों से महरूम रही । ” 
 मगर जब शैरन ने यहोवा और बढ़िया सेहत से जुड़े उसके वादों के बारे में सीखा , तो उसमें उम्मीद की किरण जागी । 
 हालाँकि वह ठीक से बोल और चल नहीं पाती है , मगर फिर भी उसे मसीही सेवा से खुशी मिलती है । 
 करीब 15 साल पहले उसने कहा था : “ मेरी सेहत चाहे दिन - ब - दिन बिगड़ती क्यों न चली जाए , मगर परमेश्‍वर पर मेरा भरोसा और उसके साथ मेरा रिश्‍ता ही मेरी ज़िंदगी की डोर है । 
 मैं कितनी खुश हूँ कि मैं यहोवा के लोगों में से एक हूँ और उसका साथ मुझे हमेशा मिलता रहेगा ! ” 
 प्रेरित पौलुस ने थिस्सलुनीके के मसीहियों को उकसाया कि वे ‘ हताश प्राणियों को सांत्वना दें । ’ 
 एक इंसान कई वजहों से हताश हो सकता है । 
 उनमें से एक है , नाकामी की भावना । 
 सन्‌ 1993 में शैरन ने लिखा था : “ यह सोच - सोचकर कि मैं किसी काम की नहीं , . . . 
 मैं तीन साल तक हताशा के घुप अंधेरे में खोयी रही । . . . 
 प्राचीनों ने मेरा ढाढ़स बँधाया और मुझे सलाह दी । . . . 
 यहोवा ने प्रहरीदुर्ग पत्रिका के ज़रिए प्यार से समझाया कि गहरी हताशा के शिकार लोगों पर क्या बीतती है । 
 जी हाँ , वह वाकई अपने लोगों की परवाह करता है और उनकी भावनाओं को अच्छी तरह समझता है । ” 
 शैरन आज भी यहोवा के दिन का इंतज़ार करने के साथ - साथ , पूरी वफादारी से उसकी सेवा कर रही है । 
 इस बात का क्या सबूत है कि मसीही भारी तनाव से गुज़रते वक्‍त भी धीरज धर सकते हैं ? 
 कुछ मसीही बीते कल में हुए बुरे अनुभव की वजह से भारी तनाव से गुज़रते हैं । 
 हारली की ही मिसाल लीजिए । 
 वह पहले एक सैनिक था और उसने दूसरे विश्‍वयुद्ध में हिस्सा लिया था । 
 उस घमासान लड़ाई का उस पर इतना ज़बरदस्त असर हुआ कि युद्ध खत्म होने के बाद भी , बरसों तक उसे सपने में जंग का मैदान ही नज़र आता था । 
 वह नींद में अचानक चिल्ला उठता : “ देखो ! 
 बचो ! ” 
 और जब उसकी नींद टूटती , तो वह पसीने से तर - बतर होता । 
 मगर फिर उसने परमेश्‍वर के मार्गदर्शन के बारे में सीखा और उसके मुताबिक वह अपनी ज़िंदगी जीने लगा । 
 वक्‍त के गुज़रते , उसे युद्ध के सपने आने कम हो गए और अगर आते भी तो वे इतने खौफनाक नहीं होते थे । 
 एक मसीही ने किस तरह अपनी भावनाओं पर काबू पाया ? 
 एक मसीही भाई जब बाइपोलर डिसऑर्डर नाम की मानसिक बीमारी का शिकार हुआ , तो उसे घर - घर जाकर प्रचार करना काफी मुश्‍किल लगने लगा । 
 मगर फिर भी उसने हार नहीं मानी । 
 उसे इस बात का एहसास था कि प्रचार करने से न सिर्फ उसका बल्कि उन लोगों का भी उद्धार हो सकता है , जो सच्चाई में दिलचस्पी लेते हैं । 
 कभी - कभी तो किसी घर के दरवाज़े तक पहुँचने के बाद भी , वह घंटी बजाने के लिए हिम्मत नहीं जुटा पाता था । 
 वह कहता है : “ लेकिन कुछ ही समय बाद , मैं अपनी भावनाओं पर काबू पाकर , अगले दरवाज़े तक जाता और फिर से कोशिश करता । 
 प्रचार के काम में लगे रहने से , मैं काफी हद तक आध्यात्मिक तरीके से तंदुरुस्त रह सका हूँ । ” 
 इस भाई के लिए सभाओं में हाज़िर होना भी एक बड़ा संघर्ष था । 
 लेकिन उसे अच्छी तरह पता था कि भाई - बहनों के साथ संगति करना कितना ज़रूरी है । 
 इसलिए वह सभाओं में हाज़िर होने के लिए पुरज़ोर कोशिश करता रहा । — इब्रानियों 10 : 24 , 25 . 
 हालाँकि कुछ मसीही सभाओं में बोलने या उनमें हाज़िर होने से डरते हैं , मगर फिर भी वे कैसे धीरज धर रहे हैं ? 
 कुछ मसीहियों को फोबिया होता है , यानी किसी चीज़ या हालात को लेकर उनमें दहशत होती है । 
 जैसे , मसीही सभाओं में कुछ बोलने या उनमें हाज़िर होने के खयाल से ही उनके पसीने छूटने लग सकते हैं । 
 ज़रा सोचिए , ऐसे मसीहियों के लिए सभाओं में जवाब देना या ‘ परमेश्‍वर की सेवा स्कूल ’ में भाषण देना कितनी बड़ी चुनौती होती होगी ! 
 मगर फिर भी वे धीरज धरते हुए इस चुनौती का सामना कर रहे हैं । 
 इसलिए जब वे सभाओं में हाज़िर होते हैं और उनमें हिस्सा लेते हैं , तो यह देखकर हमें बड़ा हौसला मिलता है । 
 मानसिक बीमारियों से जूझने का सबसे असरदार तरीका क्या है ? 
 मानसिक बीमारी के शिकार इंसान को भरपूर आराम और नींद लेने से मदद मिल सकती है । 
 इसके अलावा , डॉक्टर के पास जाना भी उसके लिए फायदेमंद साबित हो सकता है । 
 लेकिन मानसिक बीमारियों से जूझने का सबसे असरदार तरीका है , प्रार्थना के ज़रिए परमेश्‍वर पर पूरा भरोसा रखना । 
 भजन 55 : 22 कहता है : “ अपना बोझ यहोवा पर डाल दे वह तुझे सम्भालेगा ; वह धर्मी को कभी टलने न देगा । ” 
 इसलिए ‘ सम्पूर्ण मन से यहोवा पर भरोसा रखिए । ’ — नीतिवचन 3 : 5 , 6 . 
 अज़ीज़ों की मौत का गम सहना 
 9 - 11 . 
 ( क ) अपने अज़ीज़ों की मौत का गम सहने के लिए , क्या बात हमारी मदद कर सकती है ? 
 ( ख ) हन्‍नाह की मिसाल पर गौर करने से हमें धीरज धरने में कैसे मदद मिल सकती है ? 
 जब मौत हमारे किसी अज़ीज़ को हमसे छीन लेती है , तो इससे हमें गहरा सदमा पहुँचता है । 
 उदाहरण के लिए , जब इब्राहीम की प्यारी पत्नी , सारा की मौत हुई , तो वह खूब रोया । 
 यीशु भी , जो एक सिद्ध इंसान था , अपने दोस्त लाजर की मौत पर खुद को रोक नहीं पाया और “ रो पड़ा । ” 
 इसलिए जब हमारे किसी अज़ीज़ की मौत हो जाती है , तो ऐसे में रोना और शोक मनाना लाज़िमी है । 
 मगर मसीही यह भी जानते हैं कि मरे हुओं का पुनरुत्थान होगा । 
 इसलिए वे ‘ औरों की नाईं शोक नहीं करते , जिन्हें आशा नहीं है । ’ — 1 थिस्सलुनीकियों 4 : 13 . 
 लेकिन हम अपने अज़ीज़ों की मौत का गम कैसे सह सकते हैं ? 
 एक उदाहरण पर गौर करने से शायद हमें मदद मिले । 
 जब हमारा कोई दोस्त किसी सफर पर जाता है , तब शुरू - शुरू में हमें दुःख तो ज़रूर होता है । 
 मगर हम लंबे समय तक गम में डूबे नहीं रहते , क्योंकि हम जानते हैं कि वह वापस ज़रूर आएगा । 
 उसी तरह , जब किसी वफादार मसीही की मौत होती है , तो यही नज़रिया अपनाने से हमारा गम थोड़ा - बहुत कम हो सकता है । 
 हमें पक्का यकीन होता है कि उसका पुनरुत्थान ज़रूर होगा । — सभोपदेशक 7 : 1 . 
 अगर हम ‘ सान्त्वना के ईश्‍वर ’ पर अपना पूरा भरोसा रखें , तो हम अपने अज़ीज़ों की मौत का गम सह सकेंगे । 
 इसके अलावा , पहली सदी की विधवा , हन्‍नाह की मिसाल पर गौर करने से भी हमें धीरज धरने में मदद मिलेगी । 
 हन्‍नाह शादी के सात साल बाद ही विधवा हो गयी थी । 
 और बाइबल दिखाती है कि 84 साल की उम्र में भी वह मंदिर में यहोवा की पवित्र सेवा करने में लगी हुई थी । 
 इस तरह की समर्पित ज़िंदगी बिताने से उसे बेशक अपने गम और अकेलेपन का सामना करने में मदद मिली होगी । 
 उसी तरह , अगर हम राज्य का प्रचार करने और दूसरे मसीही कामों में लगातार हिस्सा लें , तो हम अपने अज़ीज़ों की मौत का गम सह पाएँगे । 
 तरह - तरह की परीक्षाओं का सामना करना 
 कुछ मसीहियों के पारिवारिक जीवन में कौन - सी परीक्षा आती है ? 
 कुछ मसीहियों के पारिवारिक जीवन में ऐसी परीक्षाएँ आती हैं , जिनका सामना करने के लिए उन्हें धीरज की ज़रूरत होती है । 
 मिसाल के लिए , जब पति - पत्नी में से कोई एक बेवफाई करता है , तो इसका उसके परिवार पर क्या ही बुरा असर पड़ता है ! 
 बेकसूर साथी के दिल को गहरी चोट पहुँचती है । 
 इस वजह से उसके रातों की नींद उड़ सकती है और वह शायद फूट - फूटकर रोए भी । 
 वह अपने गम में इस कदर खोया रहता है कि छोटे - मोटे काम करते वक्‍त उससे गलतियाँ हो सकती हैं , या फिर उसके साथ कोई हादसा हो सकता है । 
 उसकी भूख मर सकती है , जिसकी वजह से उसका वज़न दिन - ब - दिन घटता जा सकता है । 
 अपनी भावनाओं पर काबू रखना उसके लिए मुश्‍किल हो सकता है । 
 वह शायद मसीही कामों में भी हिस्सा न ले पाए । 
 और - तो - और , बच्चों पर भी इसका गहरा असर होता है ! 
 13 , 14 . 
 ( क ) मंदिर के उद्‌घाटन के वक्‍त की गयी सुलैमान की प्रार्थना से आपको क्या करने का बढ़ावा मिलता है ? 
 ( ख ) हम पवित्र आत्मा के लिए क्यों प्रार्थना करते हैं ? 
 जब हम पर ऐसी परीक्षाएँ आती हैं , तब यहोवा हमें ज़रूरी मदद देता है । 
 परमेश्‍वर अपने लोगों की प्रार्थनाएँ सुनता है , यह बात हमें राजा सुलैमान की उस प्रार्थना से पता चलती है , जो उसने यहोवा के मंदिर के उद्‌घाटन के वक्‍त की थी । 
 सुलैमान ने परमेश्‍वर से बिनती की : “ तब यदि कोई मनुष्य वा तेरी प्रजा इस्राएल अपने अपने मन का दुःख जान लें , और गिड़गिड़ाहट के साथ प्रार्थना करके अपने हाथ इस भवन की ओर फैलाएं ; तो तू अपने स्वर्गीय निवासस्थान में से सुनकर क्षमा करना , और ऐसा करना , कि एक एक के मन को जानकर उसकी समस्त चाल के अनुसार उसको फल देना : तू ही तो सब आदमियों के मन के भेदों का जानने वाला है । 
 तब वे जितने दिन इस देश में रहें , जो तू ने उनके पुरखाओं को दिया था , उतने दिन तक तेरा भय मानते रहें । ” — 1 राजा 8 : 38 - 40 . 
 हमें खासकर पवित्र आत्मा के लिए बिनती करते रहने की ज़रूरत है । 
 आत्मा के फलों में आनंद और शांति जैसे गुण शामिल हैं । 
 इसलिए जब स्वर्ग में रहनेवाला हमारा पिता हमारी प्रार्थनाओं के जवाब में हमें पवित्र आत्मा देता है , तो हम दुःख के बजाय आनंद , और दर्द और बेबसी के बजाय शांति महसूस करते हैं । 
 नतीजा , हमें क्या ही सुकून मिलता है ! 
 बाइबल की कौन - कौन - सी आयतें हमें अपनी चिंताओं को कम करने में मदद दे सकती हैं ? 
 ज़ाहिर - सी बात है कि जब हम भारी तनाव से गुज़रते हैं , तब हमें चिंताएँ होंगी ही । 
 मगर इन चिंताओं को कुछ हद तक कम किया जा सकता है । 
 कैसे ? 
 यीशु की कही इस बात को ध्यान में रखने के ज़रिए : “ अपने प्राण के लिये यह चिन्ता न करना कि हम क्या खाएंगे ? 
 और क्या पीएंगे ? 
 और न अपने शरीर के लिये कि क्या पहिनेंगे ? . . . 
 इसलिये पहिले तुम [ परमेश्‍वर के ] राज्य और धर्म की खोज करो तो ये सब वस्तुएं भी तुम्हें मिल जाएंगी । ” 
 प्रेरित पतरस ने भी हमें यह बढ़ावा दिया : “ अपनी सारी चिन्ता [ परमेश्‍वर ] पर डाल दो , क्योंकि उस को तुम्हारा ध्यान है । ” 
 किसी समस्या का हल ढूँढ़ निकालने के लिए मेहनत करना सही है । 
 मगर जितना हमसे बन पड़ता है , उतना करने के बाद हमें चिंता नहीं करनी चाहिए । 
 इसके बजाय , हमें उस समस्या के बारे में प्रार्थना करनी चाहिए । 
 भजनहार ने अपने गीत में गाया : “ अपने मार्ग की चिन्ता यहोवा को सौंप दे : उस पर भरोसा रख तो वह सब कुछ करेगा । ” — भजन 37 : 5 , NHT . 
 16 , 17 . 
 ( क ) हम चिंताओं से पूरी तरह आज़ाद क्यों नहीं हो सकते ? 
 ( ख ) अगर हम फिलिप्पियों 4 : 6 , 7 में दिए शब्दों को लागू करें , तो हम क्या अनुभव करेंगे ? 
 पौलुस ने लिखा : “ किसी भी बात की चिन्ता मत करो : परन्तु हर एक बात में तुम्हारे निवेदन , प्रार्थना और बिनती के द्वारा धन्यवाद के साथ परमेश्‍वर के सम्मुख उपस्थित किए जाएं । 
 तब परमेश्‍वर की शान्ति , जो समझ से बिलकुल परे है , तुम्हारे हृदय और तुम्हारे विचारों को मसीह यीशु में सुरक्षित रखेगी । ” 
 बेशक , आदम की असिद्ध संतान होने की वजह से इंसान अपनी चिंताओं से पूरी तरह आज़ाद नहीं हो सकते । 
 इसहाक और रिबका , परमेश्‍वर का भय मानते थे मगर फिर भी उनके बेटे एसाव की हित्ती पत्नियों ने “ दोनों का जीवन बड़ा दुःखी बना दिया । ” 
 मसीही तीमुथियुस और त्रुफिमुस को अपनी बीमारी की वजह से काफी चिंता हुई होगी । 
 पौलुस को भी अपने संगी भाई - बहनों की चिंता सता रही थी । 
 हालाँकि इंसान चिंताओं से पूरी तरह आज़ाद तो नहीं हो सकते , मगर एक बात तय है कि ‘ प्रार्थना का सुननेवाला ’ उन लोगों की मदद करने के लिए हमेशा तैयार है जो उससे प्यार करते हैं । — भजन 65 : 2 . 
 जी हाँ , आज जब हम यहोवा के दिन का इंतज़ार कर रहे हैं , तो ‘ शान्ति का परमेश्‍वर ’ हमारे साथ है और हमें दिलासा देता है । 
 यहोवा “ दयालु और अनुग्रहकारी ” है , वह “ भला है और क्षमा करने को तत्पर रहता है , ” और “ उसको स्मरण रहता है कि मनुष्य मिट्टी ही हैं । ” 
 इसलिए आइए हम ‘ अपने निवेदन परमेश्‍वर के सम्मुख उपस्थित करें । ’ 
 ऐसा करने से हमें “ परमेश्‍वर की शान्ति ” मिलेगी , यानी ऐसा सुकून जो इंसान की समझ से परे है । 
 अय्यूब 42 : 5 में दर्ज़ शब्दों के मुताबिक , हम परमेश्‍वर को कैसे ‘ देख ’ पाते हैं ? 
 जब हमें अपनी प्रार्थनाओं का जवाब मिलता है , तब हमें यकीन हो जाता है कि परमेश्‍वर हमारे साथ है । 
 अय्यूब ने परीक्षाओं में धीरज धरने के बाद कहा : “ [ हे यहोवा ] मैं ने कानों से तेरा समाचार सुना था , परन्तु अब मेरी आंखें तुझे देखती हैं । ” 
 हम भी अपने विश्‍वास की आँखों से देख सकते हैं कि परमेश्‍वर हमारे साथ कैसे पेश आया है । 
 इससे हमारी समझ और एहसानमंदी की भावना बढ़ती है । 
 नतीजा , हम उसे और भी साफ तरीके से ‘ देख ’ पाते हैं । 
 इस तरह , परमेश्‍वर के साथ करीबी रिश्‍ता कायम करने से हमारे दिलो - दिमाग को क्या ही चैन मिलता है ! 
 अगर हम ‘ अपनी सारी चिन्ता परमेश्‍वर पर डाल ’ दें , तो हम क्या अनुभव करेंगे ? 
 अगर हम ‘ अपनी सारी चिन्ता यहोवा पर डाल ’ दें , तो इससे हमें ऐसा गहरा सुकून मिलेगा जो हमें परीक्षाओं में धीरज धरने में मदद दे सकता है । 
 यह सुकून हमारे हृदय और विचारों को सुरक्षित रखेगा । 
 यानी , हमारे लाक्षणिक हृदय की गहराई में हमें किसी तरह की बेचैनी , डर या घबराहट नहीं होगी । 
 हमारा मन भी किसी कशमकश या चिंता में डूबा नहीं रहेगा । 
 20 , 21 . 
 ( क ) स्तिफनुस की मिसाल कैसे साबित करती है कि ज़ुल्म सहते वक्‍त हमें सुकून मिल सकता है ? 
 ( ख ) आज के ज़माने के एक ऐसे मसीही की मिसाल बताइए जिसने परीक्षाओं में धीरज धरते वक्‍त शांति और सुकून का अनुभव किया । 
 शिष्य स्तिफनुस जब अपने विश्‍वास की कड़ी परीक्षा से गुज़र रहा था , तो उसमें यही सुकून नज़र आया । 
 उसके आखिरी बार गवाही देने से पहले , महासभा में हाज़िर सभी लोगों ने देखा कि “ उसका मुखड़ा स्वर्गदूत का सा ” है । 
 उसके चेहरे से ऐसा सुकून झलक रहा था , जैसा परमेश्‍वर के स्वर्गदूत के चेहरे पर दिखायी देता है । 
 जब स्तिफनुस ने न्यायियों से कहा कि वे यीशु को मार डालने के लिए दोषी हैं , तो वे “ जल गए और उस पर दांत पीसने लगे । ” 
 इसके बाद , स्तिफनुस ने “ पवित्र आत्मा से परिपूर्ण होकर स्वर्ग की ओर देखा ” और उसे ‘ परमेश्‍वर की महिमा और उसकी दहिनी ओर खड़ा यीशु ’ नज़र आया । 
 इस दर्शन से उसे इतनी हिम्मत मिली कि वह मरते दम तक वफादार रहा । 
 हालाँकि आज हमें कोई दर्शन नहीं मिलता है , मगर जब हम पर ज़ुल्म ढाए जाते हैं , तब हमें परमेश्‍वर की शांति मिल सकती है । 
 आइए कुछ ऐसे मसीहियों की भावनाओं पर गौर करें , जिन्हें नात्ज़ियों ने दूसरे विश्‍वयुद्ध के दौरान मौत के घाट उतार दिया था । 
 एक मसीही ने अदालत में हुई अपने मुकदमे की सुनवाई के बारे में बताते हुए कहा : “ मुझे मौत की सज़ा सुनायी गयी । 
 मैंने चुपचाप सुना और फिर कहा , ‘ मौत तक वफादार रहो । ’ 
 मैंने प्रभु की कही और भी बातें दोहरायी । 
 इसके बाद कार्रवाई खत्म हो गयी । 
 अब आप उस बारे में सोच - सोचकर चिंता न करें । 
 क्योंकि मेरे अंदर ऐसी शांति और सुकून है जिसका आप अंदाज़ा भी नहीं लगा सकते ! ” 
 एक और जवान मसीही को यह सज़ा सुनायी गयी थी कि उसका सिर कलम कर दिया जाएगा । 
 उसने अपने माता - पिता को लिखा : “ आधी रात बीत चुकी है । 
 मेरे पास अपना फैसला बदलने के लिए अब भी वक्‍त है । 
 मगर क्या मैं प्रभु को ठुकराकर इस दुनिया में खुश रह सकता हूँ ? 
 बिलकुल नहीं ! 
 यकीन मानिए , मुझे मौत से कोई डर नहीं बल्कि मैं खुश हूँ और सुकून महसूस कर रहा हूँ । ” 
 इसमें कोई दो राय नहीं कि यहोवा अपने वफादार सेवकों को सहारा देता है । 
 आप धीरज धर सकते हैं ! 
 22 , 23 . 
 अगर आप धीरज धरते हुए यहोवा के दिन का इंतज़ार करें , तो आप किस बात का यकीन रख सकते हैं ? 
 इस लेख में हमने जिन परीक्षाओं के बारे में चर्चा की , उनका शायद आप कभी सामना न करें । 
 मगर परमेश्‍वर के भय माननेवाले अय्यूब ने सही कहा था : “ मनुष्य जो स्त्री से उत्पन्‍न होता है , वह थोड़े दिनों का और दुख से भरा रहता है । ” 
 हो सकता है , आप एक ऐसी माँ या पिता हों , जो अपने बच्चों को बाइबल से मार्गदर्शन देने के लिए कड़ी मेहनत कर रहे हों । 
 हालाँकि स्कूल में उन पर कई आज़माइशें आती हैं , मगर जब वे यहोवा और उसके धर्मी सिद्धांतों के लिए दृढ़ खड़े रहते हैं , तो यह देखकर आपका दिल गद्‌गद हो उठता है ! 
 या फिर हो सकता है कि आप नौकरी की जगह पर मुश्‍किलों का सामना कर रहे हों , या आपको गलत काम करने के लिए लुभाया जा रहा हो । 
 इस तरह के सभी हालात में धीरज धरना मुमकिन है , क्योंकि ‘ यहोवा प्रति दिन आपका बोझ उठाता है । ’ — भजन 68 : 19 . 
 भले ही आप खुद को एक आम इंसान समझें , मगर एक बात हमेशा याद रखिए कि यहोवा आपके काम और उस प्रेम को कभी नहीं भूलेगा , जो आप उसके पवित्र नाम के लिए दिखाते हैं । 
 उसकी मदद से आप विश्‍वास की हर परीक्षा में धीरज धर सकते हैं । 
 इसलिए हमेशा परमेश्‍वर की मरज़ी पूरी करने के बारे में प्रार्थना कीजिए और योजना बनाते वक्‍त भी उसकी मरज़ी के बारे में सोचिए । 
 तब आप यकीन रख सकेंगे कि यहोवा के दिन का इंतज़ार करते वक्‍त , वह आप पर ढेरों आशीषें बरसाएगा और आपका साथ कभी नहीं छोड़ेगा । 
 ( w07 7 / 15 ) 
 आप क्या जवाब देंगे ? 
 • मसीहियों को धीरज की ज़रूरत क्यों है ? 
 • बीमारी और अज़ीजों की मौत का गम सहने में , क्या बात हमारी मदद कर सकती है ? 
 • परीक्षाओं के दौरान धीरज धरने में , प्रार्थना हमारी मदद कैसे करती है ? 
 • धीरज धरते हुए यहोवा के दिन का इंतज़ार करना क्यों मुमकिन है ? 
 “ हर प्रकार के लोभ से अपने आप को बचाए रखो ” 
 “ किसी का जीवन उस की संपत्ति की बहुतायात से नहीं होता । ” — लूका 12 : 15 . 
 1 , 2 . 
 ( क ) आज लोगों का ध्यान किस बात पर लगा हुआ है ? 
 ( ख ) दुनिया के लोगों के रवैए से हम पर क्या दबाव आ सकता है ? 
 कई लोग मानते हैं कि ज़मीन - जायदाद , पैसा , शोहरत , मोटी तनख्वाहवाली नौकरी , घर - परिवार का होना कामयाब ज़िंदगी की निशानी है । 
 या इन्हें हासिल कर लेने पर ही भविष्य सुरक्षित हो सकता है । 
 यह बात आज और भी साफ देखने को मिल रही है , क्योंकि अमीर और गरीब देशों में बहुत - से लोगों का ध्यान धन - दौलत कमाने और तरक्की करने में लगा हुआ है । 
 और यही उनकी ज़िंदगी का मकसद बन गया है । 
 लेकिन वहीं दूसरी तरफ , आध्यात्मिक बातों में उनकी जो थोड़ी - बहुत दिलचस्पी बची है , वह भी तेज़ी से खत्म होती जा रही है । 
 आज हालात बिलकुल वैसे ही हैं , जैसे बाइबल में पहले से बताए गए थे : “ अन्तिम दिनों में कठिन समय आएंगे । 
 क्योंकि मनुष्य अपस्वार्थी , लोभी , . . . 
 परमेश्‍वर के नहीं बरन सुखविलास ही के चाहनेवाले होंगे । 
 वे भक्‍ति का भेष तो धरेंगे , पर उस की शक्‍ति को न मानेंगे । ” 
 आज सच्चे मसीही रोज़ ऐसे लोगों के बीच में जी रहे हैं । 
 इसलिए उन पर हमेशा दुनिया के लोगों की सोच और जीने के तरीके को अपनाने का दबाव बना रहता है । 
 लेकिन क्या बात हमारी मदद करेगी कि हम दुनिया के ‘ साँचे में न ढल जाएँ ’ ? — रोमियों 12 : 2 , जे . 
 बी . 
 फिलिप्स का द न्यू टेस्टामैंट इन मॉर्डन इंग्लिश । 
 हम यीशु की किस सलाह पर ध्यान देंगे ? 
 इस बारे में हमारे “ विश्‍वास के कर्त्ता और सिद्ध करनेवाले ” यीशु मसीह ने हमें ज़बरदस्त सबक दिए हैं । 
 एक मौके पर , यीशु एक भीड़ को आध्यात्मिक बातों के बारे में गहराई से समझा रहा था कि तभी एक आदमी ने उसे बीच में टोक दिया । 
 उसने यीशु से गुज़ारिश की : “ हे गुरु , मेरे भाई से कह , कि पिता की संपत्ति मुझे बांट दे । ” 
 जवाब में , यीशु ने उस आदमी को और वहाँ मौजूद सभी को कुछ गंभीर सलाह दी । 
 उसने लोभ के बारे में एक कड़ी चेतावनी दी और इसे लोगों के दिलो - दिमाग में अच्छी तरह बैठाने के लिए एक दृष्टांत भी दिया । 
 यीशु ने इस मौके पर जो बात कही , उस पर हमें ध्यान देने की ज़रूरत है । 
 साथ ही , हमें यह समझने की ज़रूरत है कि हम उन बातों को अपने जीवन में लागू करके कैसे फायदा पा सकते हैं । — लूका 12 : 13 - 21 . 
 गैर - वाजिब गुज़ारिश 
 उस आदमी का यीशु को बीच में टोकना क्यों गलत था ? 
 उस आदमी के टोकने से पहले , यीशु अपने चेलों और लोगों को कपट से दूर रहने , हिम्मत के साथ दूसरों के सामने मनुष्य के पुत्र को कबूल करने और पवित्र आत्मा की मदद पाने के बारे बात कर रहा था । 
 ये वाकई ऐसे ज़रूरी विषय थे , जिन्हें चेलों को अपने मन में अच्छी तरह बिठाने की ज़रूरत थी । 
 लेकिन उस आदमी ने इतनी गंभीर चर्चा के बीच में टोकते हुए , यीशु से कहा कि वह उनके परिवार की जायदाद के बँटवारे का मसला हल करे । 
 इस बात से हम एक ज़रूरी सबक सीख सकते हैं । 
 उस आदमी की गुज़ारिश से क्या बात ज़ाहिर हुई ? 
 कहा जाता है कि “ धार्मिक उपदेश सुनते वक्‍त , एक इंसान किन बातों के बारे में सोचता है , उससे अकसर उसकी शख्सियत का पता चलता है । ” 
 गौर कीजिए कि जब यीशु गंभीर आध्यात्मिक विषयों के बारे में बात कर रहा था , तब वह आदमी शायद यह सोच रहा था कि धन - दौलत पाने के लिए उसे क्या करना चाहिए । 
 बाइबल यह नहीं बताती कि उस आदमी ने जायदाद को लेकर जो शिकायत की थी , उसके पीछे कोई वाजिब कारण था या नहीं । 
 हो सकता है कि उस आदमी ने सोचा हो कि यीशु एक बुद्धिमान न्यायी है और लोग उसकी काफी इज़्ज़त करते हैं , तो क्यों न वह उसका फायदा उठा ले । 
 वजह चाहे जो भी रही हो , उस आदमी की गुज़ारिश से एक बात साफ ज़ाहिर हुई कि उसे आध्यात्मिक बातों की कोई कदर नहीं थी । 
 क्या आपको नहीं लगता कि हमें भी खुद की जाँच करनी चाहिए ? 
 जैसे , मसीही सभाओं के दौरान हमारा मन बड़ी आसानी से उन बातों की तरफ भटक सकता है , जिन्हें हम बाद में करनेवाले हैं । 
 लेकिन ऐसी बातों के बारे में सोचने के बजाय , हमें सभा में दी जानेवाली जानकारी पर ध्यान लगाना चाहिए । 
 और यह सोचना चाहिए कि हम उसे अपने जीवन में कैसे लागू कर सकते हैं , ताकि स्वर्ग में रहनेवाले हमारे पिता , यहोवा और साथी मसीहियों के साथ हमारा रिश्‍ता और भी मज़बूत हो सके । — भजन 22 : 22 ; मरकुस 4 : 24 . 
 यीशु ने उस आदमी की गुज़ारिश को क्यों पूरा नहीं किया ? 
 उस आदमी को यीशु से गुज़ारिश करने के लिए चाहे किसी भी बात ने उकसाया हो । 
 लेकिन यीशु ने उसकी गुज़ारिश पूरी नहीं की । 
 इसके बजाय , उसने उससे कहा : “ हे मनुष्य , किस ने मुझे तुम्हारा न्यायी या बांटनेवाला नियुक्‍त किया है ? ” 
 यह कहकर यीशु , मूसा की कानून - व्यवस्था के तहत किए गए एक इंतज़ाम की तरफ इशारा कर रहा था , जिससे लोग अच्छी तरह वाकिफ थे । 
 इंतज़ाम के मुताबिक , इस तरह के मामलों को निपटाने के लिए नगरों में न्यायी ठहराए जाते थे । 
 दूसरी तरफ , यीशु को ज़्यादा ज़रूरी बातों की फिक्र थी । 
 जैसे , राज्य की सच्चाई के बारे में गवाही देना और परमेश्‍वर की इच्छा लोगों को सिखाना । 
 आज , हमें भी यीशु की मिसाल पर चलते हुए , ज़िंदगी की छोटी - मोटी चिंताओं को आध्यात्मिक बातों के आड़े नहीं आने देना चाहिए । 
 इसके बजाय , हमें अपना वक्‍त और ताकत , सुसमाचार का प्रचार करने और ‘ सब जाति के लोगों को चेला बनाने ’ के काम में लगानी चाहिए । — मत्ती 24 : 14 ; 28 : 19 . 
 लोभ से खबरदार 
 यीशु ने उस आदमी के इरादे को भाँपते हुए क्या कहा ? 
 यीशु इंसानों के दिल में छिपे इरादों को पढ़ सकता था । 
 इसलिए जब उस आदमी ने यीशु से अपने निजी मामले में दखल देने की गुज़ारिश की , तो यीशु समझ गया कि इसके पीछे उसका क्या इरादा है । 
 इसलिए उसकी गुज़ारिश को यूँ ही ठुकरा देने के बजाय उसने कहा : “ चौकस रहो , और हर प्रकार के लोभ से अपने आप को बचाए रखो : क्योंकि किसी का जीवन उस की संपत्ति की बहुतायात से नहीं होता । ” — लूका 12 : 15 . 
 लोभ क्या है , और इसका क्या अंजाम हो सकता है ? 
 लोभ क्या है ? 
 पैसा या किसी और चीज़ की सिर्फ चाहत होना लोभ नहीं , क्योंकि ज़िंदगी में इनकी अपनी एक जगह हो सकती है । 
 एक शब्दकोश के मुताबिक , लोभ का मतलब है , “ दौलत , जायदाद या किसी और की चीज़ों को पाने की हद - से - ज़्यादा इच्छा । ” 
 लोभी इंसान वह होता है , जिसमें खासकर दूसरों की चीज़ें पाने की ऐसी भूख होती है , जो कभी नहीं मिटती । 
 उसे शायद उन चीज़ों की ज़रूरत न हो , फिर भी वह उन्हें पाना चाहता है । 
 साथ ही , दूसरों पर इसका क्या असर होगा , इस बारे में वह बिलकुल नहीं सोचता है । 
 किसी चीज़ को पाने की इच्छा उसकी सोच पर इस कदर हावी हो जाती है कि वह उसे पाने की हर मुमकिन कोशिश करता है । 
 इस तरह वह चीज़ उसके लिए भगवान्‌ बन जाती है । 
 याद कीजिए कि प्रेरित पौलुस ने लालची इंसानों की तुलना मूर्तिपूजा करनेवालों से की थी , जो परमेश्‍वर के राज्य के वारिस नहीं होंगे । — इफिसियों 5 : 5 ; कुलुस्सियों 3 : 5 . 
 लालच किन तरीकों से ज़ाहिर हो सकता है ? 
 इसकी कुछ मिसालें दीजिए । 
 दिलचस्पी की बात है कि यीशु ने “ हर प्रकार के लोभ ” से खबरदार रहने को कहा । 
 एक इंसान कई चीज़ों का लोभ या लालच कर सकता है । 
 दस आज्ञाओं में से आखिरी आज्ञा में , ऐसी ही कुछ चीज़ों के बारे में बताया गया है : “ तू किसी के घर का लालच न करना ; न तो किसी की स्त्री का लालच करना , और न किसी के दास - दासी , वा बैल गदहे का , न किसी की किसी वस्तु का लालच करना । ” 
 बाइबल में , ऐसे अलग - अलग शख्स की मिसालें दी गयी हैं , जिन्होंने किसी - न - किसी तरह के लालच में पड़कर गंभीर पाप किए । 
 शैतान उनमें से पहला है । 
 उसने वह महिमा , आदर और अधिकार पाने का लोभ किया , जो सिर्फ यहोवा का था । 
 हव्वा ने सही - गलत के स्तर तय करने के परमेश्‍वर के हक का लोभ किया । 
 इस वजह से वह शैतान के बहकावे में आ गयी । 
 नतीजा , सभी इंसान पाप और मौत की जकड़ में आ गए । 
 दुष्टात्माएँ , जो पहले स्वर्गदूत थे , “ अपने पद ” से नाखुश हो गए और उन्होंने ऐसी चीज़ को हासिल करने के लिए “ अपने निज निवास को छोड़ दिया , ” जिस पर उनका कोई हक नहीं था । 
 इसके अलावा , बिलाम , आकान , गेहजी और यहूदा इस्करियोती के बारे में भी सोचिए । 
 उनके पास जो था , उससे खुश होने के बजाय , उन्होंने दौलत पाने की इच्छा को अपने अंदर इस कदर हावी होने दिया कि वे अपनी ज़िम्मेदारी के पद का गलत इस्तेमाल करने लगे । 
 नतीजा , यही लालच उनकी बरबादी का सबब बन गयी । 
 यीशु की सलाह मानते हुए हमें क्यों ‘ चौकस रहना ’ है ? 
 यह कितना सही था कि यीशु ने लालच से दूर रहने की चेतावनी देते वक्‍त सबसे पहले कहा : “ चौकस रहो ” ! 
 क्यों ? 
 क्योंकि लोगों के लिए यह देखना तो बहुत आसान होता है कि दूसरे लालची हैं । 
 लेकिन ऐसा बहुत ही कम होता है कि वे खुद यह कबूल करते हैं कि उनमें भी लालच है । 
 जो भी हो , प्रेरित पौलुस की यह बात उन पर लागू होती है : “ रुपये का लोभ सब प्रकार की बुराइयों की जड़ है । ” 
 शिष्य याकूब ने भी समझाया था कि गलत इच्छाएँ ‘ गर्भवती होकर पाप को जनती हैं । ’ 
 यीशु की सलाह को मानते हुए हमें ‘ चौकस रहना ’ है । 
 मगर यह देखने के लिए नहीं कि दूसरे लालची हैं या नहीं , बल्कि खुद की जाँच करने के लिए कि हमारा ध्यान कहाँ लगा हुआ है , ताकि हम ‘ हर प्रकार के लोभ से अपने आप को बचाए रख सके । ’ 
 ऐशो - आराम की ज़िंदगी 
 11 , 12 . 
 ( क ) यीशु ने लालच के बारे में क्या चेतावनी दी ? 
 ( ख ) हमें यीशु की चेतावनी को क्यों मानना चाहिए ? 
 एक और वजह है कि हमें क्यों लालच से बचे रहना है । 
 ध्यान दीजिए कि यीशु ने आगे क्या कहा : “ किसी का जीवन उस की संपत्ति की बहुतायात से नहीं होता । ” 
 यीशु के इन शब्दों पर गौर करना हमारे लिए ज़रूरी है । 
 क्योंकि हम ऐसी दुनिया में जी रहे हैं , जहाँ लोग धन - दौलत के पीछे पागल हैं , और खुशी और कामयाबी को पैसों से आँका जाता है । 
 इन शब्दों से यीशु यह इशारा कर रहा था कि एक इंसान के पास चाहे कितनी ही धन - दौलत और ज़मीन - जायदाद क्यों न हो , एक मकसद और संतोष से भरी ज़िंदगी उन पर निर्भर नहीं करती । 
 लेकिन कुछ लोग शायद इस बात को मानने से इनकार करें । 
 वे कहें कि धन - दौलत होना ज़रूरी है , क्योंकि तभी हम आराम की ज़िंदगी जी सकते हैं और उसका पूरा मज़ा उठा सकते हैं । 
 इसलिए वे ऐसा करियर बनाने में दिन - रात एक कर देते हैं , जिससे वे खूब पैसा कमा सकें । 
 और अपनी हर मनपसंद चीज़ हासिल कर सकें । 
 जैसे , नयी - नयी इलेक्ट्रॉनिक चीज़ें वगैरह । 
 वे सोचते हैं कि इस तरह वे अच्छी ज़िंदगी जी पाएँगे । 
 लेकिन ऐसी सोच रखनेवाले यीशु की बात को समझने से चूक जाते हैं । 
 ज़िंदगी और धन - दौलत के बारे में सही नज़रिया क्या है ? 
 यीशु यह नहीं कह रहा था कि ढेर सारी धन - दौलत होना , सही है या गलत । 
 इसके बजाय , वह इस बात पर ज़ोर दे रहा था कि एक इंसान की ज़िंदगी “ उस की संपत्ति ” पर निर्भर नहीं करती । 
 हम सब जानते हैं कि ज़िंदा रहने के लिए ज़रूरी नहीं कि हमारे पास बहुत सारी चीज़ें हों । 
 हमारे लिए बस थोड़ा खाना , तन ढकने के लिए कपड़े और सोने के लिए एक जगह काफी है । 
 एक अमीर इंसान के पास ये चीज़ें बहुतायात में होती हैं , वहीं दूसरी तरफ एक गरीब को इन्हें हासिल करने में खूब मेहनत करनी पड़ती है । 
 लेकिन मौत होने पर अमीर - गरीब दोनों का एक ही अंजाम होता है और सबकुछ धरा - का - धरा रह जाता है । 
 इसलिए सुख - सुविधा की चीज़ें होने या उन्हें जुटा लेने से हमारी ज़िंदगी मकसद - भरी नहीं बन सकती । 
 और न ही हमें यह सोचना चाहिए कि इन चीज़ों से हमारी ज़िंदगी को मकसद मिल सकता है । 
 इस बात को और भी अच्छी तरह समझने के लिए , हमें यह जाँचने की ज़रूरत है कि यीशु किस तरह के जीवन की बात कर रहा था । 
 बाइबल में लूका की किताब में दिए गए शब्द “ जीवन ” से हम क्या सीख सकते हैं ? 
 यीशु ने कहा कि किसी का “ जीवन उस की संपत्ति . . . 
 से नहीं होता । ” 
 लूका की सुसमाचार की किताब में , जिस यूनानी शब्द ( ज़ोए ) का अनुवाद “ जीवन ” किया गया है , उसका मतलब जीने का तरीका नहीं , बल्कि इंसान की जान है । 
 * यीशु कह रहा था कि चाहे हम अमीर हों या गरीब , चाहे ऐशो - आराम की ज़िंदगी जीते हों या तंगहाली में जी रहे हों , हमारा इस बात पर कोई काबू नहीं कि हम कितने साल जीएँगे , यहाँ तक कि कल ज़िंदा रहेंगे भी या नहीं । 
 यीशु ने अपने पहाड़ी उपदेश में कहा था : “ तुम में कौन है , जो चिन्ता करके अपनी अवस्था में एक घड़ी भी बढ़ा सकता है ? ” 
 बाइबल साफ - साफ बताती है कि सिर्फ यहोवा ही “ जीवन का सोता ” है । 
 और वही वफादार इंसानों को स्वर्ग में या इस धरती पर “ सत्य जीवन ” या “ अनन्त जीवन ” दे सकता है यानी ऐसी ज़िंदगी , जिसमें वे हमेशा - हमेशा के लिए जीएँगे । — भजन 36 : 9 ; 1 तीमुथियुस 6 : 12 , 19 . 
 कई लोग धन - दौलत और सुख - सुविधा की चीज़ों पर क्यों भरोसा रखते हैं ? 
 यीशु के शब्द बताते हैं कि लोगों के लिए ज़िंदगी के बारे में गलत नज़रिया अपनाना बहुत आसान होता है । 
 चाहे कोई अमीर हो या गरीब , सभी इंसान असिद्ध हैं और एक - न - एक - दिन सभी को मरना है । 
 प्राचीन समय के मूसा ने कहा : “ हमारी आयु के वर्ष सत्तर तो होते हैं , और चाहे बल के कारण अस्सी वर्ष भी हो जाएं , तौभी उनका घमण्ड केवल कष्ट और शोक ही शोक है ; क्योंकि वह जल्दी कट जाती है , और हम जाते रहते हैं । ” 
 इसलिए जो लोग परमेश्‍वर के साथ एक अच्छा रिश्‍ता कायम नहीं करते , वे अकसर ‘ खाओ - पीओ , क्योंकि कल तो मर ही जाएंगे ’ जैसी सोच अपना लेते हैं , जिसके बारे में पौलुस ने बताया था । 
 दूसरे , यह देखते हुए कि जीवन पल - भर का है और कभी - भी कुछ भी हो सकता है , धन - दौलत और ऐशो - आराम की चीज़ों में सुरक्षा और स्थिरता ढूँढ़ने की कोशिश करते हैं । 
 शायद उन्हें लगता है कि ढेरों चीज़ें जुटा लेने से उनकी ज़िंदगी और भी महफूज़ होगी । 
 इसलिए वे धन - संपत्ति बटोरने में दिन - रात एक कर देते हैं । 
 लेकिन यह मानना उनकी बड़ी भूल है कि सुरक्षा और खुशी का ताल्लुक दौलत और सुख - सुविधा की चीज़ों से है । — भजन 49 : 6 , 11 , 12 . 
 एक सुरक्षित भविष्य 
 ज़िंदगी का असली मोल किस बात से नहीं आँका जाता ? 
 शायद यह सच हो कि एक इंसान जो ठाट - बाट की ज़िंदगी जीता हो , यानी जिसके पास आलीशान घर हो , गाड़ी और महँगे - महँगे कपड़े हों और ऐसी दूसरी चीज़ें हों , जिससे उसकी ज़िंदगी में आराम - ही - आराम हो । 
 वह शायद अच्छे - से - अच्छा इलाज करवाकर अपने जीवन के चंद साल और भी बढ़ा ले । 
 लेकिन क्या ऐसी ज़िंदगी वाकई मकसद भरी और सुरक्षित होती है ? 
 ज़िंदगी का असली मोल इस बात ने नहीं आँका जाता कि एक इंसान कितने साल ज़िंदा रहता है या उसके पास सुख - सुविधा की कितनी चीज़ें हैं । 
 प्रेरित पौलुस ने बताया था कि इन चीज़ों पर ज़्यादा भरोसा रखने के क्या खतरे हो सकते हैं । 
 उसने तीमुथियुस को लिखा था : “ इस संसार के धनवानों को आज्ञा दे , कि वे अभिमानी न हों और चंचल धन पर आशा न रखें , परन्तु परमेश्‍वर पर जो हमारे सुख के लिये सब कुछ बहुतायत से देता है । ” — 1 तीमुथियुस 6 : 17 . 
 17 , 18 . 
 ( क ) धन - दौलत के बारे सही नज़रिया रखने के सिलसिले में , कौन - सी बढ़िया मिसालें हैं , जिन पर हमें चलना चाहिए ? 
 ( ख ) हम अगले लेख में यीशु के बताए किस दृष्टांत पर गौर करेंगे ? 
 धन पर भरोसा रखना नासमझी है , क्योंकि यह “ चंचल ” होता है । 
 यानी यह आज है तो कल नहीं । 
 कुलपिता अय्यूब बहुत अमीर था , लेकिन जब अचानक उस पर मुसीबतों का पहाड़ टूट पड़ा , तो उसकी धन - दौलत कोई काम नहीं आयी । 
 क्योंकि एक ही रात में उसका सबकुछ तबाह हो गया । 
 लेकिन उन परीक्षाओं और मुसीबतों में , परमेश्‍वर के साथ उसके मज़बूत रिश्‍ते ने ही उसे सँभाले रखा । 
 इब्राहीम के पास भी ज़मीन - जायदाद और बेशुमार दौलत थी । 
 फिर भी , जब उसे परमेश्‍वर से एक मुश्‍किल काम मिला , तो उसे कबूल करने में उसने अपनी धन - दौलत को रुकावट नहीं बनने दिया । 
 नतीजा , उसे “ जातियों के समूह का मूलपिता ” बनने की आशीष मिली । 
 अय्यूब और इब्राहीम की तरह और भी कई मिसालें है , जिन पर हम चल सकते हैं । 
 चाहे हम जवान हों या बुज़ुर्ग , हम सभी को खुद की जाँच करके यह देखने की ज़रूरत है कि हम अपनी ज़िंदगी में किन बातों को सबसे ज़्यादा अहमियत देते हैं और हम किस पर भरोसा रखते हैं । — इफिसियों 5 : 10 ; फिलिप्पियों 1 : 10 . 
 लालच और ज़िंदगी के बारे में सही नज़रिया रखने के सिलसिले में , यीशु ने जो चंद शब्द कहे थे , उनका कितना गहरा अर्थ है और उनसे हम कितना कुछ सीख सकते हैं । 
 लेकिन यीशु ने कुछ और भी हिदायतें दी । 
 उसने एक दृष्टांत बताया , जो सोचने पर मजबूर कर देता है । 
 वह था , एक मूर्ख धनवान का दृष्टांत । 
 आज हमारी ज़िंदगी पर वह दृष्टांत कैसे लागू होता है और हम उससे क्या सीख सकते हैं ? 
 इस बारे में हम अगले लेख में चर्चा करेंगे । 
 ( w07 8 / 1 ) 
 [ फुटनोट ] 
 यूनानी में “ जीवन ” के लिए एक और शब्द है , बायोस । 
 वाइन्स्‌ एक्सपॉज़िट्री डिक्शनरी ऑफ ओल्ड एण्ड न्यू टेस्टामेंट वर्ड्‌स्‌ के मुताबिक , शब्द बायोस का मतलब है , “ जीवन की अवधि , ” “ जीने का तरीका ” और “ जीने का साधन । ” 
 आप क्या जवाब देंगे ? 
 • यीशु ने उस आदमी की गुज़ारिश को पूरा नहीं किया , इससे हम क्या सीख सकते हैं ? 
 • हमें लालच से क्यों बचे रहना चाहिए और हम यह कैसे कर सकते हैं ? 
 • क्यों हमारी ज़िंदगी धन - दौलत पर निर्भर नहीं करती ? 
 • क्या बात हमें एक मकसद - भरी और सुरक्षित ज़िंदगी जीने में मदद दे सकती है ? 
 क्या आप “ परमेश्‍वर की दृष्टि में धनी ” हैं ? 
 “ ऐसा ही वह मनुष्य भी है जो अपने लिये धन बटोरता है , परन्तु परमेश्‍वर की दृष्टि में धनी नहीं । ” — लूका 12 : 21 . 
 1 , 2 . 
 ( क ) लोग किस चीज़ के लिए बड़ी - बड़ी कुरबानियाँ देने के लिए तैयार हो जाते हैं ? 
 ( ख ) मसीहियों को कौन - सी चुनौती और खतरे का सामना करना पड़ता है ? 
 मुद्दतों से कई देशों के लोगों ने धन - संपत्ति पाने की धुन में खून - पसीना बहाया है । 
 मिसाल के लिए , 19वीं सदी में ऑस्ट्रेलिया , दक्षिण अफ्रीका , कैनडा और अमरीका जैसे देशों में सोने के लिए भागदौड़ मच गयी थी । 
 दुनिया के कोने - कोने से ऐसे लोग आए थे , जिन्होंने सोना पाने के लिए अपना घरबार , यहाँ तक कि अपने अज़ीज़ों को छोड़ दिया था । 
 यही नहीं , उन्हें एक अनजान देश के खतरनाक माहौल में रहना भी मंज़ूर था । 
 जी हाँ , दौलत हासिल करने के जुनून में कई लोग बड़े - से - बड़े खतरे मोल लेने और बड़ी - बड़ी कुरबानियाँ तक देने के लिए तैयार हो जाते हैं । 
 हालाँकि आज , ज़्यादातर लोग खज़ाने की खोज में नहीं लगे हुए हैं , फिर भी उन्हें अपना गुज़ारा करने के लिए मेहनत करनी पड़ती है । 
 इस मौजूदा संसार में रोज़ी रोटी कमाना काफी चुनौती - भरा हो सकता है , इसमें एक इंसान का लगभग पूरा समय और पूरी ताकत खर्च हो सकती है , यहाँ तक कि यह एक भारी बोझ बन सकता है । 
 एक इंसान रोटी , कपड़ा और मकान जैसी ज़रूरतों को पूरा करने में इस कदर डूब सकता है कि वह ज़िंदगी की और भी ज़रूरी बातों को या तो नज़रअंदाज़ कर देता है , या फिर उन्हें पूरी तरह भूल जाता है । 
 इंसान के इसी रुझान के बारे में यीशु ने एक दृष्टांत दिया था । 
 यह दृष्टांत लूका 12 : 16 - 21 में दर्ज़ है । 
 लूका 12 : 16 - 21 में दर्ज़ यीशु के दृष्टांत का सार बताइए । 
 यीशु ने यह दृष्टांत उस वक्‍त दिया था , जब उसने लोभ से खबरदार रहने की बात कही थी , जिसके बारे में हम पिछले लेख में बारीकी से जाँच कर चुके हैं । 
 यीशु ने उस दृष्टांत में एक धनवान आदमी के बारे में बताया , जिसके गोदाम पहले से अनाज और सामान से भरे हुए थे । 
 मगर इतना सब होकर भी वह संतुष्ट नहीं था । 
 वह अपने पुराने गोदामों को तोड़कर , उनसे भी बड़े - बड़े गोदाम बनवाना चाहता था , ताकि वह उनमें और भी ज़्यादा अनाज और सामान रख सके । 
 इस तरह , वह अपनी बाकी की ज़िंदगी आराम से बिताने की योजना बना ही रहा था कि उसी वक्‍त परमेश्‍वर ने उससे कहा कि उसकी मौत होनेवाली है और जो कुछ उसने जमा किया है , वह किसी और का हो जाएगा । 
 फिर , दृष्टांत के आखिर में यीशु ने कहा : “ ऐसा ही वह मनुष्य भी है जो अपने लिये धन बटोरता है , परन्तु परमेश्‍वर की दृष्टि में धनी नहीं । ” 
 इस दृष्टांत से हमें क्या सीख मिलती है ? 
 और इससे हम कैसे फायदा पा सकते हैं ? 
 समस्या में उलझा धनवान 
 यीशु के दृष्टांत में बताए धनवान आदमी के बारे में हम क्या कह सकते हैं ? 
 कई देशों के लोग यीशु के इस दृष्टांत से अच्छी तरह वाकिफ हैं । 
 गौर कीजिए कि यीशु ने इस दृष्टांत की शुरूआत बहुत ही सरल तरीके से की । 
 उसने कहा : “ किसी धनवान की भूमि में बड़ी उपज हुई । ” 
 यीशु ने यह नहीं कहा कि उस आदमी ने कोई तिकड़म आज़माकर या फिर गैर - कानूनी तरीकों से अपनी दौलत कमायी थी । 
 दूसरे शब्दों में कहें तो वह बुरा आदमी नहीं था । 
 इसके बजाय , यीशु के शब्दों से हमारा इस नतीजे पर पहुँचना सही होगा कि उसने बड़ी लगन के साथ काम किया था । 
 उसने भविष्य के लिए न सिर्फ योजना बनायी बल्कि धन - संपत्ति भी बटोरी । 
 हो सकता है , उसने यह सब अपने परिवार के लिए किया हो । 
 इसलिए अगर दुनिया के नज़रिए से देखा जाए , तो वह धनवान आदमी काफी मेहनती था और अपनी ज़िम्मेदारियों को गंभीरता से लेता था । 
 यीशु के दृष्टांत में बताए आदमी के आगे क्या समस्या थी ? 
 चाहे वह आदमी मेहनती रहा हो या नहीं , मगर एक बात तय है कि यीशु ने उसे धनवान कहा । 
 इसका मतलब है कि उसके पास पहले से ढेर सारी धन - संपत्ति थी । 
 लेकिन यीशु ने यह भी कहा कि उस धनवान के आगे एक बड़ी समस्या थी । 
 उसके खेत में इतनी फसल हुई जितनी कि उसे उम्मीद भी नहीं थी और जिसे रखने के लिए उसके पास जगह भी कम पड़ गयी । 
 ऐसे में उसे क्या करना चाहिए था ? 
 आज , परमेश्‍वर के बहुत - से सेवकों को किस तरह के चुनाव करने पड़ते हैं ? 
 आज , यहोवा के बहुत - से सेवक भी उस धनवान के जैसे हालात का सामना करते हैं । 
 सच्चे मसीही अपना काम पूरी ईमानदारी , लगन और मेहनत से करते हैं । 
 चाहे वे नौकरी करते हों या उनका खुद का कारोबार हो , वे अकसर कामयाब होते हैं । 
 और कुछ तो अपने काम में माहिर हो जाते हैं । 
 इसलिए जब उनके सामने प्रमोशन की पेशकश रखी जाती है या कारोबार बढ़ाने के नए मौके आते हैं , तो वे कशमकश में पड़ जाते हैं । 
 क्या उन्हें तरक्की करने के इस मौके का फायदा उठाकर ज़्यादा पैसा कमाने में लग जाना चाहिए या उसे ठुकरा देना चाहिए ? 
 उसी तरह , कई जवान साक्षी स्कूल की पढ़ाई में अव्वल होते हैं । 
 नतीजा , उन्हें इनाम या वज़ीफा मिलता है , ताकि वे बड़े - बड़े विश्‍वविद्यालयों में ऊँची शिक्षा हासिल कर सकें । 
 ऐसे में क्या उन्हें दूसरे जवानों की तरह इनाम या वज़ीफा कबूल कर लेना चाहिए ? 
 यीशु के दृष्टांत में बताए आदमी ने अपनी समस्या का क्या हल निकाला ? 
 अब आइए हम वापस यीशु के दृष्टांत में जाएँ । 
 जब उस धनवान के खेत में बड़ी फसल हुई और अनाज रखने की जगह कम पड़ गयी , तब उसने क्या किया ? 
 उसने अपने पुराने गोदामों को तोड़कर उनसे भी बड़े - बड़े गोदाम बनवाने का फैसला किया , ताकि वह उनमें अपना सारा अनाज और सामान रख सके । 
 ज़ाहिर है कि वह अपनी इस योजना से खुश था और खुद को सुरक्षित महसूस कर रहा था । 
 इसलिए उसने मन - ही - मन सोचा : “ [ मैं ] अपने प्राण से कहूंगा , कि प्राण , तेरे पास बहुत वर्षों के लिये बहुत संपत्ति रखी है ; चैन कर , खा , पी , सुख से रह । ” — लूका 12 : 19 . 
 उसे “ मूर्ख ” क्यों कहा गया ? 
 यीशु के दृष्टांत में बताया आदमी कौन - सी अहम बात भूल गया था ? 
 मगर जैसे यीशु ने ज़ाहिर किया , उस धनवान आदमी को उसकी योजना ने सुरक्षा का जो एहसास दिलाया था , वह झूठा था । 
 उसने चाहे कितनी ही व्यावहारिक योजना क्यों न बनायी हो , मगर वह एक अहम बात भूल गया । 
 उसने परमेश्‍वर की मरज़ी के बारे में बिलकुल भी नहीं सोचा । 
 इसके बजाय , उसने सिर्फ अपने बारे में सोचा कि वह कैसे अपनी बाकी की ज़िंदगी खाने - पीने और सुख - चैन से जीने में बिताएगा । 
 वह मान बैठा कि “ बहुत संपत्ति ” होने की वजह से वह ‘ बहुत वर्ष ’ जी पाएगा । 
 मगर अफसोस , उसने जैसा सोचा वैसा नहीं हुआ । 
 यीशु ने दृष्टांत बताने से पहले कहा था : “ किसी का जीवन उस की संपत्ति की बहुतायात से नहीं होता । ” 
 यही बात उस धनवान के मामले में सच साबित हुई । 
 जब उस धनवान ने अपने गोदामों को बड़ा करने की योजना बनायी , तब उसी रात को उसकी सारी मेहनत पर पानी फिर गया । 
 क्योंकि परमेश्‍वर ने उससे कहा : “ हे मूर्ख , इसी रात तेरा प्राण तुझ से ले लिया जाएगा : तब जो कुछ तू ने इकट्ठा किया है , वह किस का होगा ? ” — लूका 12 : 20 . 
 दृष्टांत में बताए धनवान को मूर्ख क्यों कहा गया था ? 
 यही है यीशु के दृष्टांत का असली मुद्दा : परमेश्‍वर ने उस धनवान को मूर्ख कहा । 
 एक्सजेटिकल डिक्शनरी ऑफ द न्यू टेस्टमेंट ( यूनानी शास्त्र का शब्दकोश ) के मुताबिक , जिस यूनानी शब्द का अनुवाद “ मूर्ख ” किया गया है , उसके अलग - अलग रूप हैं और उन सबका “ हमेशा एक ही मतलब होता है , वह है समझ की कमी । ” 
 यह शब्द एक ऐसे इंसान के लिए इस्तेमाल नहीं किया जाता है , जो अक्ल का अंधा हो । 
 इसके बजाय , यह शब्द उस इंसान के लिए इस्तेमाल किया जाता है , “ जो परमेश्‍वर पर निर्भर रहने की बात से इनकार करता है । ” 
 शब्दकोश बताता है कि दृष्टांत में , परमेश्‍वर ने “ मूर्ख ” शब्द का इस्तेमाल इस बात का परदाफाश करने के लिए किया कि “ उस धनवान ने भविष्य के लिए जो भी योजनाएँ बनायीं , वे बेकार थीं । ” 
 धनवान आदमी के ब्यौरे से हमें यीशु की वह बात याद आती है , जो उसने कुछ सालों बाद एशिया माइनर की लौदीकिया कलीसिया से कही थी । 
 यीशु ने पहली सदी की उस कलीसिया के मसीहियों से कहा था : “ तू जो कहता है , कि मैं धनी हूं , और धनवान हो गया हूं , और मुझे किसी वस्तु की घटी नहीं , और यह नहीं जानता , कि तू अभागा और तुच्छ और कंगाल और अन्धा , और नङ्‌गा है । ” — प्रकाशितवाक्य 3 : 17 . 
 “ बहुत संपत्ति ” का होना इस बात की गारंटी क्यों नहीं देता कि हम ‘ बहुत वर्ष ’ तक जीएँगे ? 
 इस दृष्टांत से मिले सबक को हमें अपने दिल में गाँठ बाँध लेनी चाहिए । 
 क्या ऐसा हो सकता है कि हम भी उस धनवान आदमी की तरह “ बहुत संपत्ति ” बटोरने के लिए मेहनत करने लगें , जबकि ‘ बहुत वर्ष ’ तक जीने की आशा पाने के लिए जो ज़रूरी है , वही करने से चूक जाएँ ? 
 बाइबल कहती है : “ कोप के दिन धन से तो कुछ लाभ नहीं होता ” और “ जो अपने धन पर भरोसा रखता है वह गिर जाता है । ” 
 इसलिए दृष्टांत सुनाने के बाद , यीशु ने आखिर में यह चेतावनी दी : “ ऐसा ही वह मनुष्य भी है जो अपने लिये धन बटोरता है , परन्तु परमेश्‍वर की दृष्टि में धनी नहीं । ” — लूका 12 : 21 . 
 धन - दौलत पर आस लगाना और उसी को सुरक्षा का ज़रिया मानना क्यों व्यर्थ है ? 
 जब यीशु ने कहा कि “ ऐसा ही वह मनुष्य भी है , ” तो उसके कहने का यह मतलब था कि उस धनवान का जो अंजाम हुआ , वही अंजाम उन लोगों का भी होगा , जिनके लिए दौलत ही सबकुछ है । 
 ऐसे लोग अपनी धन - संपत्ति पर आस लगाए रखते हैं और उसी को अपनी सुरक्षा का ज़रिया मानते हैं । 
 ‘ अपने लिये धन बटोरना ’ अपने आपमें गलत नहीं है , मगर “ परमेश्‍वर की दृष्टि में धनी ” बनने से चूक जाना बहुत बड़ी गलती है । 
 शिष्य याकूब ने भी इससे मिलती - जुलती चेतावनी देते हुए लिखा : “ तुम जो यह कहते हो , कि आज या कल हम किसी और नगर में जाकर वहां एक वर्ष बिताएंगे , और ब्योपार करके लाभ उठाएंगे । 
 और यह नहीं जानते कि कल क्या होगा : सुन तो लो , तुम्हारा जीवन है ही क्या ? ” 
 तो फिर , इन लोगों को क्या करना चाहिए ? 
 याकूब ने आगे लिखा : “ इस के विपरीत तुम्हें यह कहना चाहिए , कि यदि प्रभु [ यहोवा ] चाहे तो हम जीवित रहेंगे , और यह या वह काम भी करेंगे । ” 
 एक इंसान के पास चाहे कितनी ही धन - संपत्ति क्यों न हो , अगर वह परमेश्‍वर की दृष्टि में धनी नहीं है , तो उसकी सारी संपत्ति बेकार है । 
 तो फिर , परमेश्‍वर की दृष्टि में धनी होने का क्या मतलब है ? 
 परमेश्‍वर की दृष्टि में धनी होना 
 क्या करने से हम परमेश्‍वर की दृष्टि में धनी होंगे ? 
 लूका 12 : 21 में दर्ज़ यीशु की बात दिखाती है कि परमेश्‍वर की दृष्टि में धनी होना , अपने लिए धन बटोरने या अमीर बनने के उलट है । 
 इस तरह , उसने ज़ाहिर किया कि हमें अपनी ज़िंदगी में धन - दौलत कमाने या ऐशो - आराम की चीज़ों का मज़ा लूटने को ज़्यादा अहमियत नहीं देनी चाहिए । 
 इसके बजाय , हमें अपने साधनों का इस्तेमाल इस तरह से करना चाहिए जिससे कि यहोवा के साथ हमारा रिश्‍ता मज़बूत हो । 
 नतीजा , हम परमेश्‍वर की दृष्टि में धनी होंगे । 
 यह हम इतने पक्के यकीन के साथ कैसे कह सकते हैं ? 
 अगर हम परमेश्‍वर के साथ एक मज़बूत रिश्‍ता बनाए रखेंगे , तो वह हम पर आशीषों की बौछार करेगा । 
 और बाइबल कहती है : “ प्रभु [ यहोवा ] की आशीष से मनुष्य धनवान बनता है , प्रभु धन के साथ उसको दुःख नहीं देता । ” — नीतिवचन 10 : 22 , नयी हिन्दी बाइबिल । 
 यहोवा की आशीष से इंसान कैसे “ धनवान बनता है ” ? 
 यहोवा हमेशा अपने लोगों को सबसे बेहतरीन आशीषें देता है । 
 मिसाल के लिए , उसने इस्राएलियों को एक ऐसे देश में बसाया था , जिसमें “ दूध और मधु की धाराएं बहती ” थीं । 
 हालाँकि मिस्र देश के बारे में भी यही कहा जाता था , मगर उसमें और इस्राएलियों को दिए गए देश में कम - से - कम एक बड़ा फर्क ज़रूर था । 
 वह फर्क क्या था ? 
 मूसा ने इस्राएलियों से कहा : “ वह ऐसा देश है जिसकी देखभाल तुम्हारा परमेश्‍वर यहोवा करता है । ” 
 ( NHT ) दूसरे शब्दों में कहें तो इस्राएली इसलिए फलते - फूलते , क्योंकि यहोवा उनकी देखभाल करता । 
 इसलिए जब तक वे यहोवा के वफादार बने रहे , तब तक वह उन्हें भरपूर आशीषें देता रहा । 
 साथ ही , यह साफ ज़ाहिर था कि आस - पास की जातियों के मुकाबले , उनके जीने का स्तर कहीं ज़्यादा ऊँचा था । 
 वाकई , यहोवा की आशीष की बदौलत ही इंसान “ धनवान बनता है ” ! — गिनती 16 : 13 ; व्यवस्थाविवरण 4 : 5 - 8 ; 11 : 8 - 15 . 
 जो लोग परमेश्‍वर की दृष्टि में धनी होते हैं , उन्हें क्या - क्या आशीषें मिलती हैं ? 
 आम तौर पर , रईस लोगों को दूसरों की नज़रों में इज़्ज़त या अच्छा नाम कमाने की फिक्र लगी रहती है । 
 उनका यह रवैया अकसर उनके जीने के तरीके से साफ झलकता है । 
 बाइबल के मुताबिक , वे लोगों पर अपनी धाक जमाने के लिए अपनी ‘ जीविका का घमण्ड ’ करते हैं । 
 दूसरी तरफ , जो लोग परमेश्‍वर की दृष्टि में धनी होते हैं , उन्हें परमेश्‍वर की मंज़ूरी और उसका अनुग्रह मिलता है । 
 साथ ही , उन्हें भरपूर मात्रा में उसकी अपार कृपा भी मिलती है । 
 यही नहीं , यहोवा और उनके बीच एक प्यार - भरा रिश्‍ता कायम होता है । 
 ये सब अनमोल आशीषें हैं , जिनसे उन्हें खुशी मिलती है और वे खुद को सुरक्षित महसूस करते हैं । 
 दुनिया - जहान की दौलत उन्हें कभी यह एहसास नहीं दे सकती । 
 तो फिर सवाल उठता है कि परमेश्‍वर की दृष्टि में धनी होने के लिए हमें क्या करना चाहिए ? 
 परमेश्‍वर की दृष्टि में धनी होने के लिए हमें क्या करना चाहिए ? 
 परमेश्‍वर की दृष्टि में धनी होने के लिए हमें क्या करना चाहिए ? 
 यीशु के दृष्टांत में बताए आदमी ने बस खुद को मालामाल करने के लिए योजना बनायी और मेहनत की । 
 इसलिए उसे मूर्ख कहा गया । 
 इससे साफ ज़ाहिर है कि अगर हम परमेश्‍वर की दृष्टि में धनी होना चाहते हैं , तो हमें उन कामों में पूरी लगन के साथ हिस्सा लेना होगा , जो उसकी नज़र में कहीं ज़्यादा अनमोल और फायदेमंद हैं । 
 इन कामों में से एक की आज्ञा यीशु ने दी थी : “ इसलिये तुम जाकर सब जातियों के लोगों को चेला बनाओ । ” 
 हमें अपना समय , अपनी ताकत और काबिलीयतें , अपनी ज़िंदगी को बेहतर बनाने में नहीं , बल्कि राज्य का प्रचार करने और चेला बनाने के काम में लगानी चाहिए । 
 ऐसा करना , किसी फायदेमंद स्कीम में अपनी जमा - पूँजी लगाने के बराबर है । 
 जिन लोगों ने ऐसा किया है , उन्हें अभी से आध्यात्मिक मायनों में इसका बड़ा मुनाफा मिल रहा है । 
 आइए इसकी कुछ मिसालों पर गौर करें । — नीतिवचन 19 : 17 . 
 16 , 17 . 
 जीवन का कौन - सा मार्ग चुनने पर एक इंसान परमेश्‍वर की दृष्टि में धनी हो सकता है , यह समझाने के लिए अनुभव बताइए । 
 एशिया के एक देश में , एक मसीही भाई कंप्यूटर टेकनीशियन के तौर पर काम करता था । 
 इसके लिए उसे मोटी तनख्वाह मिलती थी । 
 मगर उसका लगभग पूरा समय काम में ही चला जाता था , जिस वजह से वह आध्यात्मिक तौर पर बहुत कमज़ोर हो गया था । 
 वह भाई चाहता तो अपनी नौकरी में तरक्की कर सकता था , पर उसने ऐसा नहीं किया । 
 इसके बजाय , उसने अपनी नौकरी ही छोड़ दी और गुज़ारे के लिए , आइसक्रीम बनाकर सड़कों पर बेचने लगा । 
 ऐसा उसने इसलिए किया ताकि वह अपनी आध्यात्मिक ज़रूरतों और ज़िम्मेदारियों को पूरा करने में ज़्यादा वक्‍त बिता सके । 
 पिछली नौकरी के कर्मचारी जब भी उसे आइसक्रीम बेचते देखते , तो वे उसका मज़ाक उड़ाते । 
 मगर इस भाई के फैसले का क्या नतीजा निकला ? 
 वह खुद कहता है : “ असल में देखा जाए तो कंप्यूटर के काम में मुझे जितनी तनख्वाह मिलती थी , उससे कहीं ज़्यादा पैसे मैं आइसक्रीम बेचकर कमा रहा था । 
 अब मैं ज़्यादा खुश भी था , क्योंकि पिछली नौकरी में मुझे जो तनाव होता था और जो चिंताएँ लगी रहती थीं , वे इस काम में नहीं थे । 
 मगर इन सबसे बढ़कर मैं खुद को यहोवा के और भी करीब महसूस कर रहा था । ” 
 इस बदलाव की वजह से यह मसीही भाई पूरे समय की सेवा शुरू कर पाया । 
 और आज वह अपने देश में , यहोवा के साक्षियों के शाखा दफ्तर में सेवा कर रहा है । 
 इसमें कोई शक नहीं कि यहोवा की आशीष से एक इंसान “ धनवान बनता है । ” 
 अब एक स्त्री की मिसाल लीजिए , जिसकी परवरिश एक ऐसे परिवार में हुई जहाँ शिक्षा को बहुत अहमियत दी जाती थी । 
 फ्रांस , मेक्सिको और स्विट्‌ज़रलैंड के विश्‍वविद्यालयों में अपनी पढ़ाई पूरी करने के बाद , उसने एक ऐसा करियर चुना जिसमें उसे नाम और शोहरत मिलती । 
 वह कहती है : “ कामयाबी मेरे कदम चूम रही थी । 
 मेरे पास नाम , रुतबा , सबकुछ था । 
 मगर फिर भी मुझे ज़िंदगी अधूरी - सी लगती थी । 
 मैं अंदर - ही - अंदर दुःखी थी । ” 
 कुछ समय बाद , वह यहोवा के बारे में सीखने लगी । 
 वह बताती है : “ जैसे - जैसे मैं आध्यात्मिक तरक्की करती गयी , मुझमें यहोवा को खुश करने और उसने मुझे जो कुछ दिया है , उसके लिए अपना एहसान ज़ाहिर करने की तमन्‍ना जागी । 
 इसी तमन्‍ना की वजह से मैं साफ देख पायी कि मुझे कौन - सा रास्ता चुनना है । 
 वह था , पूरे समय की सेवा करना । ” 
 इसलिए उसने अपनी नौकरी से इस्तीफा दे दिया और कुछ ही समय के अंदर बपतिस्मा लिया । 
 पिछले 20 सालों से वह खुशी - खुशी पूरे समय की सेवा कर रही है । 
 वह कहती है : “ कुछ लोग सोचते हैं कि मैंने अपनी काबिलीयतों को बरबाद कर दिया है । 
 मगर वे देख पाते हैं कि मैं कितनी खुश हूँ । 
 साथ ही , जिन सिद्धांतों के मुताबिक मैं जीती हूँ , उनकी वे तारीफ भी करते हैं । 
 हर दिन मैं यहोवा से प्रार्थना करती हूँ कि वह मुझे नम्र बने रहने में मदद दे , ताकि उसका अनुग्रह मुझ पर हमेशा बना रहे । ” 
 पौलुस की तरह , हम भी परमेश्‍वर की दृष्टि में कैसे धनी हो सकते हैं ? 
 शाऊल ने भी , जो आगे चलकर प्रेरित पौलुस बना , एक ऐसे करियर का त्याग किया था , जिससे वह काफी मशहूर हो सकता था । 
 उसने बाद में लिखा : “ मैं अपने प्रभु मसीह यीशु के ज्ञान की श्रेष्ठता के कारण सब बातों को तुच्छ समझता हूं । ” 
 पौलुस ने मसीह के ज़रिए जो आध्यात्मिक दौलत पायी थी , वह उसके लिए दुनिया की किसी भी दौलत से कहीं ज़्यादा श्रेष्ठ थी । 
 उसी तरह , अगर हम धन - दौलत , नाम और शोहरत के पीछे भागने के बजाय , परमेश्‍वर की भक्‍ति करते हुए ज़िंदगी बिताएँ , तो हम भी उम्र - भर परमेश्‍वर की दृष्टि में धनी बने रहेंगे । 
 परमेश्‍वर का वचन हमें यकीन दिलाता है : “ नम्रता और यहोवा के भय मानने का फल धन , महिमा और जीवन होता है । ” — नीतिवचन 22 : 4 . ( w07 8 / 1 ) 
 क्या आप समझा सकते हैं ? 
 • यीशु के दृष्टांत में बताए आदमी की क्या समस्या थी ? 
 • दृष्टांत में बताए आदमी को मूर्ख क्यों कहा गया था ? 
 • परमेश्‍वर की दृष्टि में धनी होने का मतलब क्या है ? 
 • हम परमेश्‍वर की दृष्टि में धनी कैसे हो सकते हैं ? 
 यहोवा न्याय से प्रीति रखनेवाला है 
 “ मैं यहोवा न्याय से प्रीति रखता हूं । ” — यशायाह 61 : 8 . 
 1 , 2 . 
 ( क ) शब्द , “ न्याय ” और “ अन्याय ” का क्या मतलब है ? 
 ( ख ) यहोवा और उसके न्याय के गुण के बारे में बाइबल क्या कहती है ? 
 न्याय का मतलब है , ‘ निष्पक्ष होना , और वही करना जो नैतिक रूप से सही है । ’ 
 दूसरी तरफ , अन्याय का मतलब है , पक्षपाती होना , भेदभाव और बुरे काम करना , और बेवजह दूसरों को चोट पहुँचाना । 
 आज से तकरीबन 3,500 साल पहले , मूसा ने सारे जहान के महाराजाधिराज , यहोवा के बारे में लिखा : “ उसकी सारी गति न्याय की है । 
 वह सच्चा ईश्‍वर है , उस में कुटिलता [ “ अन्याय , ” बुल्के बाइबिल ] नहीं । ” 
 इसके सात सौ साल बाद , यशायाह ने ईश्‍वर - प्रेरणा से ये शब्द लिखे : “ मैं यहोवा न्याय से प्रीति रखता हूं । ” 
 फिर , पहली सदी में पौलुस ने कहा : “ क्या परमेश्‍वर के यहां अन्याय है ? 
 कदापि नहीं ! ” 
 उसी सदी में पतरस ने ऐलान किया : “ परमेश्‍वर किसी का पक्ष नहीं करता , बरन हर जाति में जो उस से डरता और धर्म के काम करता है , वह उसे भाता है । ” 
 जी हाँ , ‘ यहोवा न्याय से प्रीति रखनेवाला ’ है । — भजन 37 : 28 ; मलाकी 3 : 6 . 
 अन्याय का बोलबाला 
 धरती पर अन्याय की शुरूआत कैसे हुई ? 
 आज , न्याय चिराग लेकर ढूँढ़ने से भी नहीं मिलता । 
 क्योंकि समाज में हर कहीं अन्याय का बोलबाला है । 
 हम नौकरी की जगह पर , स्कूल में , अधिकारियों के हाथों , यहाँ तक कि परिवार में भी अन्याय के शिकार हो सकते हैं । 
 मगर यह नाइंसाफी कोई नयी बात नहीं है । 
 इसकी शुरूआत तो तभी से हो गयी थी , जब हमारे पहले माता - पिता ने एक बागी स्वर्गदूत की बातों में आकर परमेश्‍वर की आज्ञा को तोड़ा और उसके खिलाफ बगावत की । 
 वह स्वर्गदूत आगे चलकर शैतान इब्‌लीस बना । 
 आदम , हव्वा और शैतान को यहोवा ने आज़ाद मरज़ी का बढ़िया वरदान दिया था । 
 लेकिन उन्होंने इसका गलत इस्तेमाल करके पूरे इंसानी परिवार के साथ सरासर नाइंसाफी की । 
 उनके इस गलत काम की वजह से इंसानों पर दुःख - तकलीफों का कहर टूट पड़ा और वे मौत के मुँह में जाने लगे । — उत्पत्ति 3 : 1 - 6 ; रोमियों 5 : 12 ; इब्रानियों 2 : 14 . 
 इंसानी समाज में अन्याय कब से होता आया है ? 
 अदन में हुई बगावत के समय से लेकर आज तक , यानी करीब 6,000 सालों से इंसानी समाज में अन्याय होता आया है । 
 और यह तो होना ही था , क्योंकि शैतान इस संसार का ईश्‍वर जो है । 
 शैतान झूठा है और झूठ का पिता है । 
 वह यहोवा की निंदा और विरोध करनेवाला है । 
 उसने हमेशा घोर अन्याय किया है । 
 मिसाल के लिए , जलप्रलय से पहले नूह के ज़माने के लोगों पर कुछ हद तक शैतान का बुरा असर था । 
 इसलिए परमेश्‍वर ने देखा कि “ मनुष्यों की बुराई पृथ्वी पर बढ़ गई है , और उनके मन के विचार में जो कुछ उत्पन्‍न होता है सो निरन्तर बुरा ही होता है । ” 
 यीशु के ज़माने में भी वैसे ही हालात थे । 
 उसने कहा : “ आज के लिए आज ही की बुराई बहुत है , ” यानी एक - एक दिन अपने साथ अन्याय जैसी दर्दनाक समस्याएँ लेकर आता है । 
 बाइबल कितना सही कहती है : “ सम्पूर्ण सृष्टि मिलकर प्रसव - पीड़ा से अभी तक कराहती और तड़पती है । ” — रोमियों 8 : 22 , NHT . 
 आज अन्याय पहले से ज़्यादा क्यों हो रहा है ? 
 इसलिए इंसान के पूरे इतिहास में बुरे काम हुए हैं और इसके साथ - साथ घोर अन्याय भी हुआ है । 
 मगर आज हालात पहले से कहीं ज़्यादा बदतर हैं । 
 वह क्यों ? 
 क्योंकि कई दशकों से इस अधर्मी संसार के ‘ अन्तिम दिन ’ चल रहे हैं । 
 और जैसे - जैसे यह संसार अपने विनाश की ओर बढ़ रहा है , अंतिम दिनों का यह दौर और भी “ कठिन ” होता जा रहा है । 
 बाइबल में भविष्यवाणी की गयी थी कि इस दौर में जीनेवाले लोग “ अपस्वार्थी , लोभी , डींगमार , अभिमानी , निन्दक , . . . 
 कृतघ्न , अपवित्र । 
 मयारहित , क्षमारहित , दोष लगानेवाले , असंयमी , कठोर , भले के बैरी । 
 विश्‍वासघाती , ढीठ , [ और ] घमण्डी ” होंगे । 
 लोगों में ऐसी बुराइयाँ होने की वजह से ही हर तरह का अन्याय होता है । 
 6 , 7 . 
 हमारे समय में , इंसानों के साथ किस तरह के बड़े - बड़े अन्याय हुए हैं ? 
 बीते सौ सालों में जिस पैमाने पर अन्याय हुआ है , उस पैमाने पर पहले कभी नहीं हुआ था । 
 इसकी एक वजह यह है कि उन सालों के दौरान सबसे ज़्यादा युद्ध लड़े गए थे । 
 मिसाल के लिए , कुछ इतिहासकारों का अनुमान है कि सिर्फ दूसरे विश्‍वयुद्ध में ही 5 से 6 करोड़ लोग मारे गए थे , जिनमें ज़्यादातर बेकसूर लोग और मासूम बच्चे शामिल थे । 
 उस युद्ध के बाद , लाखों और लोग तरह - तरह की लड़ाइयों में मारे गए हैं और इनमें भी ज़्यादातर आम लोगों को अपनी जान से हाथ धोना पड़ा है । 
 शैतान इस तरह के अंधेर को इसलिए बढ़ावा देता है , क्योंकि वह बहुत भड़का हुआ है और जानता है कि जल्द ही उसे यहोवा के हाथों शिकस्त खानी पड़ेगी । 
 उसके बारे में बाइबल की एक भविष्यवाणी कहती है : “ शैतान बड़े क्रोध के साथ तुम्हारे पास उतर आया है ; क्योंकि जानता है , कि उसका थोड़ा ही समय और बाकी है । ” — प्रकाशितवाक्य 12 : 12 . 
 हर साल दुनिया - भर में , फौजों पर तकरीबन 41 करोड़ खरब रुपए खर्च किए जा रहे हैं । 
 जबकि करोड़ों लोगों के पास ज़रूरत की चीज़ें तक नहीं हैं । 
 ज़रा सोचिए , अगर उन खरबों रुपयों को इन लोगों की मदद करने में लगाया जाए , तो कितना अच्छा होगा ! 
 दुनिया में एक अरब लोग दाने - दाने को मोहताज हैं , जबकि दूसरों के पास खाने का अंबार लगा हुआ है । 
 संयुक्‍त राष्ट्र संघ की एक रिपोर्ट के मुताबिक , हर साल करीब 50 लाख बच्चे भुखमरी के बुरे असर से मरते हैं । 
 है ना यह घोर अन्याय ? 
 इसके अलावा , उन बहुत - से मासूमों के बारे में सोचिए , जिनकी गर्भ में ही जान ले ली जाती है । 
 आँकड़े दिखाते हैं कि दुनिया - भर में हर साल 4 से 6 करोड़ बच्चों को इस दुनिया में आने से पहले ही मार डाला जाता है ! 
 कितना घिनौना अन्याय ! 
 इंसानों के लिए सिर्फ कौन सच्चा न्याय ला सकता है ? 
 इंसानी सरकारें उन ढेरों समस्याओं का हल नहीं कर पा रही हैं , जो आज पूरी मानवजाति पर कहर ढा रही हैं । 
 और ना ही इंसानों की कोशिशों से हालात कभी सुधर पाएँगे । 
 परमेश्‍वर के वचन में भविष्यवाणी की गयी थी कि हमारे समय में “ दुष्ट , और बहकानेवाले धोखा देते हुए , और धोखा खाते हुए , बिगड़ते चले जाएंगे । ” 
 हम आए दिन इस हद तक अन्याय होते देखते हैं कि उसे मिटाना इंसान के बस की बात नहीं है । 
 इसे सिर्फ न्याय का परमेश्‍वर , यहोवा ही मिटा सकता है । 
 और सिर्फ यहोवा ही , शैतान , उसकी दुष्टात्माओं और दुष्ट लोगों का सफाया कर सकता है । — यिर्मयाह 10 : 23 , 24 . 
 चिंता जो जायज़ है 
 9 , 10 . 
 आसाप क्यों निराश हो गया था ? 
 बीते ज़माने में , बाइबल के कुछ लेखक भी इस बात से परेशान थे कि आखिर परमेश्‍वर , इंसानी मामलों में दखल देकर सच्चा न्याय और धार्मिकता क्यों नहीं लाया है । 
 आइए ऐसे ही एक लेखक की मिसाल पर गौर करें । 
 भजन 73 का उपरिलेख बताता है कि उसका नाम आसाप था । 
 यह नाम या तो राजा दाऊद की हुकूमत के दौरान जीनेवाले एक नामी लेवी संगीतकार का था या संगीतकारों के उस घराने का , जिसका मूलपुरुष आसाप था । 
 आसाप और उसके वंशजों ने कई भजन लिखे , जो उपासना के लिए गाए जाते थे । 
 लेकिन आसाप की ज़िंदगी में एक वक्‍त ऐसा आया , जब वह आध्यात्मिक मायने में निराश हो गया था । 
 क्यों ? 
 क्योंकि उसने दुष्ट लोगों को फलता - फूलता देखा और उसे ऐसा लगा , जैसे वे अपनी ज़िंदगी से खुश हैं और उन्हें कोई दुःख नहीं । 
 भजनहार ने अपनी भावनाएँ यूँ ज़ाहिर कीं : “ जब मैंने दुष्टों को फूलते - फलते देखा तब अहंकारियों के प्रति ईर्ष्यालु हो उठा । 
 क्योंकि उनकी मृत्यु में वेदनाएं नहीं होतीं , उनकी देह तो मोटी - ताज़ी है । 
 अन्य मनुष्यों के समान उन्हें कष्ट नहीं होता , न मानव - जाति के समान उन पर विपत्ति पड़ती है । ” 
 लेकिन कुछ समय बाद , बाइबल के उस लेखक को एहसास हुआ कि इस तरह की सोच रखना गलत है । 
 इसलिए उसने अपनी सोच दुरुस्त करने की कोशिश की । 
 फिर भी , वह यह बात पूरी तरह से समझ नहीं पाया कि क्यों दुष्ट लोग गलत काम करके सज़ा से बच जाते हैं , जबकि यहोवा के वफादार सेवक सही काम करके भी अकसर तकलीफें झेलते हैं । 
 भजनहार आसाप को क्या समझ में आ गया था ? 
 आखिरकार , उस वफादार पुरुष को यह समझ में आ गया कि दुष्टों का क्या अंजाम होगा । 
 यही कि यहोवा उन्हें हमेशा तक बरदाश्‍त नहीं करेगा , बल्कि एक समय ऐसा आएगा , जब वह उनसे लेखा लेगा । 
 दाऊद ने लिखा : “ यहोवा की बाट जोहता रह , और उसके मार्ग पर बना रह , और वह तुझे बढ़ाकर पृथ्वी का अधिकारी कर देगा ; जब दुष्ट काट डाले जाएंगे , तब तू देखेगा । ” — भजन 37 : 9 , 11 , 34 . 
 ( क ) दुष्टता और अन्याय के बारे में यहोवा ने क्या करने की ठान ली है ? 
 ( ख ) अन्याय को मिटाने का यहोवा ने जो हल निकाला है , उसके बारे में आप कैसा महसूस करते हैं ? 
 इसमें कोई शक नहीं कि यहोवा ने अपने ठहराए वक्‍त पर धरती पर से दुष्टता और अन्याय को मिटाने की ठान ली है । 
 और यह बात वफादार मसीहियों को भी समय - समय पर खुद को याद दिलाते रहना चाहिए । 
 यहोवा उसकी मरज़ी के खिलाफ जानेवालों का नाश करेगा , मगर जो उसकी मरज़ी पर चलते हैं , उन्हें वह प्रतिफल देगा । 
 “ उसकी आंखें मनुष्य की सन्तान को नित देखती रहती हैं और उसकी पलकें उनको जांचती हैं । 
 यहोवा धर्मी को परखता है , परन्तु वह उन से जो दुष्ट हैं और उपद्रव से प्रीति रखते हैं अपनी आत्मा में घृणा करता है । 
 वह दुष्टों पर फन्दे बरसाएगा ; आग और गन्धक और प्रचण्ड लूह उनके कटोरों में बांट दी जाएंगी । 
 क्योंकि यहोवा धर्मी है , वह धर्म के ही कामों से प्रसन्‍न रहता है । ” — भजन 11 : 4 - 7 . 
 न्याय से सराबोर एक नयी दुनिया 
 13 , 14 . 
 नयी दुनिया में धार्मिकता और न्याय का बोलबाला क्यों होगा ? 
 जब यहोवा शैतान के इशारों पर नाचनेवाली इस दुनिया और उसमें फैली नाइंसाफी का नामो - निशान मिटा देगा , तब उसके बाद वह एक शानदार नयी दुनिया लाएगा । 
 उस दुनिया पर परमेश्‍वर के स्वर्गीय राज्य की हुकूमत होगी । 
 इसी राज्य के लिए यीशु ने अपने चेलों को यह प्रार्थना करना सिखाया था : “ तेरा राज्य आए ; तेरी इच्छा जैसी स्वर्ग में पूरी होती है , वैसे पृथ्वी पर भी हो । ” 
 यह प्रार्थना सही मायनों में तब पूरी होगी , जब नयी दुनिया में दुष्टता और अन्याय की जगह धार्मिकता और न्याय का बोलबाला होगा । 
 बाइबल बताती है कि नयी दुनिया में हम किस तरह की हुकूमत की उम्मीद कर सकते हैं । 
 वह एक ऐसी हुकूमत होगी जिसकी तमन्‍ना आज सभी नेकदिल लोग करते हैं । 
 उस वक्‍त भजन 145 : 16 ( NHT ) के ये शब्द पूरी तरह सच साबित होंगे : “ तू [ यहोवा परमेश्‍वर ] अपनी मुट्ठी खोलता है और प्रत्येक प्राणी की इच्छा को सन्तुष्ट करता है । ” 
 इसके अलावा , यशायाह 32 : 1 कहता है : “ देखो , एक राजा [ स्वर्ग में मसीह यीशु ] धर्म से राज्य करेगा , और राजकुमार [ धरती पर मसीह के नुमाइंदे ] न्याय से हुकूमत करेंगे । ” 
 राजा यीशु मसीह के बारे में यशायाह 9 : 7 भविष्यवाणी करता है : “ उसकी प्रभुता सर्वदा बढ़ती रहेगी , और उसकी शान्ति का अन्त न होगा , इसलिये वह उसको दाऊद की राजगद्दी पर इस समय से लेकर सर्वदा के लिये न्याय और धर्म के द्वारा स्थिर किए और संभाले रहेगा । 
 सेनाओं के यहोवा की धुन के द्वारा यह हो जाएगा । ” 
 क्या आप खुद को उस हुकूमत के अधीन रहते देख सकते हैं , जो न्याय से सराबोर होगी ? 
 यहोवा इंसानों की खातिर नयी दुनिया में क्या करेगा ? 
 परमेश्‍वर की नयी दुनिया में , हम सभोपदेशक 4 : 1 के ये शब्द अपनी ज़बान पर फिर कभी नहीं लाएँगे : “ मैं ने वह सब अन्धेर देखा जो संसार में होता है । 
 और क्या देखा , कि अन्धेर सहनेवालों के आंसू बह रहे हैं , और उनको कोई शान्ति देनेवाला नहीं ! 
 अन्धेर करनेवालों के हाथ में शक्‍ति थी , परन्तु उनको कोई शान्ति देनेवाला नहीं था । ” 
 माना कि असिद्ध होने की वजह से , हमें यह कल्पना करना शायद मुश्‍किल लगे कि धार्मिकता की वह नयी दुनिया कितनी लाजवाब होगी । 
 फिर भी , हम यकीन रख सकते हैं कि उस वक्‍त बुराई रहेगी ही नहीं , बल्कि हर दिन अच्छा - ही - अच्छा होगा । 
 जी हाँ , यहोवा हर अन्याय का निपटारा करेगा और वह हमारी उम्मीदों से कहीं बढ़कर ऐसा करेगा । 
 इसलिए ये शब्द कितने मुनासिब हैं , जिन्हें लिखने की प्रेरणा यहोवा ने पतरस को दी थी : “ उस की प्रतिज्ञा के अनुसार हम एक नए आकाश और नई पृथ्वी की आस देखते हैं जिन में धार्मिकता बास करेगी । ” — 2 पतरस 3 : 13 . 
 किस मायने में “ नए आकाश ” स्थापित हो चुके हैं , और “ नई पृथ्वी ” को आज कैसे तैयार किया जा रहा है ? 
 जी हाँ , “ नए आकाश ” यानी परमेश्‍वर की स्वर्गीय सरकार , जिसकी बागडोर मसीह के हाथों में है , स्थापित हो चुकी है । 
 और जो लोग “ नई पृथ्वी ” यानी वफादार लोगों के नए समाज की बुनियाद बनेंगे , उन्हें इन अंतिम दिनों में इकट्ठा किया जा रहा है । 
 इन लोगों की गिनती करीब 70 लाख तक पहुँच चुकी है । 
 ये लोग तकरीबन 235 देशों में फैली लगभग 1,00,000 कलीसियाओं का हिस्सा हैं । 
 वे यहोवा की धार्मिकता और न्याय के मार्ग पर चलना सीख रहे हैं । 
 इसका नतीजा यह हुआ है कि दुनिया - भर में वे मसीही प्रेम की डोर से एकता में बाँधे गए हैं । 
 दुनिया के इतिहास में , उनकी यह एकता लोगों से छिपी नहीं है और मुसीबतों का तूफान भी उनकी इस एकता को तोड़ नहीं पाया है । 
 यह एकता शैतान के लोगों में रही - सही एकता से कहीं बढ़कर है । 
 परमेश्‍वर के लोगों में ऐसा प्यार और एकता उस मुबारक घड़ी की एक झलक है जो हम उसकी नयी दुनिया में देखेंगे । 
 वह ऐसी दुनिया होगी जिसकी हुकूमत धार्मिकता और न्याय से की जाएगी । — यशायाह 2 : 2 - 4 ; यूहन्‍ना 13 : 34 , 35 ; कुलुस्सियों 3 : 14 . 
 शैतान का वार खाली जाएगा 
 यहोवा के लोगों पर शैतान का आखिरी वार खाली क्यों जाएगा ? 
 बहुत जल्द , शैतान और उसकी जी - हुज़ूरी करनेवाले , यहोवा के उपासकों को मिटाने की गरज़ से उन पर हमला करेंगे । 
 यह हमला उस घटना का एक हिस्सा होगा जो यीशु के मुताबिक “ ऐसा भारी क्लेश होगा , जैसा जगत के आरम्भ से न अब तक हुआ , और न कभी होगा । ” 
 क्या शैतान अपने हमले में कामयाब होगा ? 
 हरगिज़ नहीं । 
 परमेश्‍वर का वचन हमें ढाढ़स देता है : “ यहोवा न्याय से प्रीति रखता ; और अपने भक्‍तों को न तजेगा । 
 उनकी तो रक्षा सदा होती है , परन्तु दुष्टों का वंश काट डाला जाएगा । 
 धर्मी लोग पृथ्वी के अधिकारी होंगे , और उस में सदा बसे रहेंगे । ” — भजन 37 : 28 , 29 . 
 ( क ) आनेवाले समय में जब शैतान , परमेश्‍वर के लोगों पर हमला करेगा , तब परमेश्‍वर क्या करेगा ? 
 ( ख ) न्याय की जीत के बारे में हमने बाइबल से जिस जानकारी पर चर्चा की है , वह क्यों फायदेमंद रही है ? 
 यहोवा के सेवकों पर शैतान और उसकी सेना का हमला , उनका आखिरी घिनौना काम होगा । 
 यहोवा ने सपन्याह के ज़रिए भविष्यवाणी की : “ जो तुम को छूता है , वह मेरी आंख की पुतली ही को छूता है । ” 
 वह हमला ऐसा होगा मानो कोई यहोवा की आँख की पुतली में अपनी उँगली घुसेड़ रहा हो । 
 यहोवा तुरंत कदम उठाएगा । 
 वह धरती पर उसके लोगों के दुश्‍मनों को खाक में मिला देगा , और शैतान और उसकी दुष्टात्माओं को अथाह कुंड में डाल देगा । 
 धरती पर औरों के मुकाबले , यहोवा के सेवक सबसे अमन - पसंद लोग हैं , वे प्यार और एकता से रहनेवाले और कानून को माननेवाले हैं । 
 इसलिए उन पर होनेवाला यह हमला सरासर अन्याय होगा । 
 ‘ न्याय से प्रीति रखनेवाला ’ महान परमेश्‍वर , यहोवा इस अन्याय को कतई बरदाश्‍त नहीं करेगा । 
 इसलिए वह अपने सेवकों की खातिर कार्रवाई करेगा । 
 इसका नतीजा यह होगा कि उसके सेवकों के दुश्‍मनों का खात्मा होगा , न्याय की जीत होगी और एकमात्र सच्चे परमेश्‍वर की उपासना करनेवालों का उद्धार होगा । 
 सचमुच , आनेवाले समयों में हम क्या ही हैरतअँगेज़ और रोमांचक घटनाएँ देखेंगे ! — नीतिवचन 2 : 21 , 22 . ( w07 8 / 15 ) 
 आप क्या जवाब देंगे ? 
 • आज अन्याय का इतना बोलबाला क्यों है ? 
 • यहोवा इस धरती पर से अन्याय को कैसे मिटाएगा ? 
 • इस अध्ययन में , न्याय की जीत के बारे में बतायी कौन - सी बात आपके दिल को छू गयी है ? 
 [ पेज 9 पर तसवीर ] 
 जलप्रलय से पहले , पृथ्वी बुराई से भर गयी थी और आज के “ अन्तिम दिनों ” में भी दुनिया का वही हाल है 
 [ पेज 10 पर तसवीरें ] 
 परमेश्‍वर की नयी दुनिया में , दुष्टता की जगह न्याय और धार्मिकता का बोलबाला होगा 
 माता - पिताओ — अपने बच्चों को प्यार से तालीम दीजिए 
 “ जो कुछ करते हो प्रेम से करो । ” — 1 कुरिन्थियों 16 : 14 . 
 बच्चे के पैदा होने के बाद , माता - पिताओं के मन में क्या - क्या भावनाएँ आती हैं ? 
 ज़्यादातर माता - पिता इस बात से सहमत होंगे कि एक नन्ही - सी जान का इस दुनिया में आना , ज़िंदगी के सबसे खुशगवार मौकों में से एक है । 
 आलीआ नाम की एक माँ कहती है : “ मेरी बेटी के पैदा होने के बाद , जब मैंने पहली बार उसे देखा तब मेरी खुशी का कोई ठिकाना न रहा ! 
 मुझे ऐसा लगा मानो वह दुनिया की सबसे सुंदर बच्ची है । ” 
 मगर ऐसे खुशी - भरे मौके पर माता - पिताओं को कुछ चिंताएँ भी आ घेरती हैं । 
 आलीआ का पति कहता है : “ मेरी सबसे बड़ी चिंता यह थी कि क्या मैं अपनी बेटी को ज़िंदगी में आनेवाली परीक्षाओं का सामना करने के लिए सही तरह से तैयार कर पाऊँगा ? ” 
 कई माता - पिताओं को भी यही चिंता सताती है । 
 साथ ही , उन्हें यह एहसास रहता है कि उन्हें अपने बच्चों को प्यार से तालीम देने की ज़रूरत है । 
 मगर ऐसी ख्वाहिश रखनेवाले मसीही माता - पिताओं के आगे कई चुनौतियाँ आती हैं । 
 उनमें से कुछ चुनौतियाँ क्या हैं ? 
 मसीही माता - पिताओं को किन चुनौतियों का सामना करना पड़ता है ? 
 आज हम इस व्यवस्था के अंतिम दिनों के बिलकुल आखिरी दौर में जी रहे हैं । 
 जैसे कि भविष्यवाणी की गयी थी , आज लोगों में , यहाँ तक कि परिवार के सदस्यों में भी एक - दूसरे के लिए प्यार नहीं रह गया है । 
 वे “ दिली मुहब्बत से ख़ाली ” ( हिन्दुस्तानी बाइबल ) हैं और ‘ कृतघ्न , अपवित्र , असंयमी और कठोर ’ बन गए हैं । 
 हर दिन मसीहियों का ऐसे लोगों के साथ उठना - बैठना होता है । 
 इसलिए उनकी देखा - देखी वे भी अपने परिवारवालों के साथ वैसे ही पेश आ सकते हैं । 
 इसके अलावा , माता - पिताओं को विरासत में मिली अपनी कमज़ोरियों से लड़ना पड़ता है । 
 जैसे , खुद पर काबू न रख पाना , अनजाने में ऐसी बात कह देना जिससे दूसरों को ठेस पहुँचे और दूसरे मामलों में नासमझी दिखाना । — रोमियों 3 : 23 ; याकूब 3 : 2 , 8 , 9 . 
 माता - पिता अपने बच्चों की परवरिश कैसे कर सकते हैं , जिससे कि वे खुश रहें ? 
 इन चुनौतियों के बावजूद , माता - पिता अपने बच्चों की ऐसी परवरिश कर सकते हैं , जिससे बच्चे न सिर्फ खुश रहेंगे बल्कि उनका परमेश्‍वर के साथ करीबी रिश्‍ता भी होगा । 
 वह कैसे ? 
 बाइबल की इस सलाह को मानने के ज़रिए : “ जो कुछ करते हो प्रेम से करो । ” 
 वाकई , प्रेम “ एकता का सिद्ध बन्ध है । ” 
 प्रेरित पौलुस ने कुरिन्थुस के मसीहियों को लिखी अपनी पहली पत्री में प्रेम के कई पहलुओं का ज़िक्र किया था । 
 आइए हम उनमें से सिर्फ तीन पहलुओं की जाँच करें और यह भी चर्चा करें कि माता - पिता अपने बच्चों को तालीम देते वक्‍त किन खास तरीकों से यह गुण दिखा सकते हैं । — 1 कुरिन्थियों 13 : 4 - 8 . 
 माता - पिताओं को धीरज धरने की ज़रूरत है 
 माता - पिताओं को धीरज धरने की ज़रूरत क्यों है ? 
 पौलुस ने लिखा : “ प्रेम धीरजवन्त है । ” 
 जिस यूनानी शब्द का अनुवाद “ धीरजवन्त ” किया गया है , उसका मतलब है , सब्र रखना और जल्दी गुस्सा न होना । 
 मगर माता - पिताओं को धीरज धरने की ज़रूरत क्यों है ? 
 ज़्यादातर माता - पिता बेशक इसकी कई वजहें बता पाएँगे । 
 मगर आइए हम सिर्फ कुछ पर गौर करें । 
 बच्चों को जब कुछ चाहिए होता है , तो वे तब तक उसकी फरमाइश करते रहते हैं , जब तक कि उन्हें वह मिल नहीं जाता । 
 यहाँ तक कि माता - पिता के सख्ती से ‘ ना ’ कहने के बाद भी , वे पीछे पड़े रहते हैं और उनके ‘ हाँ ’ कहने तक उन्हें परेशान करते हैं । 
 किशोर बच्चों को जब उनके माता - पिता कोई ऐसा काम करने से मना करते हैं , जो वे जानते हैं कि मूर्खता है , तो इस पर बच्चे उनसे हुज्जत करने लग सकते हैं । 
 और हम सब की तरह , बच्चों में भी कुछ गलतियाँ बार - बार दोहराने की फितरत होती है । — भजन 130 : 3 . 
 कौन - सी बात माता - पिताओं को धीरज धरने में मदद दे सकती है ? 
 कौन - सी बात माता - पिताओं को अपने बच्चों के साथ धीरज और सब्र से पेश आने में मदद दे सकती है ? 
 राजा सुलैमान ने लिखा : “ मनुष्य की समझ - बूझ उसे शीघ्र क्रोधित नहीं होने देती । ” 
 अगर माता - पिता याद करें कि एक समय पर वे खुद भी ‘ बालक के समान बोलते , सोचते और समझते ’ थे , तो वे अपने बच्चों का व्यवहार समझ पाएँगे । 
 माता - पिताओ , क्या आपको अपना बचपन याद है कि कुछ पाने के लिए कैसे आप अपने माता या पिता के नाक में दम कर देते थे ? 
 और जब आप किशोर उम्र के हुए , तो क्या आपको लगा था कि आपके माता - पिता आपकी भावनाओं या तकलीफों को बिलकुल भी नहीं समझते हैं ? 
 अगर हाँ , तो आप समझ पाएँगे कि आपके बच्चे जो बर्ताव करते हैं , क्यों करते हैं और क्यों आपको सब्र से काम लेते हुए उन्हें बार - बार अपने फैसले याद दिलाते रहने की ज़रूरत है । 
 यह गौरतलब बात है कि यहोवा ने इस्राएली माता - पिताओं को हिदायत दी थी कि वे अपने बच्चों को उसकी कानून - व्यवस्था ‘ समझाकर सिखाएँ । ’ 
 जिस इब्रानी शब्द का अनुवाद ‘ समझाकर सिखाना ’ किया गया है , उसका मतलब है , “ दोहराना , ” “ बार - बार कहना ” या “ मन में बिठाना । ” 
 यह दिखाता है कि माता - पिताओं को शायद कई बार अपने बच्चे को परमेश्‍वर के नियमों के बारे में बताना पड़े , तब कहीं जाकर वह उन नियमों को अपनी ज़िंदगी में लागू करना सीखता है । 
 उसी तरह , ज़िंदगी की दूसरी बातें सिखाने के लिए भी माता - पिता को अकसर इन्हें दोहराने की ज़रूरत पड़ती है । 
 यह क्यों कहा जा सकता है कि जो माता - पिता धीरज धरते हैं , वे अपने बच्चों को ढील नहीं देते हैं ? 
 दूसरी तरफ , जो माता - पिता धीरज धरते हैं , वे अपने बच्चों को ढील नहीं देते हैं । 
 परमेश्‍वर का वचन आगाह करता है : “ जो लड़का योंही छोड़ा जाता है वह अपनी माता की लज्जा का कारण होता है । ” 
 ऐसे अंजाम से बचने के लिए वही नीतिवचन कहता है : “ छड़ी और डांट से बुद्धि प्राप्त होती है । ” 
 कभी - कभार बच्चों को लग सकता है कि उनके माता - पिता को उन्हें सुधारने का कोई अधिकार नहीं है । 
 मगर मसीही परिवारों को लोकतंत्र की बिना पर नहीं चलना चाहिए कि जहाँ माँ - बाप अपने बच्चों की मंज़ूरी पाकर ही उनके लिए नियम बनाएँ । 
 इसके बजाय , परिवार का सबसे बड़ा मुखिया , यहोवा माता - पिताओं को यह अधिकार देता है कि वे अपने बच्चों को प्यार से तालीम और अनुशासन दें । 
 दरअसल अनुशासन , पौलुस के बताए प्रेम के अगले पहलू से गहरा ताल्लुक रखता है । 
 प्रेम से अनुशासन कैसे दिया जाए 
 जो माता - पिता कृपालु होते हैं , वे अपने बच्चों को अनुशासन क्यों देते हैं , और इस तरह के अनुशासन में क्या शामिल है ? 
 पौलुस ने लिखा कि ‘ प्रेम कृपाल है । ’ 
 जो माता - पिता वाकई कृपालु होते हैं , वे बच्चों को अनुशासन देते वक्‍त कोई समझौता नहीं करते । 
 ऐसा करके वे यहोवा के नक्शेकदम पर चल रहे होते हैं । 
 पौलुस ने लिखा : “ प्रभु [ यहोवा ] , जिस से प्रेम करता है , उस की ताड़ना भी करता है । ” 
 ध्यान दीजिए कि बाइबल में जिस ताड़ना की बात की गयी है , उसका मतलब सिर्फ सज़ा देना नहीं है । 
 ताड़ना का मतलब तालीम और शिक्षा देना भी है । 
 ऐसे अनुशासन का मकसद क्या होता है ? 
 पौलुस ने कहा : “ जो इसके द्वारा प्रशिक्षित हो चुके हैं , उन्हें बाद में धार्मिकता का शान्तिदायक फल प्राप्त होता है । ” 
 ( NHT ) जब माता - पिता परमेश्‍वर की मरज़ी के मुताबिक , प्यार से अपने बच्चों को सिखाते हैं , तब वे उन्हें बड़ा होकर शांति से रहनेवाला और खरा इंसान बनने का मौका देते हैं । 
 और जब बच्चे “ यहोवा के अनुशासन ” ( ईज़ी - टू - रीड वर्शन ) को कबूल करते हैं , तब वे बुद्धि , ज्ञान और समझ - बूझ हासिल करते हैं । 
 ये सारे गुण सोने - चाँदी से भी कहीं ज़्यादा अनमोल हैं । — नीतिवचन 3 : 11 - 18 . 
 आम तौर पर , जब माता - पिता अपने बच्चों को अनुशासन देने से चूक जाते हैं , तो इसका क्या नतीजा होता है ? 
 दूसरी तरफ , जब माता - पिता अपने बच्चों को अनुशासन देने से चूक जाते हैं , तो वे यह दिखा रहे होते हैं कि वे उनसे प्यार नहीं करते । 
 यहोवा ने सुलैमान को यह लिखने की प्रेरणा दी : “ जो अपने पुत्र को छड़ी नहीं मारता , वह उसका बैरी है , परन्तु जो उस से प्रेम करता है , वह यत्न से उसे अनुशासित करता है । ” 
 जिन बच्चों को ज़रूरत पड़ने पर अनुशासन नहीं दिया जाता , वे बड़े होकर खुदगर्ज़ इंसान बन जाते हैं और दुःखी रहते हैं । 
 इसके बिलकुल उलट , यह देखा गया कि जो माँ - बाप अपने बच्चों से प्यार करते हैं , मगर साथ ही उन पर बंदिशें भी लगाते हैं , उनके बच्चे पढ़ाई में अव्वल होते हैं , वे दूसरों के साथ आसानी से घुल - मिल जाते हैं और ज़्यादा खुश रहते हैं । 
 इससे साफ पता चलता है कि जो माता - पिता अपने बच्चों को अनुशासन देते हैं , वे दरअसल उन पर कृपा कर रहे होते हैं । 
 मसीही माता - पिता अपने बच्चों को क्या सिखाते हैं , और इन माँगों के बारे में बच्चों को क्या बताना ज़रूरी है ? 
 अपने बच्चों को प्यार से अनुशासन देने में क्या शामिल है ? 
 माता - पिताओं को चाहिए कि वे अपने बच्चों को साफ - साफ बताएँ कि वे उनसे क्या माँग करते हैं । 
 मिसाल के लिए , मसीही माता - पिता अपने बच्चों को उनके छुटपन से ही बाइबल के बुनियादी सिद्धांत और सच्ची उपासना के अलग - अलग पहलुओं में हिस्सा लेना सिखाते हैं । 
 बच्चों को यह बताना ज़रूरी है कि इन माँगों को कभी बदला नहीं जाएगा । 
 10 , 11 . 
 घर के नियम बनाते वक्‍त , माता - पिताओं को क्यों अपने बच्चों की ख्वाहिशों के लिए लिहाज़ दिखाना चाहिए ? 
 कभी - कभी घर के नियम बनाने में , माता - पिता शायद अपने बच्चों को भी शामिल करना चाहें । 
 खासकर अगर जवान बच्चों को इस तरह की चर्चा में शामिल किया जाए , तो उनके लिए घर के नियमों को मानना ज़्यादा आसान होगा । 
 मिसाल के लिए , जब बच्चों के घर वापस आने का समय ठहराने की बात आती है , तो माता - पिता या तो खुद यह समय तय कर सकते हैं , या फिर बच्चों से पूछ सकते हैं कि वे कौन - सा समय चुनना पसंद करेंगे और क्यों । 
 बच्चों की राय लेने के बाद , माता - पिता तय करके बता सकते हैं कि उन्होंने कौन - सा समय चुना है और क्यों उन्हें लगता है कि वह समय सही है । 
 इसके बावजूद भी अगर बच्चे , माता - पिता के फैसले पर एतराज़ करते हैं , तब क्या ? 
 कुछ हालात में अगर बच्चे बाइबल के सिद्धांतों के खिलाफ कोई काम नहीं कर रहे हैं , तो माता - पिता उन्हें उनके चुने हुए समय पर घर लौटने की इजाज़त दे सकते हैं । 
 क्या ऐसा करने का यह मतलब है कि माता - पिता अपना अधिकार त्याग रहे हैं ? 
 इस सवाल का जवाब जानने के लिए , आइए हम देखें कि यहोवा ने कैसे प्यार से लूत और उसके परिवार पर अपना अधिकार जताया था । 
 लूत , उसकी पत्नी और उसकी बेटियों को सदोम से बाहर लाने के बाद , स्वर्गदूतों ने उनसे कहा : “ उस पहाड़ पर भाग जाना , नहीं तो तू भी भस्म हो जाएगा । ” 
 मगर लूत ने कहा : “ हे प्रभु , ऐसा न कर । ” 
 फिर उसने दूसरा उपाय सुझाते हुए कहा : “ देख , वह नगर ऐसा निकट है कि मैं वहां भाग सकता हूं , और वह छोटा भी है : मुझे वहीं भाग जाने दे । ” 
 इस पर यहोवा ने क्या जवाब दिया ? 
 उसने कहा : “ देख , मैं तेरी यह विनती भी स्वीकार करता हूं । ” 
 ( NHT ) ऐसा करके क्या यहोवा अपना अधिकार त्याग रहा था ? 
 हरगिज़ नहीं ! 
 इसके बजाय , उसने लूत का लिहाज़ करते हुए उसकी गुज़ारिश कबूल की और इस मामले में भी उस पर कृपा करने का फैसला किया । 
 अगर आप एक माता या पिता हैं , तो क्या आपके सामने ऐसे मौके आते हैं , जब घर के नियम बनाते वक्‍त आप अपने बच्चों की ख्वाहिशों के लिए लिहाज़ दिखा सकें ? 
 क्या बात बच्चों को सुरक्षित महसूस करने में मदद देगी ? 
 बेशक , बच्चों को सिर्फ नियम ही नहीं , बल्कि उन्हें तोड़ने की सज़ा के बारे में भी बताए जाने की ज़रूरत है । 
 एक बार जब बच्चे यह बात अच्छी तरह से समझ लेते हैं , तो माँ - बाप को फौरन नियमों को लागू कर देना चाहिए । 
 अगर माता - पिता अपने बच्चों को सज़ा देने की सिर्फ धमकी देते रहें , मगर असल में कोई सज़ा न दें , तो वे उन्हें प्यार नहीं दिखा रहे होते हैं । 
 बाइबल कहती है : “ बुरे काम के दण्ड की आज्ञा फुर्ती से नहीं दी जाती ; इस कारण मनुष्यों का मन बुरा काम करने की इच्छा से भरा रहता है । ” 
 हो सकता है , माता - पिता अपने बच्चों को उनके दोस्तों या दूसरों के सामने सज़ा न दें , ताकि बच्चों को सबके सामने शर्मिंदा न होना पड़े । 
 लेकिन जब बच्चों को पता रहता है कि उनके माता - पिता के “ हां ” का मतलब हमेशा हाँ होता है और “ नहीं ” का मतलब नहीं , यहाँ तक कि सज़ा देने के मामले में भी वे इस सिद्धांत पर अटल बने रहते हैं , तो बच्चे खुद को ज़्यादा सुरक्षित महसूस करते हैं । 
 साथ ही , इससे उनके दिल में अपने माता - पिता के लिए प्यार और इज़्ज़त भी बढ़ती है । — मत्ती 5 : 37 . 
 13 , 14 . 
 अपने बच्चों को तालीम देते वक्‍त , माता - पिता यहोवा की मिसाल पर कैसे चल सकते हैं ? 
 अगर आप चाहते हैं कि आपकी दी हुई सज़ा में आपका प्यार झलके , तो यह ज़रूरी है कि सज़ा और उसे देने का तरीका बच्चे की शख्सियत के मुताबिक हो । 
 पैम याद करते हुए कहती है : “ हमें अपनी दोनों बच्चियों को अलग - अलग तरीके से अनुशासन देना पड़ता था । 
 क्योंकि एक के लिए जो तरीका काम आता था , वह दूसरी के लिए नहीं आता था । ” 
 उसका पति , लैरी कहता है : “ हमारी बड़ी बेटी काफी ज़िद्दी थी और सख्त अनुशासन देने पर ही वह बात मानती थी । 
 मगर हमारी छोटी बेटी ऐसी नहीं थी । 
 बस ज़रा - सी डाँट से या आँखें दिखाने से ही वह फौरन बात समझ लेती थी । ” 
 वाकई , प्यार करनेवाले माता - पिता यह भाँपने की पूरी - पूरी कोशिश करते हैं कि उनके हरेक बच्चे के लिए किस तरह का अनुशासन ज़्यादा असरदार साबित होगा । 
 इस मामले में , यहोवा माता - पिताओं के लिए एक अच्छी मिसाल है । 
 वह अपने हरेक सेवक की खूबियों और कमज़ोरियों को अच्छी तरह जानता है । 
 इसके अलावा , जब वह अपने लोगों को सज़ा देता है , तो वह न तो ज़रूरत - से - ज़्यादा सख्ती बरतता है और ना ही उन्हें हद - से - ज़्यादा ढील देता है । 
 इसके बजाय , वह हमेशा अपने लोगों को “ उचित मात्रा में ” अनुशासन देता है । 
 माता - पिताओ , क्या आप अपने बच्चों की खूबियों और कमज़ोरियों को अच्छी तरह जानते हैं ? 
 क्या आप इस जानकारी का इस्तेमाल करके , उन्हें प्यार और असरदार तरीके से तालीम दे पाते हैं ? 
 अगर हाँ , तो आप साबित करते हैं कि आप अपने बच्चों से बेहद प्यार करते हैं । 
 खुलकर बात करने का बढ़ावा दीजिए 
 15 , 16 . 
 माता - पिता अपने बच्चों को खुलकर अपनी भावनाएँ ज़ाहिर करने का बढ़ावा कैसे दे सकते हैं , और इस मामले में मसीही माता - पिताओं ने कौन - सा तरीका काफी असरदार पाया है ? 
 प्यार का एक और पहलू यह है कि प्यार “ कुकर्म से आनन्दित नहीं होता , परन्तु सत्य से आनन्दित होता है । ” 
 माता - पिता अपने बच्चों को सच्चाई से प्यार करने की तालीम कैसे दे सकते हैं ? 
 एक सबसे ज़रूरी कदम है कि उन्हें अपने बच्चों को खुलकर अपनी भावनाएँ ज़ाहिर करने का बढ़ावा देना चाहिए , फिर चाहे उनकी बातें कबूल करना उनके लिए मुश्‍किल क्यों न हो । 
 जब बच्चों के विचार और उनकी भावनाएँ बाइबल के नैतिक स्तरों से मेल खाती हैं , तो लाज़िमी है कि इससे माँ - बाप को खुशी होगी । 
 मगर कई बार बच्चों के दिल से निकली बातें दिखा सकती हैं कि उनका रुझान अधर्म की तरफ है । 
 ऐसे में माता - पिता को क्या करना चाहिए ? 
 पहले - पहल तो उनका शायद बच्चों को फौरन डाँटने का मन करे । 
 लेकिन अगर वे ऐसा करेंगे , तो बच्चे आगे से उन्हें सिर्फ वही बातें बताएँगे , जो वे सुनना पसंद करते हैं । 
 माना कि जब बच्चे उलटा जवाब देते हैं , तो उन्हें उसी वक्‍त सुधारा जाना चाहिए । 
 मगर बच्चों को यह सिखाने में कि उन्हें कैसे अदब के साथ बात करना चाहिए और उन पर अपनी राय थोपने में कि उन्हें क्या कहना चाहिए , बड़ा फर्क है । 
 माँ - बाप अपने बच्चों को खुलकर बात करने का बढ़ावा कैसे दे सकते हैं ? 
 आलीआ , जिसका ज़िक्र पहले किया गया था , कहती है : “ जब हमारे बच्चे परेशान करनेवाली बातें कहते हैं , तो हम खुद पर काबू रखते हैं ताकि हम गुस्से से भड़क न उठें । 
 इस तरह , हमने अपने घर में ऐसा माहौल बनाया है , जिसमें बच्चे खुलकर अपने दिल की बात कह पाते हैं । ” 
 टॉम नाम का एक पिता कहता है : “ हम अपनी बेटी को अपनी भावनाएँ ज़ाहिर करने का बढ़ावा देते हैं , उस वक्‍त भी जब वह हमारे विचारों से सहमत नहीं होती । 
 हमें लगता है कि अगर हम उसकी बात बीच में ही काट देंगे और उस पर अपनी मरज़ी थोपने की कोशिश करेंगे , तो वह मायूस हो जाएगी और फिर , वह शायद अपने दिल की बात दिल में ही रखना सीख जाए । 
 दूसरी तरफ , हमने पाया है कि क्योंकि हम उसकी बात सुनते हैं , इसलिए वह भी हमारी बात सुनती है । ” 
 इसमें कोई दो राय नहीं कि बच्चों को अपने माता - पिता की आज्ञा माननी चाहिए । 
 मगर खुलकर बातचीत करने के ज़रिए , माता - पिता अपने बच्चों में सोचने - समझने की काबिलीयत बढ़ा पाते हैं । 
 विनसंट , जो चार बेटियों का पिता है , कहता है : “ जब हमें मौजूदा हालात के बारे में कोई फैसला लेना पड़ता है , तो हम अकसर अपने फैसले के फायदों और नुकसान के बारे में अपने बच्चों के साथ चर्चा करते हैं । 
 इस तरह , वे खुद हमारे फैसले के अच्छे नतीजे देख पाते हैं । 
 इससे उनकी सोचने - समझने की काबिलीयत भी काफी बढ़ी है । ” — नीतिवचन 1 : 1 - 4 . 
 माता - पिता किस बात का यकीन रख सकते हैं ? 
 बेशक , बच्चों की परवरिश के सिलसिले में दी बाइबल की सलाहों को पूरी तरह से लागू करना , किसी भी माता - पिता के लिए मुमकिन नहीं है । 
 मगर फिर भी , आप इस बात का यकीन रख सकते हैं कि अगर आप अपने बच्चों को प्यार से तालीम दें , साथ ही धीरज धरें और कृपा दिखाएँ , तो वे आपकी मेहनत की दिल से कदर करेंगे । 
 और - तो - और , यहोवा भी आपकी इस मेहनत पर आशीष देगा । 
 आखिर सभी मसीही माता - पिता इतनी मेहनत इसीलिए तो करते हैं , क्योंकि वे चाहते हैं कि उनके बच्चे यहोवा से उतना प्यार करना सीखें , जितना कि वे खुद करते हैं । 
 मगर वे इस बढ़िया लक्ष्य को कैसे हासिल कर सकते हैं ? 
 अगले लेख में , इसके कुछ खास तरीकों पर चर्चा की जाएगी । 
 ( w07 9 / 1 ) 
 क्या आपको याद है ? 
 • समझ से काम लेने से माता - पिताओं को धीरज धरने में मदद कैसे मिल सकती है ? 
 • कृपा और अनुशासन के बीच क्या ताल्लुक है ? 
 • माता - पिताओं और बच्चों के बीच खुलकर बातचीत होना क्यों ज़रूरी है ? 
 [ पेज 24 पर तसवीरें ] 
 माता - पिताओ , क्या आपको याद है कि बचपन में आपसे गलती हो जाने पर आप कैसा महसूस करते थे ? 
 [ पेज 25 पर तसवीर ] 
 क्या आप अपने बच्चों को खुलकर बात करने का बढ़ावा देते हैं ? 
 माता - पिताओ , अपने बच्चों को यहोवा से प्यार करना सिखाइए 
 “ जैसे वीर के हाथ में तीर , वैसे ही जवानी के लड़के होते हैं । ” — भजन 127 : 4 . 
 1 , 2 . 
 बच्चे “ वीर के हाथ में तीर ” की तरह कैसे होते हैं ? 
 एक तीरंदाज़ तीर चलाने से पहले , बड़ी सावधानी से कमान की डोरी पर तीर रखता है और ज़ोर लगाकर तीर को खींचता है । 
 हालाँकि इसमें उसकी पूरी ताकत लगती है , मगर वह बड़े सब्र और ध्यान से निशाना साधता है । 
 फिर वह तीर को छोड़ देता है ! 
 क्या तीर निशाने पर लगेगा ? 
 यह कई बातों पर निर्भर करता है , जैसे तीरंदाज़ की कुशलता , हवा का असर और तीर की हालत । 
 राजा सुलैमान ने बच्चे की तुलना “ वीर के हाथ में तीर ” से की थी । 
 गौर कीजिए कि यह मिसाल माता - पिताओं और बच्चों पर कैसे लागू होती है । 
 एक तीरंदाज़ की कमान में तीर बहुत कम समय के लिए होता है । 
 क्योंकि निशाने पर मारने के लिए उसे तीर को फौरन छोड़ना पड़ता है । 
 उस तीरंदाज़ की तरह , माता - पिताओं के पास भी अपने बच्चों के दिलों में यहोवा के लिए प्यार पैदा करने का बहुत कम समय होता है । 
 क्योंकि देखते - ही - देखते , बच्चे बड़े हो जाते हैं और अपने फैसले खुद करने के लायक हो जाते हैं । 
 तो क्या आपका तीर निशाने पर लगेगा , यानी क्या आपका बच्चा बड़ा होने के बाद भी , यहोवा से प्यार और उसकी सेवा करता रहेगा ? 
 यह कई बातों पर निर्भर करता है । 
 उनमें से तीन हैं : माता - पिता की कुशलता , परिवार का वह माहौल जिसमें बच्चा पलता - बढ़ता है और ‘ तीर ’ यानी बच्चा अपने माँ - बाप से मिलनेवाली तालीम की तरफ कैसा रवैया दिखाता है । 
 आइए इनमें से हरेक बात की गहराई से जाँच करें । 
 सबसे पहले हम एक कुशल माता - पिता की कुछ खूबियों पर गौर करेंगे । 
 कुशल माता - पिता बेहतरीन मिसाल रखते हैं 
 माता - पिता की बातों और कामों में तालमेल होना क्यों ज़रूरी है ? 
 यीशु ने माता - पिताओं के लिए एक बढ़िया मिसाल कायम की । 
 कैसे ? 
 वह खुद उन बातों पर चलता था , जो वह लोगों को सिखाता था । 
 उसने फरीसियों की कड़ी निंदा की , क्योंकि वे जो “ कहते ” थे उसे “ करते नहीं ” थे । 
 अगर माता - पिता चाहते हैं कि उनके बच्चे यहोवा से प्यार करने के लिए दिल से उभारे जाएँ , तो माता - पिता की बातों और कामों में तालमेल होना चाहिए । 
 अगर ऐसा न हो , तो उनकी बातों का कोई फायदा नहीं होगा , ठीक जैसे बिन डोरी के कमान का कोई फायदा नहीं होता । — 1 यूहन्‍ना 3 : 18 . 
 माता - पिताओं को खुद से क्या सवाल पूछने चाहिए , और क्यों ? 
 माँ - बाप को अपने बच्चों के लिए एक अच्छी मिसाल क्यों रखनी चाहिए ? 
 क्योंकि जिस तरह बड़े , यीशु की मिसाल देखकर यहोवा से प्यार करना सीख सकते हैं , उसी तरह बच्चे माँ - बाप की बेहतरीन मिसाल देखकर यहोवा से प्यार करना सीख सकते हैं । 
 एक बच्चे के साथी , या तो उसे एक नेक इंसान बनने में मदद दे सकते हैं , या फिर उसकी “ अच्छी आदतों को बिगाड़ ” सकते हैं । 
 बच्चे की ज़िंदगी के ज़्यादातर सालों में और खासकर उसके छुटपन के अहम सालों में जिन करीबी साथियों का उस पर सबसे ज़बरदस्त असर होता है , वे हैं उसके माता - पिता । 
 इसलिए , माता - पिताओं को खुद से पूछना चाहिए : ‘ मैं अपने बच्चे के लिए किस तरह का साथी हूँ ? 
 क्या मेरी मिसाल से मेरे बच्चे को अच्छी आदतें डालने का बढ़ावा मिलता है ? 
 प्रार्थना और बाइबल अध्ययन जैसे ज़रूरी मामलों में , मैं कैसी मिसाल रखता हूँ ? ’ 
 कुशल माता - पिता अपने बच्चों के साथ प्रार्थना करते हैं 
 माता - पिता की प्रार्थनाओं से बच्चे क्या सीख सकते हैं ? 
 आपकी प्रार्थनाओं से आपके बच्चे यहोवा के बारे में बहुत कुछ सीख सकते हैं । 
 जब वे खाना खाने के समय आपको यहोवा का धन्यवाद देते सुनते हैं , तो वे क्या सीखते हैं ? 
 यही कि यहोवा ही हमारे खाने - पहनने की ज़रूरतें पूरी करता है और इसके लिए हमें उसका शुक्रिया अदा करना चाहिए । 
 इसके अलावा , जब वे आपको बाइबल अध्ययन के वक्‍त प्रार्थना करते सुनते हैं , तो वे सीखते हैं कि यहोवा ही हमें बाइबल से सच्चाइयाँ सिखाता है । 
 सचमुच , ये क्या ही अनमोल सबक हैं ! — याकूब 1 : 17 . 
 माता - पिता , बच्चों को यह समझने में कैसे मदद दे सकते हैं कि यहोवा हरेक की दिल से परवाह करता है ? 
 लेकिन अगर आप दूसरे मौकों पर भी अपने परिवार के साथ खासकर ऐसे मामलों के बारे में प्रार्थना करें , जिनका असर आप पर और आपके बच्चों पर होता है , तब आप बच्चों को और भी बहुत कुछ सिखा रहे होंगे । 
 आप उन्हें यह समझने में मदद दे रहे होंगे कि यहोवा आपके परिवार का एक हिस्सा है और वह हरेक की दिल से परवाह करता है । 
 एक पिता का कहना है : “ जब से हमारी बिटिया पैदा हुई , तभी से हम उसके साथ प्रार्थना किया करते थे । 
 और जब वह बड़ी हुई , तो हम उसकी सोहबत और उसकी ज़िंदगी से जुड़े दूसरे मामलों के बारे में प्रार्थना करते थे । 
 उसकी शादी होने तक , हमने हर दिन उसके साथ प्रार्थना की । ” 
 क्या आप भी अपने बच्चों के साथ हर दिन प्रार्थना कर सकते हैं ? 
 क्या आप बच्चों की मदद कर सकते हैं ताकि वे यहोवा को एक ऐसा दोस्त समझें , जो न सिर्फ उनकी शारीरिक और आध्यात्मिक ज़रूरतें पूरी करता है , बल्कि उनकी भावनाओं की भी कदर करता है ? — फिलिप्पियों 4 : 6 , 7 . 
 किसी खास मामले के बारे में प्रार्थना करने के लिए , माता - पिताओं को क्या जानने की ज़रूरत है ? 
 बेशक , अगर आप किसी खास मामले के बारे में प्रार्थना करना चाहते हैं , तो आपको यह जानने की ज़रूरत है कि आपके बच्चों की ज़िंदगी में क्या चल रहा है । 
 एक पिता की बातों पर गौर कीजिए , जिसने दो बेटियों की परवरिश की । 
 उसने कहा : “ हर हफ्ते के आखिर में , मैं खुद से दो सवाल पूछता था : ‘ इस हफ्ते मेरी बेटियों का मन किन बातों में लगा हुआ था ? 
 और हर दिन उनके साथ क्या - क्या अच्छा हुआ ? ’ ” 
 माता - पिताओ , क्या आप भी खुद से इस तरह के सवाल पूछ सकते हैं ? 
 और आपको जो जवाब मिलते हैं , क्या आप उन्हें बच्चों के साथ की जानेवाली अपनी प्रार्थनाओं में शामिल कर सकते हैं ? 
 अगर आप ऐसा करें , तो आप अपने बच्चों को प्रार्थना के सुननेवाले , यहोवा से दुआ करने के साथ - साथ उससे प्यार करना भी सिखाएँगे । — भजन 65 : 2 . 
 कुशल माता - पिता बच्चों में अध्ययन की अच्छी आदतें डालते हैं 
 माता - पिताओं को अपने बच्चों में बाइबल का अध्ययन करने की आदत क्यों डालनी चाहिए ? 
 बाइबल अध्ययन के बारे में माता - पिता के नज़रिए का , यहोवा के साथ उनके बच्चे के रिश्‍ते पर कैसा असर हो सकता है ? 
 किसी भी रिश्‍ते को मज़बूत करने और उसे बरकरार रखने के लिए , यह ज़रूरी है कि उस रिश्‍ते में शामिल लोग न सिर्फ अपनी बात कहें , बल्कि एक - दूसरे की सुनें भी । 
 यहोवा की बातें सुनने का एक तरीका है , बाइबल का अध्ययन करना और इसके लिए उन किताबों - पत्रिकाओं का इस्तेमाल करना , जो ‘ विश्‍वासयोग्य दास ’ ने हमारे लिए मुहैया करायी हैं । 
 इसलिए , माँ - बाप को अपने बच्चों में बाइबल का अध्ययन करने की अच्छी आदत डालनी चाहिए , ताकि यहोवा के साथ उनके बच्चों का प्यार - भरा रिश्‍ता हमेशा बना रहे । 
 बच्चों में अध्ययन की अच्छी आदतें कैसे डाली जा सकती हैं ? 
 बच्चों में अध्ययन की अच्छी आदतें कैसे डाली जा सकती हैं ? 
 इसमें भी , माता - पिता की मिसाल सबसे बेहतरीन मदद साबित होती है । 
 क्या आपके बच्चे आपको नियमित तौर पर बाइबल पढ़ने या उसका अध्ययन करने का लुत्फ उठाते देखते हैं ? 
 यह सच है कि अपने बच्चों की देखभाल करने में आप काफी मसरूफ रहते हैं । 
 इसलिए , आप शायद कहें कि मैं पढ़ाई और अध्ययन के लिए कहाँ से वक्‍त निकालूँ । 
 लेकिन खुद से पूछिए , ‘ क्या मेरे बच्चे लगातार मुझे टी . 
 वी . 
 के सामने बैठा देखते हैं ? ’ 
 अगर ऐसी बात है , तो क्या आप उसमें से थोड़ा वक्‍त निजी अध्ययन में बिताकर , बच्चों के लिए एक बढ़िया मिसाल रख सकते हैं ? 
 10 , 11 . 
 माता - पिताओं को अपने परिवार के साथ नियमित तौर पर बाइबल का अध्ययन क्यों करना चाहिए ? 
 माता - पिता एक और कारगर तरीके से बच्चों को यहोवा की सुनना सिखा सकते हैं । 
 और वह है , नियमित तौर पर परिवार के साथ बाइबल पर चर्चा करना । 
 मगर शायद कुछ लोग कहें , ‘ जब माँ - बाप अपने बच्चों को नियमित तौर पर कलीसिया की सभाओं में ले जाते हैं , तो फिर उनके साथ पारिवारिक अध्ययन करने की क्या ज़रूरत ? ’ 
 इसके कई वाजिब कारण हैं । 
 एक तो यह कि यहोवा , बच्चों को सिखाने की ज़िम्मेदारी खास तौर से उनके माता - पिताओं को सौंपता है । 
 दूसरी वजह है , पारिवारिक अध्ययन से बच्चे सीखते हैं कि परमेश्‍वर की उपासना सिर्फ कलीसिया में सबके सामने ही नहीं की जानी चाहिए , बल्कि एक परिवार को घर की चारदीवारी में भी उसकी उपासना करनी चाहिए । — व्यवस्थाविवरण 6 : 6 - 9 . 
 इसके अलावा , अगर पारिवारिक अध्ययन अच्छे तरीके से चलाया जाए , तो इससे माता - पिताओं को अपने बच्चों के दिलों में झाँकने का मौका मिलता है । 
 और वे जान पाते हैं कि आध्यात्मिक और नैतिक मामलों के बारे में उनके बच्चे क्या सोचते हैं । 
 मसलन , जब बच्चे छोटे होते हैं , तो माता - पिता बाइबल कहानियों की मेरी पुस्तक जैसी किताब इस्तेमाल कर सकते हैं । 
 * इस किताब के ज़रिए बाइबल की घटनाओं पर चर्चा करते वक्‍त , माता - पिता अपने बच्चों से पूछ सकते हैं कि यहाँ दी गयी जानकारी के बारे में वे क्या सोचते हैं । 
 इसके बाद , वे बाइबल के हवालों का इस्तेमाल करके उनके साथ तर्क कर सकते हैं । 
 इस तरह , माता - पिता अपने बच्चों की ज्ञानेन्द्रियों को पक्का कर सकेंगे , ताकि वे “ भले बुरे में भेद ” कर सकें । — इब्रानियों 5 : 14 . 
 माता - पिता , बच्चों की ज़रूरत के मुताबिक पारिवारिक अध्ययन को कैसे ढाल सकते हैं ? 
 और इस मामले में क्या करने से आपको सबसे बढ़िया नतीजे मिले हैं ? 
 जैसे - जैसे बच्चे बड़े होते हैं , आपको उनकी ज़रूरत के मुताबिक अध्ययन को ढालना चाहिए । 
 ध्यान दीजिए कि एक माँ - बाप ने क्या किया , जब उनकी दो किशोर बेटियों ने स्कूल में होनेवाले नाच - गाने में जाने की इजाज़त माँगी । 
 पिता कहता है : “ हमने अपनी बेटियों से कहा कि अगले पारिवारिक अध्ययन के दौरान , मैं और तुम्हारी मम्मी बच्चों के किरदार निभाएँगे , और तुम दोनों मम्मी - पापा के । 
 तुममें से कोई भी मम्मी या पापा बन सकता है , लेकिन यह ज़रूरी है कि तुम दोनों साथ मिलकर स्कूल में होनेवाले नाच - गाने के विषय पर खोजबीन करो और हमें सही सलाह दो । ” 
 इसका नतीजा क्या हुआ ? 
 पिता आगे कहता है , “ हमारी बेटियों ने ( मम्मी - पापा का किरदार निभाते वक्‍त ) बाइबल से दलीलें देकर हमें ( बच्चों का किरदार निभाते वक्‍त ) समझाया कि इस तरह के नाच - गाने में जाना क्यों अक्लमंदी नहीं होगी । 
 भले बुरे में फर्क करने की उनकी समझदारी देखकर हम ठगे - से रह गए । 
 यही नहीं , हमें इस बात से भी हैरानी और खुशी हुई कि उन्होंने हमें नाच - गाने में जाने के बजाय , मन - बहलाव के दूसरे तरीके सुझाए , जो बाइबल के मुताबिक गलत नहीं हैं । 
 इससे हम उनके सोच - विचार और उनकी इच्छाओं को और भी अच्छी तरह समझ पाए । ” 
 बेशक , पारिवारिक अध्ययन को लगातार चलाने और परिवार की ज़रूरतों के मुताबिक ढालने के लिए लगन और सूझ - बूझ की ज़रूरत पड़ती है । 
 मगर ऐसी मेहनत वाकई रंग लाती है । — नीतिवचन 23 : 15 . 
 शांति भरा माहौल पैदा कीजिए 
 13 , 14 . 
 ( क ) माता - पिता घर में शांति भरा माहौल कैसे पैदा कर सकते हैं ? 
 ( ख ) अगर माता - पिता अपनी गलतियों को कबूल करें , तो उसका क्या अच्छा नतीजा हो सकता है ? 
 जब एक तीरंदाज़ शांत मौसम में तीर चलाता है , तो तीर के निशाने पर लगने की गुंज़ाइश ज़्यादा होती है । 
 उसी तरह , अगर माता - पिता घर में शांति भरा माहौल पैदा करें , तो यह गुंज़ाइश ज़्यादा होती है कि बच्चे यहोवा से प्यार करना सीखेंगे । 
 याकूब ने लिखा : “ शान्ति स्थापित करनेवाले शान्ति के क्षेत्र में बीज बोते हैं और धार्मिकता का फल प्राप्त करते हैं । ” 
 माता - पिता घर में शांति भरा माहौल कैसे पैदा कर सकते हैं ? 
 इसके लिए उन्हें अपने शादी के बंधन को मज़बूत बनाए रखने की ज़रूरत है । 
 जो पति - पत्नी एक - दूसरे के लिए प्यार और आदर दिखाते हैं , उन्हें अपने बच्चों को यह सिखाने में ज़्यादा कामयाबी मिलती है कि वे यहोवा और दूसरों के लिए प्यार और आदर दिखाएँ । 
 प्यार और आदर से शांति बढ़ती है । 
 जो पति - पत्नी आपस में शांति से रहते हैं , वे परिवार में होनेवाले झगड़ों को ठंडे दिमाग से सुलझा पाते हैं । 
 बेशक , जिस तरह सभी शादीशुदा ज़िंदगी में मुश्‍किलें आती हैं , उसी तरह सभी परिवारों में भी मुश्‍किलें आती हैं । 
 हो सकता है , कभी - कभी माता - पिता बच्चों के साथ अपने व्यवहार में आत्मा के फल दिखाने से चूक जाएँ । 
 ऐसे में माता - पिताओं को क्या करना चाहिए ? 
 अगर वे अपनी गलती कबूल कर लेते हैं , तो क्या बच्चों की नज़र में उनकी इज़्ज़त घट जाएगी ? 
 इस सिलसिले में , क्यों न हम प्रेरित पौलुस की मिसाल पर गौर करें । 
 वह आध्यात्मिक मायने में बहुतों का पिता था । 
 फिर भी , उसने बेझिझक अपनी गलतियों को कबूल किया । 
 तो क्या उसकी इस नम्रता और ईमानदारी की वजह से , उसके लिए हमारी इज़्ज़त कम हो जाती है ? 
 नहीं , उसके लिए हमारी इज़्ज़त और भी बढ़ जाती है । 
 अपनी कमियों के बावजूद , पौलुस पूरे यकीन के साथ कुरिन्थुस की कलीसिया को लिख सका : “ तुम मेरी सी चाल चलो जैसा मैं मसीह की सी चाल चलता हूं । ” 
 जी हाँ , अगर आप भी अपनी गलतियों को कबूल करें , तो मुमकिन है आपके बच्चे , आपकी कमियों को अनदेखा कर देंगे । 
 15 , 16 . 
 यह क्यों ज़रूरी है कि माता - पिता अपने बच्चों को मसीही भाई - बहनों से प्यार करना सिखाएँ ? 
 और यह कैसे किया जा सकता है ? 
 माता - पिताओं को घर में और कैसा माहौल पैदा करना चाहिए , जिससे कि उनके बच्चे यहोवा से प्यार करना सीखें ? 
 प्रेरित यूहन्‍ना ने लिखा : “ यदि कोई कहे , कि मैं परमेश्‍वर से प्रेम रखता हूं ; और अपने भाई से बैर रखे ; तो वह झूठा है : क्योंकि जो अपने भाई से , जिसे उस ने देखा है , प्रेम नहीं रखता , तो वह परमेश्‍वर से भी जिसे उस ने नहीं देखा , प्रेम नहीं रख सकता । ” 
 इसलिए , जब आप अपने बच्चों को मसीही भाई - बहनों से प्यार करना सिखाते हैं , तो दरअसल आप उन्हें यहोवा से प्यार करना सिखा रहे होते हैं । 
 माता - पिताओं को खुद से पूछना चाहिए , ‘ क्या मैं कलीसिया के बारे में अकसर हौसला बढ़ानेवाली बातें करता हूँ या दूसरों में मीनमेख निकालता हूँ ? ’ 
 यह आप कैसे पता कर सकते हैं ? 
 जब आपके बच्चे कलीसिया की सभाओं और भाई - बहनों के बारे में बात करते हैं , तो ध्यान से उनकी सुनिए । 
 हो - न - हो , उनकी बातों से आपको अपने सवाल का जवाब मिल जाएगा । 
 माता - पिता अपने बच्चों को आध्यात्मिक भाई - बहनों से प्यार करना कैसे सिखा सकते हैं ? 
 दो जवान लड़कों का पिता , पीटर कहता है : “ जब हमारे बच्चे छोटे ही थे , तभी से हम प्रौढ़ मसीही भाई - बहनों को हमारे साथ वक्‍त गुज़ारने और खाना खाने के लिए अकसर घर बुलाते आए हैं । 
 हमें ऐसा करने में बहुत मज़ा आता है । 
 हमारे बेटों का बचपन ऐसे लोगों के साथ बीता , जो यहोवा से प्यार करते हैं । 
 इसलिए आज उन्हें लगता है कि परमेश्‍वर की सेवा करना ही , जीने का सबसे बेहतरीन तरीका है । ” 
 पाँच लड़कियों का पिता , डेनिस कहता है , “ हम अपनी बेटियों को कलीसिया के बुज़ुर्ग पायनियरों से दोस्ती करने का बढ़ावा देते थे । 
 और जब भी मुमकिन होता था , हम सफरी अध्यक्षों और उनकी पत्नियों की मेहमानवाज़ी करते थे । ” 
 क्या आप भी इन माता - पिताओं की तरह पहल कर सकते हैं ? 
 क्या आप अपने बच्चों को यह नज़रिया रखने में मदद दे सकते हैं कि कलीसिया भी हमारे परिवार का एक हिस्सा है ? — मरकुस 10 : 29 , 30 . 
 बच्चे की ज़िम्मेदारी 
 बच्चों को क्या फैसला करना है ? 
 आइए एक बार फिर तीरंदाज़ के उदाहरण पर गौर करें । 
 तीरंदाज़ चाहे कितना भी कुशल क्यों न हो , लेकिन अगर तीर ही मुड़ा या ऐंठा हुआ हो , तो वह निशाने पर नहीं लगेगा । 
 बेशक , माता - पिता मुड़े हुए तीर को सीधा करने , यानी अपने बच्चे की गलत सोच को दुरुस्त करने की जी - तोड़ कोशिश करेंगे । 
 मगर आखिरकार , यह बच्चे को ही फैसला करना है कि क्या वह खुद को दुनिया के साँचे में ढलने देगा या फिर यहोवा को मौका देगा कि वह उसके लिए “ सीधा मार्ग ” निकाले । — नीतिवचन 3 : 5 , 6 ; रोमियों 12 : 2 . 
 एक बच्चे के फैसले का दूसरों पर क्या असर हो सकता है ? 
 माँ - बाप को यह अहम ज़िम्मेदारी दी गयी है कि वे अपने बच्चों को “ प्रभु की शिक्षा , और चितावनी ” देते हुए उनकी परवरिश करें । 
 मगर आखिर में , बच्चे को ही फैसला करना है कि वह बड़ा होकर कैसा इंसान बनेगा । 
 इसलिए बच्चो , खुद से पूछिए , ‘ मेरे मम्मी - पापा प्यार से मुझे जो तालीम देते हैं , क्या उसे मैं कबूल करूँगा ? ’ 
 अगर आप ऐसा करें , तो सचमुच आप जीने का सबसे बढ़िया तरीका चुन रहे होंगे । 
 ऐसा करके आप अपने मम्मी - पापा को खुश करेंगे । 
 और सबसे बढ़कर , आप यहोवा का दिल खुश करेंगे । — नीतिवचन 27 : 11 . ( w07 9 / 1 ) 
 [ फुटनोट ] 
 इसे यहोवा के साक्षियों ने प्रकाशित किया है । 
 क्या आपको याद है ? 
 • प्रार्थना और बाइबल अध्ययन करने में , माता - पिता एक बेहतरीन मिसाल कैसे रख सकते हैं ? 
 • माता - पिता घर में शांति भरा माहौल कैसे पैदा कर सकते हैं ? 
 • बच्चों को क्या फैसला करना है और उनके फैसले का दूसरों पर क्या असर होगा ? 
 [ पेज 29 पर तसवीर ] 
 क्या आप निजी अध्ययन करने में अपने बच्चे के लिए एक बढ़िया मिसाल रखते हैं ? 
 [ पेज 30 पर तसवीर ] 
 परिवार में शांति भरा माहौल होने से उसकी खुशहाली बढ़ती है 
 “ तुम्हारा पिता दयावन्त है ” 
 “ जैसा तुम्हारा पिता दयावन्त है , वैसे ही तुम भी दयावन्त बनो । ” — लूका 6 : 36 . 
 1 , 2 . 
 यीशु ने शास्त्रियों और फरीसियों , साथ ही अपने चेलों से जो कहा , उससे कैसे ज़ाहिर होता है कि दया एक मनभावना गुण है ? 
 मूसा के ज़रिए इस्राएलियों को दी व्यवस्था में तकरीबन 600 नियम - कानून थे । 
 हालाँकि इस कानून - व्यवस्था को मानना उनके लिए ज़रूरी था , मगर यह भी ज़रूरी था कि वे दयालु हों । 
 गौर कीजिए कि यीशु ने उन फरीसियों से क्या कहा , जिनके दिल में दूसरों के लिए ज़रा - भी दया नहीं थी । 
 दो मौकों पर उसने उन्हें फटकारा और उन्हें परमेश्‍वर के ये शब्द याद दिलाए : “ मैं बलिदान नहीं परन्तु दया चाहता हूं । ” 
 अपनी सेवा के आखिर में यीशु ने कहा : “ हे कपटी शास्त्रियो , और फरीसियो , तुम पर हाय ; तुम पोदीने और सौंफ और जीरे का दसवां अंश [ तो ] देते हो , परन्तु तुम ने व्यवस्था की गम्भीर बातों को अर्थात्‌ न्याय , और दया , और विश्‍वास को छोड़ दिया है । ” — मत्ती 23 : 23 . 
 इसमें कोई दो राय नहीं कि यीशु दया को एक बेहद ज़रूरी गुण मानता था । 
 उसने अपने चेलों से कहा : “ जैसा तुम्हारा पिता दयावन्त है , वैसे ही तुम भी दयावन्त बनो । ” 
 इस मामले में ‘ परमेश्‍वर के सदृश्‍य बनने ’ के लिए , पहले हमें यह जानना होगा कि दया का असल मतलब क्या है । 
 इसके अलावा , दया दिखाने के फायदों को समझने से हम अपनी ज़िंदगी में यह गुण और भी अच्छी तरह दिखा पाएँगे । 
 दीन - दुखियों पर दया करना 
 दया का असल मतलब जानने के लिए हमें यहोवा की मदद क्यों लेनी चाहिए ? 
 भजनहार ने अपने गीत में लिखा : “ यहोवा अनुग्रहकारी और दयालु , विलम्ब से क्रोध करनेवाला और अति करुणामय है । 
 यहोवा सभों के लिये भला है , और उसकी दया उसकी सारी सृष्टि पर है । ” 
 यहोवा “ दया का पिता , और सब प्रकार की शान्ति का परमेश्‍वर है । ” 
 जो दयालु होता है , वह दूसरों के साथ करुणा से पेश आता है । 
 दया परमेश्‍वर की शख्सियत का एक अहम पहलू है । 
 उसकी मिसाल और उसकी दी हिदायतों से हम सीख सकते हैं कि दया का असल मतलब क्या है । 
 यशायाह 49 : 15 से हम दया के बारे में क्या सीखते हैं ? 
 जैसा कि यशायाह 49 : 15 में लिखा है , यहोवा कहता है : “ क्या यह हो सकता है कि कोई माता अपने दूधपिउवे बच्चे को भूल जाए और अपने जन्माए हुए लड़के पर दया न करे ? ” 
 जो भावना यहोवा को दया दिखाने के लिए उकसाती है , उसकी तुलना माँ की ममता से की गयी है । 
 जब एक माँ अपने बच्चे को भूख से या किसी और वजह से बिलखते देखती है , तो उसकी ममता या करुणा फौरन उसे अपने बच्चे की ज़रूरत पूरी करने के लिए उकसाती है । 
 यहोवा जिनको दया दिखाता है , उनके लिए उसके दिल में भी ऐसी ही कोमल भावनाएँ हैं । 
 इस्राएलियों के मामले में यहोवा ने किस तरह दिखाया कि वह “ दया का धनी ” है ? 
 किसी दुखियारे के लिए करुणा महसूस करना अच्छी बात है । 
 मगर करुणा महसूस करके उसकी मदद के लिए आगे आना उससे भी अच्छी बात है । 
 गौर कीजिए कि आज से करीब 3,500 साल पहले जब यहोवा के उपासक मिस्र की गुलामी में थे , तब यहोवा ने क्या किया । 
 उसने मूसा से कहा : “ मैं ने अपनी प्रजा के लोग जो मिस्र में हैं उनके दुःख को निश्‍चय देखा है , और उनकी जो चिल्लाहट परिश्रम करानेवालों के कारण होती है उसको भी मैं ने सुना है , और उनकी पीड़ा पर मैं ने चित्त लगाया है ; इसलिये अब मैं उतर आया हूं कि उन्हें मिस्रियों के वश से छुड़ाऊं , और उस देश से निकालकर एक अच्छे और बड़े देश में जिस में दूध और मधु की धारा बहती है . . . 
 पहुंचाऊं । ” 
 इस्राएलियों को मिस्र से आज़ाद कराने के करीब 500 साल बाद , यहोवा ने उन्हें याद दिलाया : “ मैं [ ही ] तो इस्राएल को मिस्र देश से निकाल लाया , और तुम को मिस्रियों के हाथ से , और उन सब राज्यों के हाथ से जो तुम पर अन्धेर करते थे छुड़ाया है । ” 
 इस्राएलियों ने बार - बार परमेश्‍वर के धर्मी उसूलों को दरकिनार किया । 
 इसलिए उन्हें मुसीबतों की मार सहनी पड़ी । 
 फिर भी , यहोवा ने उन पर तरस खाया और उन्हें हर बार मुसीबतों से छुड़ाया । 
 इससे पता चलता है कि प्यार करनेवाला परमेश्‍वर यहोवा किस तरह उन लोगों को दया दिखाता है , जो लाचार हैं या किसी खतरे या मुसीबत में हैं । 
 सचमुच , यहोवा “ दया का धनी ” है । — इफिसियों 2 : 4 . 
 यीशु ने कैसे हू - ब - हू अपने पिता की तरह दया दिखायी थी ? 
 धरती पर रहते वक्‍त यीशु ने हू - ब - हू अपने पिता की तरह दया दिखायी थी । 
 एक मौके पर दो अंधों ने यीशु से मिन्‍नत की : “ हे प्रभु , दाऊद के संतान , हम पर दया कर । ” 
 वे चाहते थे कि यीशु चमत्कार करके उनकी आँखों की रोशनी लौटा दे । 
 यीशु ने क्या किया ? 
 वही जो वे चाहते थे । 
 लेकिन ऐसा उसने बिना हमदर्दी जताए नहीं किया । 
 बाइबल कहती है : “ यीशु ने तरस खाकर उन की आंखें छूईं , और वे तुरन्त देखने लगे । ” 
 वाकई , तरस या दया के गुण की वजह से ही यीशु ने कई चमत्कार किए । 
 और इन चमत्कारों के ज़रिए उसने अंधों , दुष्टात्माओं से पीड़ित लोगों , कोढ़ियों और उन माता - पिताओं को राहत पहुँचायी , जिनके बच्चे बीमार या किसी पीड़ा में थे । — मत्ती 9 : 27 ; 15 : 22 ; 17 : 15 ; मरकुस 5 : 18 , 19 ; लूका 17 : 12 , 13 . 
 यहोवा और उसके बेटे की मिसालों से हम दया के बारे में क्या सीखते हैं ? 
 यहोवा परमेश्‍वर और यीशु मसीह की मिसालें दिखाती हैं कि दया के दो पहलू हैं । 
 एक है , दीन - दुखियों के लिए करुणा या हमदर्दी महसूस करना या उन पर तरस खाना । 
 और दूसरा है , उन्हें अपने दुःखों से राहत पहुँचाने के लिए कोई कदम उठाना । 
 दया दिखाने में इन दोनों पहलुओं का होना ज़रूरी है । 
 बाइबल की ज़्यादातर आयतों में दया दिखाने का मतलब है , ज़रूरतमंदों के लिए भलाई के काम करना । 
 मगर न्याय के मामले में दया कैसे दिखायी जाती है ? 
 क्या इस मामले में दया दिखाने का यह मतलब है कि कोई कदम न उठाना , जैसे गुनहगारों को सज़ा न देना ? 
 गुनहगारों पर दया करना 
 8 , 9 . 
 बतशेबा के साथ पाप करने के बाद दाऊद को जो दया दिखायी गयी थी , उसमें क्या शामिल था ? 
 गौर कीजिए कि जब प्राचीन इस्राएल के राजा दाऊद ने बतशेबा के साथ नाजायज़ संबंध रखे और नातान नबी ने दाऊद के मुँह पर उसके इस पाप का खुलासा किया , तो क्या हुआ । 
 दाऊद को अपने पाप का गहरा अफसोस हुआ और उसने यहोवा से गिड़गिड़ाकर कहा : “ हे परमेश्‍वर , अपनी करुणा के अनुसार मुझ पर अनुग्रह कर ; अपनी बड़ी दया के अनुसार मेरे अपराधों को मिटा दे । 
 मुझे भली भांति धोकर मेरा अधर्म दूर कर , और मेरा पाप छुड़ाकर मुझे शुद्ध कर ! 
 मैं तो अपने अपराधों को जानता हूं , और मेरा पाप निरन्तर मेरी दृष्टि में रहता है । 
 मैं ने केवल तेरे ही विरुद्ध पाप किया , और जो तेरी दृष्टि में बुरा है , वही किया है । ” — भजन 51 : 1 - 4 . 
 दाऊद को अपने किए पर बहुत पछतावा हुआ । 
 इसलिए यहोवा ने उसके पाप को माफ कर दिया , और उसे और बतशेबा को जो सज़ा मिलनी चाहिए थी , वह कम कर दी । 
 वह कैसे ? 
 मूसा की कानून - व्यवस्था के मुताबिक उन दोनों को मौत की सज़ा मिलनी चाहिए थी । 
 मगर यहोवा ने उनकी जान बख्श दी । 
 फिर भी , वे अपने पाप के सभी अंजामों से बच नहीं पाए । 
 इससे पता चलता है कि परमेश्‍वर के दया दिखाने में गुनाहों को माफ करना शामिल है । 
 मगर साथ ही , वह गुनहगारों को मुनासिब सज़ा देने से पीछे नहीं हटता । 
 हालाँकि यहोवा न्याय करते वक्‍त दया दिखाता है , फिर भी हमें उसकी दया का नाजायज़ फायदा क्यों नहीं उठाना चाहिए ? 
 “ एक मनुष्य [ आदम ] के द्वारा पाप जगत में आया ” और “ पाप की मजदूरी तो मृत्यु है । ” 
 इसका मतलब है कि सभी इंसान मौत के लायक हैं । 
 तो फिर हम यहोवा के कितने एहसानमंद हो सकते हैं कि वह हमारा न्याय करते वक्‍त हमें दया दिखाता है ! 
 मगर हमें सावधान रहना चाहिए कि हम यहोवा की दया का नाजायज़ फायदा न उठाएँ । 
 व्यवस्थाविवरण 32 : 4 कहता है : “ [ यहोवा की ] सारी गति न्याय की है । ” 
 इसका मतलब है कि दया दिखाते वक्‍त यहोवा अपने न्याय के ऊँचे स्तरों से कभी समझौता नहीं करता । 
 दाऊद के पाप का मामला निपटाते वक्‍त , यहोवा ने किस तरह न्याय को नज़रअंदाज़ नहीं किया ? 
 दाऊद और बतशेबा के मामले में , उनकी मौत की सज़ा को कम करने से पहले उनके पाप को माफ किया जाना था । 
 मगर इस्राएली न्यायियों के पास उनके पाप को माफ करने का अधिकार नहीं था । 
 इसलिए अगर यह मामला उनके हाथों में सौंपा जाता , तो मौत की सज़ा सुनाने के सिवा उनके पास और कोई चारा नहीं होता , क्योंकि व्यवस्था के मुताबिक इस पाप की यही सज़ा थी । 
 मगर दाऊद के साथ बाँधी अपनी वाचा का लिहाज़ करते हुए यहोवा यह देखना चाहता था कि क्या दाऊद के पाप को माफ करने की कोई ठोस वजह है । 
 इसलिए ‘ सारी पृथ्वी के न्यायी ’ और ‘ मन को जांचनेवाले ’ यहोवा ने खुद इस मामले को निपटाने का चुनाव किया । 
 सिर्फ यहोवा ही दाऊद का दिल पढ़ सकता था और यह परख सकता था कि उसका पश्‍चाताप सच्चा है कि नहीं । 
 और फिर उस बिनाह पर वह उसे माफ कर सकता था । 
 पापी इंसान परमेश्‍वर की दया से कैसे फायदा पा सकते हैं ? 
 हमें विरासत में मिले पाप की सज़ा , यानी मौत से बरी करने के लिए यहोवा ने जो दया दिखायी , वह उसके न्याय के मुताबिक है । 
 अपने न्याय के स्तरों से समझौता किए बगैर , यहोवा ने हमारे पापों को माफ करना मुमकिन किया है । 
 उसने दया का सबसे बड़ा सबूत देते हुए अपने बेटे यीशु मसीह का छुड़ौती बलिदान दिया है । 
 अगर हम यहोवा की दया से फायदा पाना चाहते हैं , जो हमें विरासत में मिले पाप की सज़ा से बचा सकती है , तो हमें ‘ पुत्र पर विश्‍वास करना ’ चाहिए । — यूहन्‍ना 3 : 16 , 36 . 
 दया और न्याय का परमेश्‍वर 
 13 , 14 . 
 क्या परमेश्‍वर की दया उसके न्याय को हलका करती है ? 
 समझाइए । 
 हालाँकि यहोवा की दया उसके न्याय के स्तरों के खिलाफ नहीं जाती , मगर क्या यह उसके न्याय पर किसी तरह से असर करती है ? 
 क्या दया यहोवा के न्याय को हलका करती है , मानो उसका न्याय कठोर हो ? 
 ऐसा बिलकुल नहीं है । 
 यहोवा ने भविष्यवक्‍ता होशे के ज़रिए इस्राएलियों से कहा : “ मैं सदा के लिये तुझे अपनी स्त्री करने की प्रतिज्ञा करूंगा , और यह प्रतिज्ञा धर्म , और न्याय , और करुणा , और दया के साथ करूंगा । ” 
 इन शब्दों से साफ ज़ाहिर है कि यहोवा जब भी दया दिखाता है , तो यह उसके दूसरे गुणों से मेल खाती है , जिनमें न्याय भी शामिल है । 
 यहोवा “ दयालु और अनुग्रहकारी , . . . 
 अधर्म और अपराध और पाप का क्षमा करनेवाला है , परन्तु दोषी को वह किसी प्रकार निर्दोष न ठहराएगा । ” 
 यहोवा दया और न्याय का परमेश्‍वर है । 
 उसके बारे में बाइबल कहती है : “ वह चट्टान है , उसका काम खरा है ; और उसकी सारी गति न्याय की है । ” 
 परमेश्‍वर का न्याय उतना ही खरा है , जितनी कि उसकी दया । 
 इनमें से कोई भी गुण न तो एक - दूसरे से बढ़कर है , और ना ही इन्हें एक - दूसरे के असर को हलका करने की ज़रूरत है । 
 इसके बजाय , दोनों गुणों में बढ़िया तालमेल है । 
 15 , 16 . 
 ( क ) क्या बात दिखाती है कि यहोवा का न्याय कठोर नहीं है ? 
 ( ख ) जब यहोवा इस दुष्ट संसार पर न्यायदंड लाएगा , तो उसके उपासक किस बात का यकीन रख सकते हैं ? 
 यहोवा का न्याय कठोर नहीं है । 
 न्याय में अकसर कानूनी कार्रवाई शामिल होती है और ऐसे में आम तौर पर गुनहगारों को सज़ा देना ज़रूरी होता है । 
 लेकिन परमेश्‍वर के न्याय में न सिर्फ गुनहगारों को सज़ा देना , बल्कि नेकदिल लोगों का उद्धार करना भी शामिल है । 
 मिसाल के तौर पर , जब यहोवा ने सदोम और अमोरा में दुष्टों का नाश किया था , तब उसने कुलपिता लूत और उसकी दो बेटियों को बचाया था । — उत्पत्ति 19 : 12 - 26 . 
 आज हम इस बात का पूरा यकीन रख सकते हैं कि जब यहोवा इस दुष्ट संसार पर न्यायदंड लाएगा , तब सच्चे उपासकों की “ बड़ी भीड़ ” को नाश नहीं किया जाएगा । 
 इस तरह , जिन लोगों ने “ अपने अपने वस्त्र मेम्ने के लोहू में धोकर श्‍वेत किए हैं , ” वे ‘ बड़े क्लेश से निकल ’ आएँगे । — प्रकाशितवाक्य 7 : 9 - 14 . 
 हमें दयालु क्यों होना चाहिए ? 
 दयालु होने की सबसे बड़ी वजह क्या है ? 
 वाकई , यहोवा और यीशु मसीह की मिसाल से हम सीखते हैं कि दया का असल मतलब क्या है । 
 दयालु होने की सबसे बड़ी वजह बताते हुए नीतिवचन 19 : 17 कहता है : “ जो कंगाल पर अनुग्रह करता है , वह यहोवा को उधार देता है , और वह अपने इस काम का प्रतिफल पाएगा । ” 
 जब हम यहोवा और उसके बेटे की मिसाल पर चलते हुए , एक - दूसरे को दया दिखाते हैं , तो इससे यहोवा खुश होता है । 
 साथ ही , जब हम लोगों को दया दिखाते हैं , तो वे भी हमें दया दिखाने के लिए उकसाए जाते हैं । — लूका 6 : 38 . 
 हमें दया दिखाने में अपना भरसक क्यों करना चाहिए ? 
 दया में कई बढ़िया गुण शामिल हैं । 
 जैसे कि अनुग्रह , प्यार , कृपा और भलाई । 
 इसके अलावा , करुणा या हमदर्दी की कोमल भावनाएँ एक इंसान को दया दिखाने के लिए उकसाती हैं । 
 हालाँकि यहोवा की दया उसके न्याय को किसी तरह कमज़ोर नहीं करती , मगर यहोवा क्रोध करने में धीमा है और सब्र रखते हुए गुनहगारों को पश्‍चाताप करने की मोहलत देता है । 
 इससे पता चलता है कि दया में सब्र रखना और धीरज धरना भी शामिल है । 
 जब दया में इतने सारे मनभावने गुण और आत्मा के फल शामिल हैं , तो इसका मतलब है कि दया दिखाने के ज़रिए हम अपने अंदर ये गुण बढ़ा सकते हैं । 
 इसलिए यह कितना ज़रूरी है कि हम दया दिखाने में अपना भरसक करें ! 
 “ धन्य हैं वे , जो दयावन्त हैं ” 
 19 , 20 . 
 दया किस तरह न्याय पर जयवंत होती है ? 
 शिष्य याकूब ने बताया कि क्यों हमें दया को अपनी ज़िंदगी का एक अहम हिस्सा बना लेना चाहिए । 
 उसने लिखा : “ दया न्याय पर जयवन्त होती है । ” 
 यहाँ याकूब उस दया की बात कर रहा था , जो यहोवा का एक उपासक दूसरों को दिखाता है । 
 दया किस तरह न्याय पर जयवंत होती है ? 
 जब एक इंसान को ‘ परमेश्‍वर को अपना लेखा देना होता है , ’ तब परमेश्‍वर गौर करता है कि वह दूसरों के साथ कैसे दया से पेश आया और फिर अपने बेटे के छुड़ौती बलिदान के आधार पर उसे माफ कर देता है । 
 इस तरह दया न्याय पर जयवंत होती है । 
 इसमें कोई शक नहीं कि जब दाऊद ने बतशेबा के साथ पाप किया , तो उस पर दया करने की एक वजह यह थी कि वह खुद एक दयालु इंसान था । 
 इसके उलट , “ जिस ने दया नहीं की , उसका न्याय बिना दया के होगा । ” 
 यही वजह है कि परमेश्‍वर उन लोगों को भी “ मृत्यु के दण्ड के योग्य ” समझता है , जो ‘ निर्दयी ’ हैं । — रोमियों 1 : 31 , 32 . 
 अपने पहाड़ी उपदेश में यीशु ने कहा : “ धन्य हैं वे , जो दयावन्त हैं , क्योंकि उन पर दया की जाएगी । ” 
 ये शब्द क्या ही ज़बरदस्त तरीके से ज़ाहिर करते हैं कि जो परमेश्‍वर की दया पाना चाहते हैं , उन्हें भी दयालु होना चाहिए ! 
 अगले लेख में चर्चा की जाएगी कि हम अपनी रोज़मर्रा ज़िंदगी में दया कैसे दिखा सकते हैं । 
 ( w07 9 / 15 ) 
 आपने क्या सीखा ? 
 • दया क्या है ? 
 • दया किन तरीकों से दिखायी जाती है ? 
 • किस मायने में यहोवा , दया और न्याय का परमेश्‍वर है ? 
 • हमें दयालु क्यों होना चाहिए ? 
 [ पेज 9 पर तसवीर ] 
 दीन - दुखियों के लिए यहोवा के अंदर वैसी ही कोमल भावना है , जैसे एक माँ के अंदर अपने बच्चे के लिए होती है 
 [ पेज 12 पर तसवीर ] 
 दाऊद पर दया करके , क्या यहोवा अपने न्याय के स्तरों के खिलाफ गया ? 
 दया किया करो — कैसे ? 
 “ हम सब के साथ भलाई करें ; विशेष करके विश्‍वासी भाइयों के साथ । ” — गलतियों 6 : 10 . 
 1 , 2 . 
 हम दयालु सामरी की कहानी से सच्ची दया के बारे में क्या सीखते हैं ? 
 एक मौके पर , व्यवस्था के एक ज्ञानी ने यीशु से बात करते वक्‍त पूछा : “ मेरा पड़ोसी कौन है ? ” 
 इस पर यीशु ने उसे एक कहानी सुनायी : ‘ एक मनुष्य यरूशलेम से यरीहो को जा रहा था कि डाकुओं ने घेरकर उसके कपड़े उतार लिए और मार - पीटकर उसे अधमूआ छोड़कर चले गए । 
 और ऐसा हुआ कि उसी मार्ग से एक याजक जा रहा था , परन्तु उसे देख के कतराकर चला गया । 
 इसी रीति से एक लेवी उस जगह पर आया , वह भी उसे देख के कतराकर चला गया । 
 परन्तु एक सामरी यात्री वहां आया और उसे देखकर तरस खाया । 
 उसने पास आकर उसके घावों पर तेल और दाखरस डालकर पट्टियां बान्धी । 
 फिर उसे अपनी सवारी पर चढ़ाकर सराय में ले गया और उसकी सेवा टहल की । 
 दूसरे दिन उसने दो दीनार निकालकर भटियारे को दिए और कहा , इसकी सेवा टहल करना और जो कुछ तेरा और लगेगा , वह मैं लौटने पर तुझे भर दूंगा । ’ 
 कहानी सुनाने के बाद , यीशु ने उस ज्ञानी से पूछा : “ अब तेरी समझ में जो डाकुओं में घिर गया था , इन तीनों में से उसका पड़ोसी कौन ठहरा ? ” 
 ज्ञानी ने जवाब दिया : “ वही जिस ने उस पर तरस खाया । ” — लूका 10 : 25 , 29 - 37क . 
 वाकई , उस सामरी ने ज़ख्मी आदमी के लिए जैसी परवाह दिखायी , उससे सच्ची दया क्या ही बेहतरीन तरीके से झलकती है ! 
 जब उसने ज़ख्मी आदमी को देखा , तो उसका दिल पसीज गया और उसने उसे दर्द से राहत दिलाने के लिए फौरन कदम उठाया । 
 इसके अलावा , गौर कीजिए कि उस सामरी के लिए वह आदमी बिलकुल अजनबी था , फिर भी उसने उसकी मदद की । 
 इससे पता चलता है कि दया दिखाने में देश , धर्म या संस्कृति कोई बाधा नहीं । 
 यीशु ने दयालु सामरी की कहानी सुनाने के बाद , उस ज्ञानी को यह सलाह दी : “ जा , तू भी ऐसा ही कर । ” 
 हम भी इस सलाह को मानते हुए , अपनी रोज़मर्रा की ज़िंदगी में दूसरों के लिए दया दिखा सकते हैं । 
 मगर कैसे ? 
 “ यदि किसी भाई . . . 
 के पास कपड़े न हों ” 
 3 , 4 . 
 हमें खासकर अपनी कलीसिया के भाई - बहनों पर दया क्यों दिखानी चाहिए ? 
 प्रेरित पौलुस ने कहा : “ जहां तक अवसर मिले हम सब के साथ भलाई करें ; विशेष करके विश्‍वासी भाइयों के साथ । ” 
 तो फिर आइए सबसे पहले देखें कि हम किन अलग - अलग तरीकों से अपने विश्‍वासी भाई - बहनों के लिए दया दिखा सकते हैं । 
 शिष्य याकूब ने सच्चे मसीहियों को एक - दूसरे पर दया करने की सलाह देते हुए लिखा : “ जिस ने दया नहीं की , उसका न्याय बिना दया के होगा । ” 
 ईश्‍वर - प्रेरणा से लिखे इस वचन के आस - पास की आयतें दिखाती हैं कि दया दिखाने के कुछ तरीके क्या हैं । 
 उदाहरण के लिए , याकूब 1 : 27 में हम पढ़ते हैं : “ हमारे परमेश्‍वर और पिता के निकट शुद्ध और निर्मल भक्‍ति यह है , कि अनाथों और विधवाओं के क्लेश में उन की सुधि लें , और अपने आप को संसार से निष्कलंक रखें । ” 
 याकूब 2 : 15 , 16 ( NHT ) बताता है : “ यदि किसी भाई या बहिन के पास कपड़े न हों और उन्हें प्रतिदिन के भोजन की आवश्‍यकता हो , और तुम में से कोई उनसे कहे , ‘ कुशल से चले जाओ , गरम और तृप्त रहो , ’ पर उन्हें वह वस्तु न दे जो उनके शरीर के लिए आवश्‍यक है तो क्या लाभ ? ” 
 5 , 6 . 
 हम किन अलग - अलग तरीकों से अपनी कलीसिया के भाई - बहनों के लिए दया दिखा सकते हैं ? 
 दूसरों के लिए परवाह दिखाना और ज़रूरतमंदों की मदद करना , सच्चे धर्म की खासियत है । 
 हमारी सच्ची उपासना में इस बात की कोई गुंजाइश नहीं कि हम मोहताजों को सिर्फ यह कहकर तसल्ली दें , ‘ चिंता मत करो , सबकुछ ठीक हो जाएगा । ’ 
 इसके बजाय , करुणा की कोमल भावना हमें उन लोगों की मदद करने के लिए उभारती है , जो ज़रूरत में होते हैं । 
 जैसे , कलीसिया के किसी बीमार भाई - बहन के लिए खाना बनाना , किसी बुज़ुर्ग को घर के कामकाज में मदद देना , ज़रूरत पड़ने पर किसी को गाड़ी से सभाओं के लिए लाना ले जाना और ज़रूरतमंदों को पैसों की मदद देकर दरियादिली दिखाना । — व्यवस्थाविवरण 15 : 7 - 10 . 
 हालाँकि मसीहियों के लिए , बढ़ती कलीसिया के भाई - बहनों को इस तरह की मदद देना ज़रूरी है , मगर उससे भी ज़्यादा ज़रूरी है , उन्हें आध्यात्मिक मदद देना । 
 हमें उकसाया गया है कि हम ‘ हताश प्राणियों को सांत्वना दें और कमज़ोरों को सँभालें । ’ 
 “ बूढ़ी स्त्रियों ” को बढ़ावा दिया गया है कि वे “ अच्छी बातें सिखानेवाली हों । ” 
 मसीही अध्यक्षों के बारे में , बाइबल कहती है कि उन्हें “ आंधी से छिपने का स्थान , और बौछार से आड़ ” होना चाहिए । — यशायाह 32 : 2 . 
 सूरिया के अन्ताकिया में रहनेवाले चेलों से हम दया दिखाने के बारे में क्या सीखते हैं ? 
 पहली सदी के मसीही न सिर्फ अपनी कलीसिया की विधवाओं , अनाथों , और ज़रूरतमंदों की मदद और हौसला - अफज़ाई करते थे , बल्कि वे दूसरी जगह के भाई - बहनों की भी मदद करते थे । 
 जब किसी जगह पर विपत्ति आती थी , तो वे वहाँ के मसीहियों तक राहत - सामग्री पहुँचाते थे । 
 मिसाल के लिए , जब अगबुस नाम के एक नबी ने भविष्यवाणी की कि “ सारी पृथ्वी पर बड़ा अकाल पड़ेगा , ” तब सूरिया के अन्ताकिया में चेलों ने “ निश्‍चय किया कि हर एक भाई अपनी पूंजी के अनुसार यहूदा प्रदेश में रहने वाले भाइयों की सहायता के लिए कुछ भेजे । ” 
 ( आर . 
 ओ . 
 वी . ) 
 उन्होंने यह दान “ बरनबास और शाऊल के हाथ ” वहाँ के प्राचीनों को भेजा । 
 आज के बारे में क्या ? 
 जब तूफान , भूकंप और सुनामी जैसी कुदरती आफतें आती हैं , तब “ विश्‍वासयोग्य और बुद्धिमान दास ” राहत समितियों का इंतज़ाम करता है ताकि इन आफतों के शिकार भाई - बहनों की मदद की जा सके । 
 इस इंतज़ाम में सहयोग देने के लिए खुशी - खुशी अपना समय , मेहनत और साधन लगाना , दया दिखाने का एक बढ़िया तरीका है । 
 “ यदि तुम पक्षपात करते हो ” 
 पक्षपात करना , हमें दया दिखाने से कैसे रोकता है ? 
 दया दिखाने में और प्रेम की “ राज्य व्यवस्था ” पर चलने से जो गलत रवैया हमें रोकता है , उसके बारे में खबरदार करते हुए याकूब ने लिखा : “ यदि तुम पक्षपात करते हो , तो पाप करते हो ; और व्यवस्था तुम्हें अपराधी ठहराती है । ” 
 अगर हम अमीर और रुतबा रखनेवाले मसीहियों पर ही ज़्यादा ध्यान दें , तो हम “ गरीब ” भाई - बहनों की तरफ कठोर बन सकते हैं और उनकी “ दुहाई ” को अनसुना कर सकते हैं । 
 जी हाँ , पक्षपात करना दया की भावना का गला घोटने के बराबर है । 
 इसलिए हम सबके साथ एक - जैसा व्यवहार करके दया दिखाते हैं । 
 ऐसे लोगों को खास लिहाज़ दिखाना क्यों गलत नहीं , जो इसके हकदार हैं ? 
 लेकिन पक्षपात न करने का क्या यह मतलब है कि हम किसी को भी खास लिहाज़ नहीं दिखा सकते ? 
 नहीं , ऐसी बात नहीं है । 
 प्रेरित पौलुस ने अपने सहकर्मी , इपफ्रुदीतुस के बारे में फिलिप्पी के मसीहियों को लिखा : “ ऐसों का आदर किया करना । ” 
 क्यों ? 
 “ क्योंकि वह मसीह के काम के लिये अपने प्राणों पर जोखिम उठाकर मरने के निकट हो गया था , ताकि जो घटी तुम्हारी ओर से मेरी सेवा में हुई , उसे पूरा करे । ” 
 इपफ्रुदीतुस ने वफादारी से जो सेवा की थी , उसके लिए वह तारीफ पाने का हकदार था । 
 इसके अलावा , 1 तीमुथियुस 5 : 17 में हम पढ़ते हैं : “ जो प्राचीन अच्छा प्रबन्ध करते हैं , विशेष करके वे जो वचन सुनाने और सिखाने में परिश्रम करते हैं , दो गुने आदर के योग्य समझे जाएं । ” 
 साथ ही , जिन मसीहियों में बढ़िया आध्यात्मिक गुण हैं , वे भी हमारा आदर पाने के हकदार हैं । 
 इस तरह खास लिहाज़ दिखाना पक्षपात नहीं है । 
 ‘ जो बुद्धि ऊपर से आती है , वह दया से लदी होती है ’ 
 हमें अपनी जीभ को क्यों काबू में रखना चाहिए ? 
 जीभ के बारे में याकूब ने लिखा : “ वह एक ऐसी बला है जो . . . 
 प्राण नाशक विष से भरी हुई है । 
 इसी से हम प्रभु और पिता की स्तुति करते हैं ; और इसी से मनुष्यों को जो परमेश्‍वर के स्वरूप में उत्पन्‍न हुए हैं , स्राप देते हैं । 
 एक ही मुंह से धन्यवाद और स्राप दोनों निकलते हैं । ” 
 फिर उसने आगे बताया : “ यदि तुम अपने अपने मन में कड़वी डाह और विरोध रखते हो , तो सत्य के विरोध में घमण्ड न करना , और न तो झूठ बोलना । 
 यह ज्ञान [ “ बुद्धि , ” नयी हिन्दी बाइबिल ] वह नहीं , जो ऊपर से उतरता है बरन सांसारिक , और शारीरिक , और शैतानी है । 
 इसलिये कि जहां डाह और विरोध होता है , वहां बखेड़ा और हर प्रकार का दुष्कर्म भी होता है । 
 पर जो ज्ञान [ “ बुद्धि , ” नयी हिन्दी बाइबिल ] ऊपर से आता है , वह पहिले तो पवित्र होता है फिर मिलनसार , कोमल और मृदुभाव और दया , और अच्छे फलों से लदा हुआ और पक्षपात और कपट रहित होता है । ” — याकूब 3 : 8 - 10 , 14 - 17 . 
 हम अपनी ज़बान से दया कैसे ज़ाहिर कर सकते हैं ? 
 हम अपनी जीभ का जिस तरीके से इस्तेमाल करते हैं , उससे ज़ाहिर होता है कि हममें वह बुद्धि है या नहीं , जो ‘ दया से लदी होती है । ’ 
 अगर हम किसी से जलते हैं या हमारा उससे झगड़ा हो जाता है और ऐसे में हम उसके बारे में झूठ बोलते या झूठी अफवाहें फैलाते हैं और अपने बारे में डींग मारते हैं , तो इससे हमारे बारे में क्या ज़ाहिर होता है ? 
 भजन 94 : 4 कहता है : “ सब अनर्थकारी बड़ाई मारते हैं । ” 
 वाकई , नुकसानदेह गपशप से किसी का अच्छा नाम एक ही पल में मिट्टी में मिल सकता है ! 
 इसके अलावा , जब “ झूठा साक्षी बात - बात पर झूठ उगलता है , ” तो ज़रा सोचिए इससे क्या ही भारी नुकसान हो सकता है । 
 ज़बान के गलत इस्तेमाल के बारे में बताने के बाद , याकूब ने कहा : “ हे मेरे भाइयो , ऐसा नहीं होना चाहिए । ” 
 सच्ची दया दिखाने के लिए ज़रूरी है कि हम पवित्र बातें कहें , साथ ही कोमलता और शांति से बात करें । 
 यीशु ने कहा : “ मैं तुम से कहता हूं , कि जो जो निकम्मी बातें मनुष्य कहेंगे , न्याय के दिन हर एक बात का लेखा देंगे । ” 
 वाकई , यह कितना ज़रूरी है कि हम अपनी ज़बान का इस तरह इस्तेमाल करें , जिससे दया ज़ाहिर हो । 
 ‘ मनुष्यों के अपराध क्षमा करो ’ 
 12 , 13 . 
 ( क ) हम उस दास की कहानी से दया के बारे में क्या सीख सकते हैं , जो राजा का कर्ज़दार था ? 
 ( ख ) अपने भाई को “ सतत्तर बार तक ” माफ करने का क्या मतलब है ? 
 दया दिखाने का एक और तरीका है , जो हम यीशु की बतायी एक कहानी से सीख सकते हैं । 
 यह कहानी एक दास के बारे में है , जिसने राजा से दस हज़ार तोड़े यानी 6,00,00,000 दीनार का कर्ज़ा लिया था । 
 मगर जब कर्ज़ चुकाने की बात आयी , तो वह इसे चुकाने की हालत में बिलकुल नहीं था । 
 इसलिए वह राजा से दया की भीख माँगने लगा । 
 राजा ने उस पर “ तरस खाकर ” उसका सारा कर्ज़ माफ कर दिया । 
 इसके फौरन बाद , यही दास जाकर अपने संगी दास से मिला , जिसने उससे सिर्फ 100 दीनार उधार लिए थे । 
 जब संगी दास उसका कर्ज़ नहीं चुका पाया , तो पहले दास ने उस पर कोई रहम नहीं किया और उसे कैदखाने में डलवा दिया । 
 जब राजा को यह खबर मिली , तो उसने पहले दास को बुलाकर उससे कहा : “ हे दुष्ट दास , तू ने जो मुझ से बिनती की , तो मैं ने तो तेरा वह पूरा कर्ज क्षमा किया । 
 सो जैसा मैं ने तुझ पर दया की , वैसे ही क्या तुझे भी अपने संगी दास पर दया करना नहीं चाहिए था ? ” 
 इसके बाद राजा ने उसे जेलरों के हवाले कर दिया । 
 इस कहानी को खत्म करते हुए यीशु ने कहा : “ इसी प्रकार यदि तुम में से हर एक अपने भाई को मन से क्षमा न करेगा , तो मेरा पिता जो स्वर्ग में है , तुम से भी वैसा ही करेगा । ” — मत्ती 18 : 23 - 35 . 
 यह कहानी क्या ही ज़बरदस्त तरीके से सिखाती है कि दया दिखाने में दूसरों को माफ करने के लिए तैयार रहना भी शामिल है ! 
 जब यहोवा ने हमारे भारी कर्ज़ यानी हमारे बहुत सारे पापों को माफ किया है , तो क्या हमें भी “ मनुष्यों के अपराध क्षमा ” नहीं करना चाहिए ? 
 यीशु के इस कहानी को सुनाने से पहले , पतरस ने उससे पूछा था : ‘ हे प्रभु , यदि मेरा भाई अपराध करता रहे , तो मैं कितनी बार उसे क्षमा करूं , क्या सात बार तक ? ’ 
 यीशु ने जवाब दिया : “ न केवल सात बार , बल्कि मैं तुझे बताता हूँ तुझे उसे सतत्तर बार तक क्षमा करते जाना चाहिये । ” 
 ( ईज़ी - टू - रीड वर्शन ) जी हाँ , एक दयालु इंसान दूसरों को “ सतत्तर बार तक ” माफ करने के लिए तैयार रहता है , यानी उसके माफ करने की कोई सीमा नहीं होती । 
 मत्ती 7 : 1 - 4 के मुताबिक , हम अपने रोज़मर्रा के जीवन में कैसे दया दिखा सकते हैं ? 
 आइए हम दया दिखाने के एक और तरीके पर ध्यान दें । 
 यीशु ने अपने पहाड़ी उपदेश में कहा : “ दोष मत लगाओ , कि तुम पर भी दोष न लगाया जाए । 
 क्योंकि जिस प्रकार तुम दोष लगाते हो , उसी प्रकार तुम पर भी दोष लगाया जाएगा । . . . 
 तू क्यों अपने भाई की आंख के तिनके को देखता है , और अपनी आंख का लट्ठा तुझे नहीं सूझता ? 
 और जब तेरी ही आंख में लट्ठा है , तो तू अपने भाई से क्योंकर कह सकता है , कि ला मैं तेरी आंख से तिनका निकाल दूं ? ” 
 ये आयतें दिखाती हैं कि हम अपने रोज़मर्रा के जीवन में दूसरों की कमज़ोरियों को बरदाश्‍त करके दया दिखा सकते हैं । 
 और ऐसा करते वक्‍त , हमें उन पर न तो दोष लगाना चाहिए और ना ही उनमें नुक्स निकालना चाहिए । 
 ‘ सब के साथ भलाई करो ’ 
 दया दिखाना सिर्फ मसीही कलीसिया तक ही क्यों सीमित नहीं है ? 
 हालाँकि बाइबल की किताब , याकूब इस बात पर ज़ोर देती है कि मसीहियों को एक - दूसरे के लिए दया दिखानी चाहिए , लेकिन इसका यह मतलब नहीं कि दया दिखाना सिर्फ मसीही कलीसिया तक ही सीमित है । 
 भजन 145 : 9 कहता है : “ यहोवा सभों के लिये भला है , और उसकी दया उसकी सारी सृष्टि पर है । ” 
 इसलिए हमें उकसाया गया है कि हम ‘ परमेश्‍वर के सदृश्‍य बनें ’ और “ सब के साथ भलाई करें । ” 
 यह सच है कि हम “ न तो संसार से और न संसार में की वस्तुओं से ” प्रेम करते हैं , लेकिन इसका यह मतलब नहीं कि हम लोगों की ज़रूरतों का कोई ख्याल नहीं रखते । — 1 यूहन्‍ना 2 : 15 . 
 दया दिखाने में क्या बातें शामिल हैं ? 
 मसीही होने के नाते हम उन लोगों की मदद करने से पीछे नहीं हटते , जो “ संयोग ” या किसी आफत के शिकार होते हैं । 
 मगर हाँ , हम उन्हें कैसे मदद देंगे और किस हद तक , ये हमारे हालात पर निर्भर करता है । 
 जब हम किसी को पैसे या दूसरी चीज़ देकर उसकी मदद करते हैं , तो हमें खबरदार रहना चाहिए कि हमारी नेकी से उसे मुफ्त की रोटी तोड़ने की आदत न लग जाए । 
 इन सारी बातों से ज़ाहिर होता है कि सच्ची दया दिखाने में , करुणा और हमदर्दी जैसी कोमल भावनाएँ दिखाने के साथ - साथ सूझ - बूझ से काम लेना भी शामिल है । 
 दुनिया के लोगों को दया दिखाने का सबसे बेहतरीन तरीका क्या है ? 
 दुनिया के लोगों को दया दिखाने का सबसे बेहतरीन तरीका है , उनके साथ बाइबल की सच्चाई बाँटना । 
 यह सबसे बढ़िया तरीका क्यों हैं ? 
 क्योंकि आज ज़्यादातर इंसान आध्यात्मिक अंधकार में हैं । 
 उनके पास न तो अपनी समस्याओं का कोई हल है और ना ही भविष्य की सच्ची आशा है । 
 इसलिए वे “ उन भेड़ों की नाईं जिनका कोई रखवाला न हो , ब्याकुल और भटके हुए से ” हैं । 
 परमेश्‍वर के वचन में दिया संदेश उनके “ पांव के लिये दीपक ” हो सकता है , यानी यह उन्हें ज़िंदगी में आनेवाली समस्याओं से निपटने में मदद दे सकता है । 
 साथ ही , यह वचन उनके “ मार्ग के लिये उजियाला ” भी हो सकता है , यानी यह उन्हें बताता है कि भविष्य के लिए परमेश्‍वर का क्या मकसद है और इस तरह उन्हें एक उज्ज्वल आशा देता है । 
 वाकई , सच्चाई का शानदार संदेश उन लोगों तक पहुँचाना हमारे लिए क्या ही सम्मान की बात है , जिन्हें इसकी सख्त ज़रूरत है ! 
 अब क्योंकि “ भारी क्लेश ” बहुत ही नज़दीक है , इसलिए यही समय है कि हम राज्य का संदेश सुनाने और चेला बनाने के काम में गर्मजोशी के साथ हिस्सा लें । 
 दया दिखाने का इससे बढ़िया तरीका और क्या हो सकता है ! 
 “ जो भीतर का है उसे दान कर दो ” 
 18 , 19 . 
 हमें अपनी ज़िंदगी में दया दिखाने के लिए और भी ज़्यादा मेहनत क्यों करनी चाहिए ? 
 यीशु ने कहा : “ जो भीतर का है उसे दान कर दो । ” 
 अगर हम अपने कामों से सच्ची दया दिखाना चाहते हैं , तो यह ज़रूरी है कि हम उन्हें भीतर से यानी दिल से और खुशी - खुशी करें । 
 आज , हर कहीं लोग कठोर और मतलबी बन गए हैं , साथ ही उन्हें तकलीफ या मुसीबत में पड़े लोगों की रत्ती - भर भी परवाह नहीं । 
 ऐसे में , जब हम दिल से और खुशी - खुशी दया दिखाते हैं , तो इससे उन्हें क्या ही ताज़गी मिलती है ! 
 इसलिए आइए हम अपनी ज़िंदगी में दया दिखाने के लिए और भी ज़्यादा मेहनत करें । 
 हम जितना ज़्यादा दयालु होंगे , उतना ज़्यादा हम परमेश्‍वर के जैसे बनेंगे । 
 नतीजा , हम सही मायनों में अपनी ज़िंदगी जी पाएँगे और हमें संतोष मिलेगा । — मत्ती 5 : 7 . ( w07 9 / 15 ) 
 आपने क्या सीखा ? 
 • हमें खासकर मसीही भाई - बहनों के लिए क्यों दया दिखानी चाहिए ? 
 • हम मसीही कलीसिया में किन तरीकों से दया दिखा सकते हैं ? 
 • हम दुनिया के लोगों के साथ भलाई कैसे कर सकते हैं ? 
 [ पेज 13 पर तसवीर ] 
 सामरी आदमी ने दया दिखायी 
 [ पेज 16 पर तसवीर ] 
 मसीही कई तरीकों से दया दिखाते हैं 
