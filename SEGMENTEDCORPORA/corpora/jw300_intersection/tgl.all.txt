 Ngayon Na ang Panahon Para Kumilos 
 “ Hanggang kailan kayo iika - ika sa dalawang magkaibang opinyon ? ” ​ — 1 HARI 18 : 21 . 
 Bakit ibang - iba ang ating panahon kaysa noon ? 
 NANINIWALA ka ba na si Jehova ang tanging tunay na Diyos ? 
 Naniniwala ka rin ba na tinutukoy ng mga hula ng Bibliya ang ating panahon bilang “ mga huling araw ” ng balakyot na sistema ni Satanas ? 
 Kung oo , tiyak na sasang - ayon ka na kailangan na ngayon , higit kailanman , ang apurahang pagkilos . 
 Ngayon lamang sa kasaysayan ng tao nanganib ang napakaraming buhay . 
 Ano ang nangyari sa sampung - tribong kaharian ng Israel noong panahon ng paghahari ni Haring Ahab ? 
 Noong ikasampung siglo B.C.E . , kinailangang gumawa ng napakaselang desisyon ang bansang Israel . 
 Sino ang kanilang paglilingkuran ? 
 Si Haring Ahab , na naiimpluwensiyahan ng kaniyang paganong asawa na si Jezebel , ay nagtaguyod ng pagsamba kay Baal sa sampung - tribong kaharian ng Israel . 
 Si Baal ay isang diyos ng pag - aanak na ipinapalagay na nagbibigay ng ulan at mabubungang pananim . 
 Maraming mananamba ni Baal ang maaaring nagpalipad ng halik o yumukod sa idolo ng kanilang diyos . 
 Upang udyukan si Baal na pagpalain ang kanilang pananim at mga alagang hayop , ang kaniyang mga mananamba ay nakibahagi sa pagpapakasasa sa sekso kasama ng mga patutot sa templo . 
 Kaugalian din nilang maghiwa ng kanilang sarili upang mapadanak ang dugo . ​ — 1 Hari 18 : 28 . 
 Ano ang naging epekto sa bayan ng Diyos ng pagsamba kay Baal ? 
 Mga 7,000 nalabing Israelita ang tumangging makibahagi sa idolatroso , imoral , at marahas na anyong ito ng pagsamba . 
 Nanatili silang matapat sa kanilang pakikipagtipan sa Diyos na Jehova , at dahil dito ay pinag - usig sila . 
 Halimbawa , pinatay ni Reyna Jezebel ang maraming propeta ni Jehova . 
 Dahil sa mahirap na mga kalagayang ito , ang karamihan sa mga Israelita ay nakiisa sa ibang pananampalataya , anupat sinisikap palugdan kapuwa si Jehova at si Baal . 
 Subalit isang apostasya para sa isang Israelita na tumalikod kay Jehova at sumamba sa huwad na diyos . 
 Nangako si Jehova na pagpapalain ang mga Israelita kung iibigin nila siya at susundin ang kaniyang mga utos . 
 Gayunman , binabalaan niya sila na kung hindi sila mag - uukol sa kaniya ng “ bukod - tanging debosyon , ” lilipulin niya sila . ​ — Deuteronomio 5 : 6 - ​ 10 ; 28 : 15 , 63 . 
 Ano ang inihula ni Jesus at ng kaniyang mga apostol na mangyayari sa mga Kristiyano , at paano ito natutupad ? 
 Gayundin ang situwasyon sa Sangkakristiyanuhan sa ngayon . 
 Nag - aangking Kristiyano ang mga miyembro ng simbahan , ngunit ang kanilang mga kapistahan , paggawi , at paniniwala ay salungat sa mga turo ng Bibliya . 
 Tulad ni Jezebel , nangunguna ang klero ng Sangkakristiyanuhan sa pag - uusig sa mga Saksi ni Jehova . 
 Ang klero ng Sangkakristiyanuhan ay mayroon ding mahabang rekord ng pagsuporta sa mga digmaan at kung gayon ay may pananagutan din sila sa kamatayan ng milyun - milyong miyembro ng simbahan . 
 Ang gayong suporta ng relihiyon sa makasanlibutang mga pamahalaan ay tinutukoy sa Bibliya bilang espirituwal na pakikiapid . 
 Karagdagan pa , lalong kinukunsinti ng Sangkakristiyanuhan ang literal na pakikiapid , kahit sa gitna ng klero nito . 
 Inihula ni Jesu - Kristo at ng kaniyang mga apostol ang malaking apostasyang ito . 
 Ano ang pangwakas na kahihinatnan ng mahigit isang bilyong tagasunod ng Sangkakristiyanuhan ? 
 At ano ang pananagutan ng tunay na mga mananamba ni Jehova sa mga taong ito at sa lahat ng iba pang nailigaw ng huwad na relihiyon ? 
 Makakakuha tayo ng malinaw na sagot sa gayong mga tanong sa pamamagitan ng pagsusuri sa madulang mga pangyayari na humantong sa ‘ paglipol kay Baal mula sa Israel . ’ ​ — 2 Hari 10 : 28 . 
 Ang Pag - ibig ng Diyos sa Kaniyang Suwail na Bayan 
 Paano ipinakita ni Jehova ang maibiging pagmamalasakit sa kaniyang suwail na bayan ? 
 Hindi nalulugod ang Diyos na Jehova sa pagpaparusa sa mga naging di - tapat sa kaniya . 
 Bilang isang maibiging Ama , hangad niya na magsisi at manumbalik sa kaniya ang mga balakyot . 
 Bilang katibayan nito , gumamit si Jehova ng maraming propeta noong panahon ni Ahab at Jezebel upang babalaan ang Kaniyang bayan hinggil sa masamang ibinubunga ng pagsamba kay Baal . 
 Isa sa mga propetang iyon si Elias . 
 Pagkatapos ng mapaminsalang tagtuyot , na patiunang ipinabatid , sinabi ni Elias kay Haring Ahab na tipunin ang mga Israelita at ang mga propeta ni Baal sa Bundok Carmel . ​ — 1 Hari 18 : 1 , 19 . 
 6 , 7 . ( a ) Paano inilantad ni Elias ang pinakaugat ng apostasya ng Israel ? 
 ( b ) Ano ang ginawa ng mga propeta ni Baal ? 
 ( c ) Ano ang ginawa ni Elias ? 
 Naganap ang pagtitipon sa kinaroroonan ng altar ni Jehova na ‘ giniba , ’ marahil upang palugdan si Jezebel . 
 Nakalulungkot , ang mga Israelitang naroroon ay hindi nakatitiyak kung sino ​ — si Jehova ba o si Baal ​ — ang talagang makapagbibigay ng lubhang kinakailangang ulan . 
 Si Baal ay kinakatawanan ng 450 propeta , samantalang si Elias lamang ang propetang kumakatawan kay Jehova . 
 Sa pagtukoy sa pinakaugat ng kanilang problema , tinanong ni Elias ang bayan : “ Hanggang kailan kayo iika - ika sa dalawang magkaibang opinyon ? ” 
 Pagkatapos , sa mas simpleng pananalita , iniharap niya sa kanila ang usapin : “ Kung si Jehova ang tunay na Diyos , sumunod kayo sa kaniya ; ngunit kung si Baal , sumunod kayo sa kaniya . ” 
 Upang pakilusin ang di - makapagpasiyang mga Israelita na mag - ukol ng bukod - tanging debosyon kay Jehova , nagmungkahi si Elias ng pagsubok na magpapatunay kung sino ang tunay na Diyos . 
 Dalawang toro ang papatayin bilang hain , isa para kay Jehova at isa para kay Baal . 
 Tutupukin ng tunay na Diyos ang kaniyang hain sa pamamagitan ng apoy . 
 Inihanda ng mga propeta ni Baal ang kanilang hain , at sa loob ng maraming oras ay patuloy silang sumisigaw : “ O Baal , sagutin mo kami ! ” 
 Nang libakin sila ni Elias , hiniwa nila ang kanilang sarili hanggang sa dumanak ang dugo , at sumigaw sila sa sukdulan ng kanilang tinig . 
 Ngunit wala pa ring sagot . ​ — 1 Hari 18 : 21 , 26 - 29 . 
 Ngayon naman ay pagkakataon ni Elias . 
 Una , inayos niya ang altar ni Jehova at inilagay niya sa ibabaw nito ang mga bahagi ng guyang toro . 
 Pagkatapos , iniutos niyang buhusan ang hain ng apat na malalaking bangang tubig . 
 Tatlong ulit itong ginawa hanggang sa mapuno ng tubig ang trinsera sa palibot ng altar . 
 Pagkatapos ay nanalangin si Elias : “ O Jehova , na Diyos ni Abraham , ni Isaac at ni Israel , ngayon ay ipakilala mo na ikaw ay Diyos sa Israel at ako ang iyong lingkod at na ginawa ko ang lahat ng bagay na ito sa pamamagitan ng iyong salita . 
 Sagutin mo ako , O Jehova , sagutin mo ako , upang malaman ng bayang ito na ikaw , Jehova , ang tunay na Diyos at ikaw ang nagpanumbalik ng kanilang puso . ” ​ — 1 Hari 18 : 30 - 37 . 
 Paano tumugon ang Diyos sa panalangin ni Elias , at anong hakbang ang ginawa ng propeta ? 
 Tumugon ang tunay na Diyos at tinupok ng apoy mula sa langit ang hain at ang altar . 
 Inubos ng apoy na iyon maging ang tubig na nasa trinsera sa palibot ng altar ! 
 Gunigunihin ang naging epekto nito sa mga Israelita . 
 “ Kaagad nilang isinubsob ang kanilang mga mukha at sinabi : ‘ Si Jehova ang tunay na Diyos ! 
 Si Jehova ang tunay na Diyos ! ’ 
 ” Muling kumilos si Elias , anupat inutusan ang mga Israelita : “ Dakpin ninyo ang mga propeta ni Baal ! 
 Huwag ninyong patakasin ang kahit isa man sa kanila ! ” 
 Pagkatapos ay pinatay ang lahat ng 450 propeta ni Baal sa paanan ng Bundok Carmel . ​ — 1 Hari 18 : 38 - 40 . 
 Paano muling nasubok ang tunay na mga mananamba ? 
 Sa di - malilimutang araw ring iyon , nagpaulan si Jehova sa lupain sa kauna - unahang pagkakataon pagkatapos ng tatlo at kalahating taon ! 
 Maguguniguni mo ang usap - usapan ng mga Israelita habang pauwi sila ; ipinagbangong - puri ni Jehova ang kaniyang pagka - Diyos . 
 Gayunman , hindi pa rin sumuko ang mga mananamba ni Baal . 
 Ipinagpatuloy pa rin ni Jezebel ang kaniyang kampanya ng pag - usig sa mga lingkod ni Jehova . 
 Kaya muling nasubok ang integridad ng bayan ng Diyos . 
 Madaratnan kaya silang nag - uukol ng bukod - tanging debosyon kay Jehova kapag dumating ang araw ng kaniyang paghatol laban sa mga mananamba ni Baal ? 
 Kumilos Na Ngayon 
 ( a ) Sa makabagong panahon , ano ang matagal nang ginagawa ng mga pinahirang Kristiyano ? 
 ( b ) Ano ang ibig sabihin ng pagsunod sa utos na masusumpungan sa Apocalipsis 18 : 4 ? 
 Sa makabagong panahon , ang mga pinahirang Kristiyano ay gumaganap ng gawain na katulad ng kay Elias . 
 Sa pamamagitan ng pakikipag - usap at ng mga lathalain , binababalaan nila ang mga tao ng lahat ng bansa sa loob at labas ng Sangkakristiyanuhan hinggil sa panganib ng huwad na relihiyon . 
 Bilang resulta , milyun - milyon ang agad na tumiwalag sa huwad na relihiyon . 
 Inialay nila ang kanilang buhay kay Jehova at naging bautisadong mga alagad ni Jesu - Kristo . 
 Oo , dininig nila ang apurahang panawagan ng Diyos may kaugnayan sa huwad na relihiyon : “ Lumabas kayo sa kaniya , bayan ko , kung hindi ninyo nais na makibahagi sa kaniya sa mga kasalanan niya , at kung hindi ninyo nais na tumanggap ng bahagi ng kaniyang mga salot . ” ​ — Apocalipsis 18 : 4 . 
 Ano ang kailangan upang makamit ang pagsang - ayon ni Jehova ? 
 Milyun - milyong iba pa ang hindi pa rin nakatitiyak kung ano ang dapat nilang gawin bagaman naaakit sila sa salig - Bibliyang mensahe na ibinabalita ng mga Saksi ni Jehova . 
 Ang ilan sa mga ito ay paminsan - minsang dumadalo sa mga Kristiyanong pagpupulong , tulad ng pagdiriwang ng Hapunan ng Panginoon o mga sesyon ng pandistritong kombensiyon . 
 Hinihimok namin ang lahat ng gayong indibiduwal na maingat na isaalang - alang ang mga salita ni Elias : “ Hanggang kailan kayo mauupo sa bakod ? ” 
 Sa halip na magpatumpik - tumpik , kailangang kumilos na sila ngayon at magsikap na abutin ang tunguhing maging nakaalay at bautisadong mga mananamba ni Jehova . 
 Nakataya ang kanilang pag - asang mabuhay nang walang hanggan ! ​ — 2 Tesalonica 1 : 6 - 9 . 
 Sa anong mapanganib na situwasyon nasadlak ang ilang bautisadong Kristiyano , at ano ang dapat nilang gawin ? 
 Nakalulungkot , ang ilang bautisadong Kristiyano ay naging di - regular o di - aktibo sa kanilang pagsamba . 
 Ang ilan ay nawalan ng sigasig dahil sa takot sa pag - uusig , mga kabalisahan sa paghanap ng ikabubuhay , mga pagsisikap na yumaman , o pagpapalugod sa sarili . 
 Nagbabala si Jesus na ang mismong mga bagay na ito ang titisod , sasakal , at sisilo sa ilan sa kaniyang mga tagasunod . 
 Sa halip na ‘ magpaika - ika sa dalawang opinyon , ’ wika nga , ang gayong mga indibiduwal ay dapat na “ maging masigasig . . . at magsisi ” sa pamamagitan ng determinadong pagkilos na tuparin ang kanilang pag - aalay sa Diyos . ​ — Apocalipsis 3 : 15 - 19 . 
 Biglaang Pagkapuksa ng Huwad na Relihiyon 
 Ilarawan ang situwasyon sa Israel nang pahiran si Jehu bilang hari . 
 Ang dahilan kung bakit kailangang apurahang kumilos ngayon ang mga tao ay makikita sa nangyari sa Israel mga 18 taon matapos malutas ang usapin hinggil sa pagka - Diyos sa Bundok Carmel . 
 Ang araw ng paghatol ni Jehova laban sa pagsamba kay Baal ay sumapit nang biglaan at di - inaasahan noong panahon ng ministeryo ng kahalili ni Elias , si Eliseo . 
 Namamahala noon sa Israel ang anak ni Haring Ahab na si Jehoram , at buháy pa rin si Jezebel bilang inang reyna . 
 Palihim na isinugo ni Eliseo ang kaniyang tagapaglingkod upang pahiran ang pinuno ng hukbo ng Israel , si Jehu , bilang ang bagong hari . 
 Nang panahong iyon , si Jehu ay nasa silangang bahagi ng Jordan sa Ramot - gilead at nangangasiwa sa isang digmaan laban sa mga kaaway ng Israel . 
 Si Haring Jehoram naman ay nasa Jezreel sa kapatagang libis malapit sa Megido at nagpapagaling mula sa mga sugat ng digmaan . ​ — 2 Hari 8 : 29 – 9 : 4 . 
 14 , 15 . 
 Anong atas ang tinanggap ni Jehu , at paano siya tumugon ? 
 Ito ang iniutos ni Jehova kay Jehu : “ Saktan mo ang sambahayan ni Ahab na iyong panginoon , at ipaghihiganti ko ang dugo ng aking mga lingkod na mga propeta at ang dugo ng lahat ng lingkod ni Jehova sa kamay ni Jezebel . 
 At ang buong sambahayan ni Ahab ay papanaw ; . . . si Jezebel ay uubusin ng mga aso sa lupain ng Jezreel , at walang sinumang maglilibing sa kaniya . ” ​ — 2 Hari 9 : 7 - 10 . 
 Hindi nag - atubili si Jehu . 
 Kaagad - agad , sumakay siya sa kaniyang karo at mabilis na nagtungo sa Jezreel . 
 Isang bantay sa Jezreel ang nakakilala sa paraan ng pagpapatakbo ni Jehu at iniulat niya ito kay Haring Jehoram , at si Jehoram naman ay sumakay sa kaniyang karo at sinalubong ang pinuno ng kaniyang hukbo . 
 Nang magkita sila , nagtanong si Jehoram : “ May kapayapaan ba , Jehu ? ” 
 Sumagot si Jehu : “ Anong kapayapaan ang maaaring umiral hangga’t naroroon pa ang mga pakikiapid ni Jezebel na iyong ina at ang kaniyang maraming panggagaway ? ” 
 Pagkatapos , bago pa makatakas si Haring Jehoram , kinuha ni Jehu ang kaniyang busog at pinatay si Jehoram sa pamamagitan ng isang palaso na tumagos sa kaniyang puso . ​ — 2 Hari 9 : 20 - 24 . 
 ( a ) Sa anong situwasyon biglang napaharap ang mga opisyal ng korte ni Jezebel ? 
 ( b ) Paano natupad ang salita ni Jehova tungkol kay Jezebel ? 
 Sakay ng kaniyang karo , mabilis na nagtungo sa lunsod si Jehu nang walang sinasayang na panahon . 
 Dumungaw sa bintana si Jezebel na naka - make - up nang makapal at binati si Jehu nang may mapanghamong pagbabanta . 
 Hindi siya pinansin ni Jehu , sa halip ay tumawag ng suporta : “ Sino ang nasa panig ko ? 
 Sino ? ” 
 Kailangan ngayong kumilos kaagad ang mga tagapaglingkod ni Jezebel . 
 Dalawa o tatlo sa mga opisyal ng korte ang dumungaw sa bintana . 
 Agad - agad , nasubok ang kanilang pagkamatapat . 
 “ Ibagsak ninyo siya ! ” 
 ang utos ni Jehu . 
 Ibinagsak ng mga opisyal si Jezebel sa lansangan sa ibaba , kung saan niyurakan siya ng mga kabayo at karo ni Jehu . 
 Gayon ang kinahinatnan ng manunulsol ng pagsamba kay Baal sa Israel , na karapat - dapat lamang sa kaniya . 
 Bago pa siya mailibing , nakain na ng mga aso ang kaniyang mga kalamnan , gaya ng inihula . ​ — 2 Hari 9 : 30 - 37 . 
 Ang hatol ng Diyos kay Jezebel ay dapat magpalakas sa ating pananampalataya hinggil sa anong pangyayari sa hinaharap ? 
 Ang gayunding nakagigitlang pagkapuksa ay sasapit sa makasagisag na patutot na may pangalang “ Babilonyang Dakila . ” 
 Kinakatawanan ng patutot ang mga huwad na relihiyon ng sanlibutan ni Satanas , na nagmula sa sinaunang lunsod ng Babilonya . 
 Kapag napuksa na ang huwad na relihiyon , ibabaling naman ng Diyos na Jehova ang kaniyang pansin sa lahat ng tao na bumubuo sa sekular na mga bahagi ng sanlibutan ni Satanas . 
 Pupuksain din ang mga ito , anupat magbibigay - daan para sa isang matuwid na bagong sanlibutan . ​ — Apocalipsis 17 : 3 - 6 ; 19 : 19 - ​ 21 ; 21 : 1 - 4 . 
 Pagkamatay ni Jezebel , ano ang nangyari sa mga mananamba ni Baal sa Israel ? 
 Pagkamatay ni Jezebel , kumilos kaagad si Haring Jehu at pinatay ang lahat ng inapo at pangunahing mga tagasuporta ni Ahab . 
 Ngunit nanatili pa rin sa lupain ang maraming Israelitang mananamba ni Baal . 
 Hinggil sa mga ito , apurahang kumilos si Jehu upang ipakita ang “ hindi [ niya ] pagpapahintulot na magkaroon ng kaagaw si Jehova . ” 
 Sa pagkukunwaring siya mismo ay mananamba ni Baal , nagsaayos si Jehu ng dakilang kapistahan sa templo ni Baal na itinayo ni Ahab sa Samaria . 
 Dumalo sa kapistahan ang lahat ng mananamba ni Baal sa Israel . 
 Dahil nasukol sa loob ng templo , silang lahat ay pinatay ng mga tauhan ni Jehu . 
 Tinapos ng Bibliya ang ulat sa ganitong mga salita : “ Sa gayon ay nilipol ni Jehu si Baal mula sa Israel . ” ​ — 2 Hari 10 : 18 - 28 . 
 Anong dakilang pag - asa ang naghihintay sa “ malaking pulutong ” ng matapat na mga mananamba ni Jehova ? 
 Pinawi ang pagsamba kay Baal sa Israel . 
 Tiyak din naman , ang mga huwad na relihiyon ng sanlibutang ito ay pupuksain sa biglaan at nakagigitlang paraan . 
 Kaninong panig ka sa panahon ng dakilang araw ng paghatol na iyon ? 
 Kumilos na ngayon , at maaari kang magkapribilehiyo na mapabilang sa “ malaking pulutong ” ng mga taong makaliligtas sa “ malaking kapighatian . ” 
 Kung magkagayon ay mababalikan mo ang nakaraan nang may kagalakan , at pupurihin mo ang Diyos sa paglalapat ng hatol sa “ dakilang patutot na nagpasamâ sa lupa dahil sa kaniyang pakikiapid . ” 
 Kaisa ng iba pang tunay na mga mananamba , sasang - ayon ka sa kapana - panabik na mga salitang inaawit ng makalangit na mga tinig : “ Purihin ninyo si Jah , sapagkat si Jehova na ating Diyos , ang Makapangyarihan - sa - lahat , ay nagsimulang mamahala bilang hari . ” ​ — Apocalipsis 7 : 9 , 10 , 14 ; 19 : 1 , 2 , 6 . 
 Mga Tanong Para sa Pagbubulay - bulay 
 • Paano nagkasala ng pagsamba kay Baal ang sinaunang Israel ? 
 • Anong malaking apostasya ang inihula ng Bibliya , at paano natutupad ang hulang iyan ? 
 • Paano pinawi ni Jehu ang pagsamba kay Baal ? 
 • Ano ang dapat nating gawin upang makaligtas sa araw ng paghatol ng Diyos ? 
 [ Mapa sa pahina 25 ] 
 ( Para sa aktuwal na format , tingnan ang publikasyon ) 
 Socoh 
 Apek 
 Helkat 
 Jokneam 
 Megido 
 Taanac 
 Dotan 
 SAMARIA 
 En - dor 
 Sunem 
 Opra 
 Jezreel 
 Ibleam ( Gat - rimon ) 
 Tirza 
 Bet - semes 
 Bet - sean ( Bet - san ) 
 Jabes - gilead ? 
 Abel - mehola 
 Bahay ni Arbel 
 Ramot - gilead 
 Mga Taluktok ng Bundok 
 Bdk . 
 Carmel 
 Bdk . 
 Tabor 
 More 
 Bdk . 
 Gilboa 
 [ Katubigan ] 
 Dagat Mediteraneo 
 Dagat ng Galilea 
 [ Ilog ] 
 Ilog Jordan 
 [ Mga bukal at mga balon ] 
 Balon ng Harod 
 [ Credit Line ] 
 Based on maps copyrighted by Pictorial Archive ( Near Eastern History ) Est . and Survey of Israel 
 [ Mga larawan sa pahina 26 ] 
 Mahahalagang aspekto ng tunay na pagsamba ang regular na pakikibahagi sa pangangaral ng Kaharian at pagdalo sa mga Kristiyanong pagpupulong 
 [ Larawan sa pahina 28 , 29 ] 
 Tulad ni Jehu , dapat na apurahang kumilos ang lahat ng nagnanais maligtas sa araw ni Jehova 
 Gaano Katibay ang Iyong Tiwala sa Diyos ? 
 “ Patuloy , kung gayon , na hanapin muna ang kaharian . ” ​ — MATEO 6 : 33 . 
 1 , 2 . 
 Ano ang ginawa ng isang lalaki may kaugnayan sa kaniyang trabaho , at bakit ? 
 GUSTO ng isang lalaki na higit pang makatulong sa kanilang kongregasyon . 
 Ang problema , hindi siya nakadadalo nang regular sa mga pulong dahil sa kaniyang sekular na trabaho . 
 Paano niya nilutas ang kaniyang problema ? 
 Pinasimple niya ang kaniyang buhay , nagbitiw siya sa trabaho , at sa kalaunan ay nakahanap ng trabaho na hindi nakahahadlang sa kaniyang mga gawaing Kristiyano . 
 Sa ngayon , mas maliit ang kinikita niya kaysa dati , subalit nasusustentuhan pa rin niya ang mga pangangailangan ng kaniyang pamilya at higit siyang nakatutulong sa kongregasyon . 
 Nauunawaan mo ba kung bakit gayon ang ginawa ng lalaking iyon ? 
 Kung ikaw ang nasa kalagayan niya , ganoon din kaya ang gagawin mo ? 
 Kapuri - puri naman , gayon ang ginawa ng maraming Kristiyano , at pinatutunayan nito ang kanilang pagtitiwala sa pangako ni Jesus : “ Patuloy , kung gayon , na hanapin muna ang kaharian at ang kaniyang katuwiran , at ang lahat ng iba pang mga bagay na ito ay idaragdag sa inyo . ” 
 Kay Jehova sila nagtitiwala para sa katiwasayan sa halip na sa sekular na daigdig . ​ — Kawikaan 3 : 23 , 26 . 
 Bakit posibleng itanong ng ilan kung praktikal nga ba sa ngayon na unahin ang Kaharian ng Diyos ? 
 Dahil napakahirap ng buhay sa ngayon , maaaring itanong ng ilan kung matalino nga ba ang naging desisyon ng lalaking iyon . 
 Sa ngayon , isang bahagi ng sangkatauhan ang nabubuhay sa matinding karalitaan samantalang tinatamasa ng iba ang pinakamataas na antas ng pamumuhay sa kasaysayan . 
 Sinasamantala ng karamihan na nasa mahihirap na lupain ang anumang oportunidad upang guminhawa nang kaunti sa buhay . 
 Sa kabilang dako naman , nararanasan ng marami na nasa mayayamang lupain ang panggigipit na panatilihin ang kanilang antas ng pamumuhay sa kabila ng bumabagsak na ekonomiya , nagbabagong mga kahilingan para makahanap ng trabaho , at pagiging lalong mapaghanap ng mga amo . 
 Dahil sa panggigipit sa paghanap ng ikabubuhay , posibleng itanong ng ilan , ‘ Praktikal pa ba na hanapin muna ang Kaharian ? ’ 
 Upang masagot ang tanong na iyan , isaalang - alang natin kung sino ang kausap ni Jesus noon . 
 “ Huwag Na Kayong Mabalisa ” 
 4 , 5 . 
 Paano inilarawan ni Jesus na makatuwiran para sa bayan ng Diyos na huwag labis na mabalisa sa pang - araw - araw na pamumuhay ? 
 Si Jesus ay nasa Galilea at kausap niya ang malaking pulutong ng mga tao mula sa iba’t ibang lugar . 
 Iilan lamang sa mga taong iyon , kung mayroon man , ang mayayaman . 
 Malamang , ang karamihan sa kanila ay mahihirap . 
 Gayunman , hinimok sila ni Jesus na unahin , hindi ang pagtatamo ng materyal na kayamanan , kundi ang pag - iimbak ng isang bagay na di - hamak na mahalaga ​ — ang espirituwal na kayamanan . 
 Sinabi niya : “ Huwag na kayong mabalisa tungkol sa inyong mga kaluluwa kung ano ang inyong kakainin o kung ano ang inyong iinumin , o tungkol sa inyong mga katawan kung ano ang inyong isusuot . 
 Hindi ba higit na mahalaga ang kaluluwa kaysa sa pagkain at ang katawan kaysa sa pananamit ? ” ​ — Mateo 6 : 25 . 
 Para sa maraming nakikinig noon , parang hindi praktikal ang sinabi ni Jesus . 
 Alam nila na kung hindi sila magtatrabaho nang puspusan , maghihirap ang kanilang pamilya . 
 Gayunman , ipinaalaala ni Jesus sa kanila ang tungkol sa mga ibon . 
 Ang mga ibon ay araw - araw na naghahanap ng makakain at madadapuan , pero pinangangalagaan pa rin sila ni Jehova . 
 Binanggit din ni Jesus kung paano pinangangalagaan ni Jehova ang mga ligáw na bulaklak , na ang kagandahan nito ay higit pa kaysa sa natamo ni Solomon sa kaniyang buong kaluwalhatian . 
 Kung pinangangalagaan ni Jehova ang mga ibon at mga bulaklak , gaano pa kaya tayo ? 
 Gaya ng sinabi ni Jesus , ang ating buhay ( kaluluwa ) at katawan ay higit na mahalaga kaysa sa binibili nating pagkain para tustusan ang ating buhay at sa binibili nating damit para damtan ang ating katawan . 
 Kung uubusin natin ang ating lakas para lamang paglaanan ng pagkain at damit ang ating sarili , at wala nang sapat na panahon para sa paglilingkod kay Jehova , nakakaligtaan natin ang talagang layunin ng buhay . ​ — Eclesiastes 12 : 13 . 
 Isang Timbang na Pangmalas 
 ( a ) Anu - ano ang mga pananagutan ng mga Kristiyano ? 
 ( b ) Kanino lubos na nagtitiwala ang mga Kristiyano ? 
 Sabihin pa , hindi hinimok ni Jesus ang kaniyang mga tagapakinig na huwag nang magtrabaho at hintayin na lamang ang Diyos na maglaan sa kanilang pamilya . 
 Maging ang mga ibon ay kailangang maghanap ng makakain nila at ng kanilang mga inakáy . 
 Kaya kailangang magtrabaho ang mga Kristiyano kung nais nilang kumain . 
 Dapat nilang asikasuhin ang kanilang mga pananagutan sa pamilya . 
 Ang mga tagapaglingkod at mga alipin na Kristiyano ay kailangang magtrabaho nang masikap para sa kanilang mga panginoon . 
 Si apostol Pablo ay madalas magtrabaho bilang tagagawa ng tolda upang tustusan ang kaniyang sarili . 
 Gayunpaman , hindi umasa ang mga Kristiyanong iyon sa sekular na trabaho para magkaroon ng tiwasay na buhay . 
 Nagtiwala sila kay Jehova . 
 Bilang resulta , tinamasa nila ang panloob na kapayapaan na hindi nararanasan ng iba . 
 Sinabi ng salmista : “ Yaong mga nagtitiwala kay Jehova ay tulad ng Bundok Sion , na hindi makikilos , kundi tumatahan hanggang sa panahong walang takda . ” ​ — Awit 125 : 1 . 
 Ano ang posibleng pangmalas ng taong hindi matibay ang tiwala kay Jehova ? 
 Posibleng iba ang pangmalas ng taong hindi matibay ang tiwala kay Jehova . 
 Itinuturing ng karamihan ng tao na ang materyal na kayamanan ang pangunahing susi sa pagkakaroon ng tiwasay na buhay . 
 Kaya naman , pinasisigla ng mga magulang ang kanilang mga anak na gamitin ang malaking panahon ng kanilang kabataan sa pagkuha ng mataas na edukasyon , sa pag - asang ito ang tutulong sa kanila para makakuha ng trabaho na malaki ang suweldo . 
 Nakalulungkot , malaki ang naging kapalit ng paglalaan ng ilang pamilyang Kristiyano ng gayon kalaking panahon para sa mataas na edukasyon , sapagkat ang kanilang mga anak ay hindi na nakapagtuon ng pansin sa espirituwal na mga bagay at itinaguyod na lamang nila ang materyalistikong mga tunguhin . 
 Anong pagkatimbang ang pinananatili ng mga Kristiyano ? 
 Kaya naman batid ng matalinong mga Kristiyano na ang payo ni Jesus noong unang siglo ay kapit pa rin sa ngayon , at sinisikap nilang manatiling timbang . 
 Kahit na kailangan nilang gumugol ng maraming oras sa sekular na trabaho upang maasikaso ang maka - Kasulatang mga pananagutan , hindi nila kailanman isinasaisantabi ang mas mahalagang espirituwal na mga bagay dahil lamang sa hanapbuhay . ​ — Eclesiastes 7 : 12 . 
 “ Huwag Kayong Mabalisa ” 
 Anong katiyakan ang ibinibigay ni Jesus sa mga lubos na nagtitiwala kay Jehova ? 
 Sa kaniyang Sermon sa Bundok , hinimok ni Jesus ang kaniyang mga tagapakinig : “ Huwag kayong mabalisa at magsabing , ‘ Ano ang aming kakainin ? ’ 
 o , ‘ Ano ang aming iinumin ? ’ 
 o , ‘ Ano ang aming isusuot ? ’ 
 Sapagkat ang lahat ng ito ang mga bagay na masikap na hinahanap ng mga bansa . 
 Sapagkat nalalaman ng inyong makalangit na Ama na kailangan ninyo ang lahat ng mga bagay na ito . ” 
 Talaga ngang nakapagpapatibay ang mga salitang ito ! 
 Kung lubos tayong magtitiwala kay Jehova , palagi niya tayong aalalayan . 
 Gayunman , pinapag - iisip tayo ng mga salita ni Jesus . 
 Pinaaalalahanan tayo nito na kung “ masikap ” nating hinahanap ang materyal na mga bagay , ang kaisipan natin ay walang pinagkaiba sa kaisipan ng “ mga bansa , ” mga taong hindi tunay na Kristiyano . 
 Nang humingi ng payo kay Jesus ang isang binata , paano naisiwalat ni Jesus kung ano ang higit na minahal ng binata ? 
 Sa isang pagkakataon , isang napakayamang binata ang nagtanong kay Jesus kung ano ang dapat niyang gawin upang magtamo ng buhay na walang hanggan . 
 Ipinaalaala sa kaniya ni Jesus ang mga kahilingan ng Kautusan , na may bisa pa rin noong panahong iyon . 
 Tiniyak ng binata kay Jesus : “ Tinutupad ko ang lahat ng mga ito ; ano pa ang kulang sa akin ? ” 
 Baka isipin ng marami na hindi praktikal ang sagot ni Jesus . 
 Sinabi niya : “ Kung ibig mong maging sakdal , humayo ka at ipagbili mo ang iyong mga pag - aari at ibigay mo sa mga dukha at magkakaroon ka ng kayamanan sa langit , at halika maging tagasunod kita . ” 
 Malungkot na umalis ang binata , hindi niya kayang mawala ang kaniyang kayamanan . 
 Gaano man niya kamahal si Jehova , mas minahal niya ang kaniyang mga pag - aari . 
 11 , 12 . ( a ) Anong pumupukaw - kaisipang pananalita ang sinabi ni Jesus may kaugnayan sa kayamanan ? 
 ( b ) Paano makahahadlang sa paglilingkod kay Jehova ang mga pag - aari ? 
 Ang pangyayaring iyon ay umakay kay Jesus para sabihin ang nakabibiglang pananalita : “ Magiging mahirap na bagay para sa isang taong mayaman ang makapasok sa kaharian ng langit . . . . 
 Mas madali pa sa isang kamelyo na makalusot sa butas ng karayom kaysa sa isang taong mayaman na makapasok sa kaharian ng Diyos . ” 
 Ibig bang sabihin ni Jesus na hindi magmamana ng Kaharian ang isang taong mayaman ? 
 Hindi naman , sapagkat idinagdag niya : “ Sa Diyos ay posible ang lahat ng mga bagay . ” 
 Sa katunayan , may ilang mayayaman noon na naging mga pinahirang Kristiyano dahil sa tulong ni Jehova . 
 Gayunpaman , may makatuwirang dahilan si Jesus para sabihin ang nakabibiglang pananalitang iyon . 
 Nagbibigay siya ng babala . 
 Kung masyadong pinahahalagahan ng isang tao ang kaniyang mga pag - aari gaya ng ginawa ng mayamang binatang iyon , makahahadlang ito sa kaniyang buong - pusong paglilingkod kay Jehova . 
 Maaaring maging totoo ito kapuwa sa isa na mayaman na at sa isa na “ determinadong maging mayaman . ” 
 Ang labis na pagtitiwala sa materyal na mga bagay ay aakay sa isa na maging di - gaanong ‘ palaisip sa kaniyang espirituwal na pangangailangan . ’ 
 Bilang resulta , baka hindi na siya umasa sa tulong ni Jehova . 
 Maaaring asahan niya na pagpapakitaan siya ng pantanging atensiyon sa kongregasyon . 
 At posibleng gugulin niya ang malaking bahagi ng kaniyang panahon sa pagpapakasasa sa kaniyang kayamanan sa halip na sa paglilingkod kay Jehova . 
 Linangin ang Tamang Pangmalas 
 Ano ang maling pangmalas ng mga taga - Laodicea ? 
 Ang unang - siglong kongregasyon sa Laodicea ay may maling pangmalas sa mga pag - aari . 
 Sinabi ni Jesus sa kanila : “ Sinasabi mo : ‘ Ako ay mayaman at nakapagtamo ng mga kayamanan at hindi na nangangailangan ng anuman , ’ ngunit hindi mo alam na ikaw ay miserable at kahabag - habag at dukha at bulag at hubad . ” 
 Hindi dahil sa kanilang kayamanan kung kaya nasadlak sa kahabag - habag na espirituwal na kalagayan ang mga taga - Laodicea . 
 Bunga ito ng pagtitiwala nila sa kayamanan sa halip na kay Jehova . 
 Kaya naman naging malahininga sila sa espirituwal , at malapit nang ‘ isuka mula sa ’ bibig ni Jesus . ​ — Apocalipsis 3 : 14 - 17 . 
 Bakit karapat - dapat sa papuri ni Pablo ang mga Kristiyanong Hebreo ? 
 Sa kabilang dako , pinapurihan ni Pablo ang mga Kristiyanong Hebreo sa naging saloobin nila nang pag - usigin sila noon . 
 Sinabi niya : “ Kayo ay kapuwa nagpahayag ng pakikiramay doon sa mga nasa bilangguan at may kagalakang tinanggap ang pandarambong sa inyong mga ari - arian , sa pagkaalam na kayo nga ay mayroong mas mabuti at namamalaging pag - aari . ” 
 Hindi nasiraan ng loob ang mga Kristiyanong iyon sa pagkawala ng kanilang mga pag - aari . 
 Napanatili nila ang kanilang kagalakan dahil nanghawakan sila sa kanilang pinakamahalagang pag - aari , ang kanilang “ mas mabuti at namamalaging pag - aari . ” 
 Tulad ng mangangalakal sa talinghaga ni Jesus na nagsakripisyo ng lahat ng bagay na taglay niya para sa isang mahalagang perlas , sila ay determinadong manatiling nangungunyapit sa pag - asa ng Kaharian , anuman ang maging kapalit . 
 Isa ngang kapuri - puring saloobin ! 
 Paano inuna ng isang babaing Kristiyano sa Liberia ang mga kapakanan ng Kaharian ? 
 Marami sa ngayon ang nakapaglinang ng gayunding kapuri - puring saloobin . 
 Halimbawa , sa Liberia , isang kabataang babaing Kristiyano ang inalok na mag - aral sa isang unibersidad . 
 Sa bansang iyon , ang gayong alok ay itinuturing na isang paraan para magkaroon ng matatag na kinabukasan . 
 Subalit siya ay isang payunir , isang buong - panahong ebanghelisador , at nakatanggap ng paanyaya na pansamantalang maglingkod bilang special pioneer . 
 Pinili niyang hanapin muna ang Kaharian at manatili sa buong - panahong paglilingkod . 
 Pumunta siya sa kaniyang atas at nakapagpasimula ng 21 pag - aaral sa Bibliya sa loob ng tatlong buwan . 
 Ang kabataang sister na ito at ang libu - libo pang tulad niya ay sumunod sa payo na hanapin muna ang Kaharian , kahit na mangahulugan pa ito ng pagkawala ng oportunidad na yumaman . 
 Paano kaya nila napananatili ang gayong saloobin sa materyalistikong daigdig na ito ? 
 Nilinang nila ang maraming maiinam na katangian . 
 Talakayin natin ang ilan sa mga ito . 
 16 , 17 . ( a ) Bakit mahalaga ang kahinhinan upang makapagtiwala tayo kay Jehova ? 
 ( b ) Bakit natin dapat linangin ang pagtitiwala sa mga pangako ng Diyos ? 
 Kahinhinan : Sinasabi sa Bibliya : “ Magtiwala ka kay Jehova nang iyong buong puso at huwag kang manalig sa iyong sariling pagkaunawa . 
 Sa lahat ng iyong mga lakad ay isaalang - alang mo siya , at siya mismo ang magtutuwid ng iyong mga landas . 
 Huwag kang magpakarunong sa iyong sariling paningin . ” 
 Kung minsan , ang isang landasin ay waring praktikal batay sa sekular na pangmalas . 
 Gayunpaman , ang isang taimtim na Kristiyano ay umaasa kay Jehova para sa patnubay . 
 ‘ Sa lahat ng kaniyang mga lakad ’ ​ — may kaugnayan man sa kongregasyon , edukasyon o sekular na trabaho , paglilibang , o anupamang bagay ​ — may - kahinhinan niyang inaalam ang payo ni Jehova . ​ — Awit 73 : 24 . 
 Pagtitiwala sa mga pangako ni Jehova : Sinabi ni Pablo : “ Siya na lumalapit sa Diyos ay dapat na maniwala na siya nga ay umiiral at na siya ang nagiging tagapagbigay - gantimpala doon sa mga may - pananabik na humahanap sa kaniya . ” 
 Kung nag - aalinlangan tayo na tutuparin ni Jehova ang kaniyang mga pangako , waring makatuwiran nga na ‘ gamitin ang sanlibutang ito nang lubusan . ’ 
 Sa kabilang dako , kung matibay ang ating pananampalataya , magiging determinado tayong hanapin muna ang Kaharian . 
 Paano naman natin malilinang ang matibay na pananampalataya ? 
 Sa pamamagitan ng pagiging malapít kay Jehova sa palagian at marubdob na pananalangin at sa pamamagitan ng regular na personal na pag - aaral . 
 Tulad ni Haring David , makapananalangin tayo nang ganito : “ Sa iyo ako naglalagak ng aking tiwala , O Jehova . 
 Sinabi ko : ‘ Ikaw ang aking Diyos . ’ 
 Kay sagana ng iyong kabutihan ! ” ​ — Awit 31 : 14 , 19 . 
 18 , 19 . ( a ) Paano pinatitibay ng kasipagan ang ating tiwala kay Jehova ? 
 ( b ) Bakit dapat maging handang magsakripisyo ang isang Kristiyano ? 
 Kasipagan sa paglilingkod kay Jehova : Nang sumulat si Pablo , iniugnay niya sa kasipagan ang pagtitiwala sa mga pangako ni Jehova : “ Nais namin na ang bawat isa sa inyo ay magpakita ng gayunding kasipagan upang magkaroon ng lubos na katiyakan ng pag - asa hanggang sa wakas . ” 
 Kung abala tayo sa paglilingkod kay Jehova , aalalayan niya tayo . 
 Sa bawat pagkakataong madarama natin ang pag - alalay na iyan , lalong titibay ang ating tiwala sa kaniya at lalo tayong magiging “ matatag ” at “ di - natitinag . ” 
 Lalakas ang ating pananampalataya , at titibay ang ating pag - asa . ​ — Efeso 3 : 16 - 19 . 
 Pagiging handang magsakripisyo : Isinakripisyo ni Pablo ang napakagandang karera upang sumunod kay Jesus . 
 Walang - alinlangang tama ang naging desisyon niya , bagaman kung minsan ay talagang hirap siya sa materyal . 
 Hindi nangangako si Jehova ng maluhong buhay , at kung minsan ay nagtitiis ng kahirapan ang kaniyang mga lingkod . 
 Maipakikita natin kung gaano tayo kadeterminadong paglingkuran si Jehova sa pamamagitan ng ating pagnanais na gawing simple ang ating pamumuhay at pagiging handang magsakripisyo . ​ — 1 Timoteo 6 : 6 - 8 . 
 Bakit mahalaga ang pagtitiis para sa isa na inuuna ang mga kapakanan ng Kaharian ? 
 Pagtitiis : Hinimok ng alagad na si Santiago ang mga kapuwa Kristiyano : “ Kaya nga , maging matiisin kayo , mga kapatid , hanggang sa pagkanaririto ng Panginoon . ” 
 Sa napakaabalang daigdig na ito , napakahirap maging matiisin . 
 Gusto nating mangyari agad ang mga bagay - bagay . 
 Subalit hinihimok tayo ni Pablo na tularan yaong mga “ sa pamamagitan ng pananampalataya at pagtitiis ay nagmamana ng mga pangako . ” 
 Maging handang maghintay kay Jehova . 
 Buhay na walang hanggan sa isang paraisong lupa ​ — ​ tiyak na sulit na hintayin ito ! 
 ( a ) Ano ang ipinakikita natin kapag inuuna natin ang mga kapakanan ng Kaharian ? 
 ( b ) Ano ang tatalakayin sa susunod na artikulo ? 
 Oo , praktikal ang payo ni Jesus na hanapin muna ang Kaharian . 
 Kapag ginawa natin ito , ipinakikita natin na talagang nagtitiwala tayo kay Jehova at pinipili natin ang tanging pinakamahusay na paraan ng pamumuhay para sa isang Kristiyano . 
 Subalit pinayuhan din tayo ni Jesus na patuloy na “ hanapin muna ang . . . katuwiran [ ng Diyos ] . ” 
 Sa susunod na artikulo , aalamin natin kung bakit kailangang - kailangan sa ngayon ang gayong paghimok . 
 Maipaliliwanag Mo Ba ? 
 • May kaugnayan sa materyal na mga bagay , paano tayo hinihimok ni Jesus na maging timbang ? 
 • Ano ang matututuhan natin mula sa ilustrasyon ni Jesus tungkol sa kamelyo at butas ng karayom ? 
 • Anu - anong katangiang Kristiyano ang makatutulong sa atin na hanapin muna ang Kaharian ng Diyos ? 
 [ Larawan sa pahina 21 ] 
 Marami sa mga nakarinig ng mga salita ni Jesus ay mahihirap 
 [ Larawan sa pahina 23 ] 
 Minahal ng mayamang binata ang kaniyang mga pag - aari nang higit kaysa sa Diyos 
 [ Larawan sa pahina 23 ] 
 Isinakripisyo ng mangangalakal sa talinghaga ni Jesus ang lahat ng bagay na taglay niya para sa isang mahalagang perlas 
 [ Larawan sa pahina 24 ] 
 Kung abala tayo sa paglilingkod kay Jehova , aalalayan niya tayo 
 Ipagsasanggalang Tayo ng Paghanap sa Katuwiran 
 “ Patuloy , kung gayon , na hanapin muna ang . . . katuwiran [ ng Diyos ] . ” ​ — MATEO 6 : 33 . 
 1 , 2 . 
 Anong desisyon ang ginawa ng isang kabataang Kristiyano , at bakit gayon ang naging desisyon niya ? 
 ISANG kabataang babaing Kristiyano sa Asia ang nagtatrabaho bilang sekretarya sa isang tanggapan ng gobyerno . 
 Siya ay matapat , maagang pumapasok sa trabaho at hindi makupad magtrabaho . 
 Gayunman , yamang hindi pa siya permanente sa kaniyang trabaho , pinag - usapan kung pananatilihin ba siya o hindi . 
 Sinabi ng tagapangasiwa ng departamento sa kabataang babaing iyon na magiging permanente siya sa trabaho at bibigyan pa nga ng mataas na posisyon kung papayag siyang makipagrelasyon sa kaniya . 
 Tahasan niya itong tinanggihan , kahit mawalan pa siya ng trabaho . 
 Hindi ba naging praktikal ang kabataang babaing Kristiyanong iyon ? 
 Naging praktikal pa rin siya , may - katapatan niyang sinusunod ang payo ni Jesus : “ Patuloy , kung gayon , na hanapin muna ang . . . katuwiran [ ng Diyos ] . ” 
 Para sa kaniya , higit na mahalaga ang pagsunod sa matuwid na mga simulain kaysa sa pagtatamo ng mga kapakinabangan sa pamamagitan ng paggawa ng seksuwal na imoralidad . ​ — 1 Corinto 6 : 18 . 
 Ang Kahalagahan ng Katuwiran 
 Ano ang katuwiran ? 
 Ang “ katuwiran ” ay nagpapahiwatig ng panghahawakan sa katapatan sa moral at pagkamatapat . 
 Sa Bibliya , ang mga salitang Griego at Hebreo para sa katuwiran ay nagpapahiwatig ng ideya ng pagiging tuwid , o tama . 
 Hindi ito pagmamatuwid sa sarili , anupat hinahatulan ang sarili batay sa sariling mga pamantayan . 
 Ito ay pagiging matuwid batay sa mga pamantayan ni Jehova . 
 Ito ang katuwiran ng Diyos . ​ — Roma 1 : 17 ; 3 : 21 . 
 Bakit mahalaga sa isang Kristiyano ang katuwiran ? 
 Bakit mahalaga ang katuwiran ? 
 Sapagkat sinasang - ayunan ni Jehova , ang “ matuwid na Diyos , ” ang kaniyang bayan kapag nagsasagawa sila ng katuwiran . 
 Sinumang gumagawa ng kalikuan ay hindi magiging malapít sa kaniya . 
 Iyan ang dahilan kung bakit hinimok ni apostol Pablo si Timoteo : “ Tumakas ka mula sa mga pagnanasa na kaakibat ng kabataan , ngunit itaguyod mo ang katuwiran , ” pati na ang iba pang mahahalagang katangian . 
 Iyan din ang dahilan kung bakit isinama ni Pablo “ ang baluti ng katuwiran ” nang itala niya ang iba’t ibang bahagi ng ating espirituwal na baluti . ​ — Efeso 6 : 14 . 
 Paano mahahanap ng di - sakdal na mga nilalang ang katuwiran ? 
 Sabihin pa , wala naman talagang taong ganap na matuwid . 
 Ang lahat ay nagmana ng di - kasakdalan mula kay Adan , at ang lahat ay makasalanan , di - matuwid , mula pa nang isilang . 
 Subalit sinabi ni Jesus na dapat nating hanapin ang katuwiran . 
 Posible ba iyon ? 
 Oo , posible iyon dahil ibinigay ni Jesus ang kaniyang sakdal na buhay bilang pantubos para sa atin , at kung mananampalataya tayo sa haing iyon , si Jehova ay handang magpatawad sa ating mga kasalanan . 
 Salig diyan , habang natututuhan natin ang matuwid na mga pamantayan ni Jehova at sinisikap nating sundin ang mga ito ​ — anupat nananalangin na tulungan tayong mapagtagumpayan ang ating mga kahinaan ​ — tinatanggap ni Jehova ang ating pagsamba . 
 Talaga ngang nakaaaliw iyan ! 
 Matuwid sa Di - matuwid na Sanlibutan 
 Bakit mapanganib ang sanlibutan para sa sinaunang mga Kristiyano ? 
 Nang tanggapin ng mga alagad ni Jesus ang atas na maging mga saksi niya “ hanggang sa pinakamalayong bahagi ng lupa , ” napaharap sila sa mahirap na kalagayan . 
 Ang lahat ng teritoryong iniatas sa kanila ay “ nasa kapangyarihan ng isa na balakyot , ” si Satanas . 
 Ang sanlibutan ay nahawahan ng balakyot na espiritung itinataguyod niya , at malalantad ang mga Kristiyano sa nakasasamang impluwensiya nito . 
 Para sa kanila , mapanganib ang sanlibutan . 
 Makapagbabata lamang sila at makapananatiling tapat kung hahanapin muna nila ang katuwiran ng Diyos . 
 Marami ang nakapagbata , subalit may ilan na nailihis mula sa “ landas ng katuwiran . ” ​ — Kawikaan 12 : 28 ; 2 Timoteo 4 : 10 . 
 Anu - anong pananagutan ang humihiling sa isang Kristiyano na labanan ang nakasasamang mga impluwensiya ? 
 Ang sanlibutan ba sa ngayon ay mas ligtas panirahan ng mga Kristiyano ? 
 Hinding - hindi ! 
 Lalo pa nga itong sumamâ kaysa noong unang siglo . 
 Bilang karagdagan , ibinulid na si Satanas sa lupa at buong - kalupitan siyang nakikipagdigma laban sa mga pinahirang Kristiyano , ang “ mga nalalabi sa . . . binhi [ ng babae ] , na tumutupad sa mga utos ng Diyos at may gawaing pagpapatotoo tungkol kay Jesus . ” 
 Sinasalakay rin ni Satanas ang sinumang sumusuporta sa “ binhi ” na iyon . 
 Gayunpaman , hindi makatatakas ang mga Kristiyano mula sa sanlibutan . 
 Bagaman hindi sila bahagi nito , kailangan silang mamuhay rito . 
 At kailangan silang mangaral dito upang hanapin ang mga taong wastong nakaayon at turuan sila upang maging mga alagad ni Kristo . 
 Kaya naman , yamang hindi lubusang maiiwasan ng mga Kristiyano ang nakasasamang mga impluwensiya sa sanlibutang ito , kailangan nilang labanan ang mga ito . 
 Isaalang - alang natin ang apat sa mga impluwensiyang iyan . 
 Ang Bitag ng Imoralidad 
 Bakit bumaling ang mga Israelita sa pagsamba sa mga diyos ng mga Moabita ? 
 Noong papatapos na ang kanilang 40 - taóng paglalakbay sa ilang , napakaraming Israelita ang lumihis sa landas ng katuwiran . 
 Maraming beses na nilang nasaksihan ang pagliligtas ni Jehova , at malapit na silang pumasok sa Lupang Pangako . 
 Gayunman , sa mahalagang panahong iyon , bumaling sila sa pagsamba sa mga diyos ng mga Moabita . 
 Bakit ? 
 Nagpadaig sila sa “ pagnanasa ng laman . ” 
 Sinasabi ng ulat : “ Ang bayan ay nagpasimulang magkaroon ng imoral na pakikipagtalik sa mga anak na babae ng Moab . ” ​ — Bilang 25 : 1 . 
 9 , 10 . 
 Anong situwasyon sa ngayon ang nagpapakita na mahalagang isaisip palagi ang nakasasamang impluwensiya ng maling mga pagnanasa ng laman ? 
 Ipinakikita ng pangyayaring iyon kung paano mapapasamâ ng maling mga pagnanasa ng laman ang mga hindi mapagbantay . 
 Dapat tayong matuto mula rito , lalo na’t ang imoral na pamumuhay ay tinatanggap na ng karamihan . 
 Isang ulat mula sa Estados Unidos ang nagsabi : “ Bago ang 1970 , ang pagsasama nang di - kasal ay ilegal sa lahat ng estado ng Amerika . 
 Ngayon , pangkaraniwan na lamang ito . 
 Mahigit kalahati ng mga ikinakasal sa unang pagkakataon ang nagsama muna bago ikasal . ” 
 Ang kinagawiang ito at ang iba pang mahahalay na gawaing tulad nito ay hindi lamang nangyayari sa isang bansa . 
 Nangyayari ito sa buong daigdig , at nakalulungkot , ang ilang Kristiyano ay sumunod sa kalakarang ito ​ — naiwala pa nga nila ang kanilang mabuting katayuan sa kongregasyong Kristiyano . ​ — 1 Corinto 5 : 11 . 
 Bukod diyan , waring makikita sa lahat ng dako ang mga propagandang nagtataguyod ng imoralidad . 
 Ipinahihiwatig ng mga pelikula at programa sa telebisyon na normal lamang sa mga kabataan ang magsiping bago ang kasal . 
 Ipinakikita ng mga ito na normal ang homoseksuwal na mga relasyon . 
 At lalong nagiging lantaran ang seksuwal na mga gawain na ipinakikita sa maraming palabas . 
 Ang mga larawan ng lantarang seksuwal na mga gawain ay madali ring makita sa Internet . 
 Halimbawa , iniulat ng isang ama na kolumnista ng isang pahayagan na ang kaniyang anak na lalaki na pitong taóng gulang ay umuwi ng bahay mula sa paaralan at sabik na sabik na nagkuwento sa kaniya na ang kaibigan niya sa paaralan ay nakakita sa Internet ng mga babaing hubad na nakikipagtalik . 
 Gulat na gulat ang ama , subalit ilan bang bata ang nagkukuwento sa kanilang mga magulang tungkol sa gayong mga bagay na nakikita nila sa Internet ? 
 Bukod diyan , gaano ba karaming magulang ang nakaaalam kung anong mga video game ang nilalaro ng kanilang mga anak ? 
 Maraming popular na mga laro ang nagtatampok ng kasuklam - suklam na imoralidad , gayundin ng demonismo at karahasan . 
 Paano maipagsasanggalang ang pamilya laban sa imoralidad ng sanlibutan ? 
 Paano mapaglalabanan ng pamilya ang gayong mahalay na “ libangan ” ? 
 Sa pamamagitan ng paghanap muna sa katuwiran ng Diyos , anupat tumatangging masangkot sa anumang bagay na imoral . 
 Ang mga magulang na wastong sumusubaybay sa mga gawain ng kanilang mga anak at nagkikintal sa kanilang mga anak ng pag - ibig kay Jehova at sa kaniyang matuwid na mga kautusan ay nagsasanggalang sa kanila laban sa pornograpya , mga pornograpikong video game , imoral na pelikula , at iba pang di - matuwid na mga pang - akit . ​ — Deuteronomio 6 : 4 - 9 . 
 * 
 Ang Panganib ng Panggigipit ng Komunidad 
 Anong suliranin ang bumangon noong unang siglo ? 
 Nang si Pablo ay nasa Listra sa Asia Minor , makahimala niyang pinagaling ang isang lalaki . 
 Sinasabi ng ulat : “ Ang mga pulutong , sa pagkakita sa ginawa ni Pablo , ay naglakas ng kanilang mga tinig , na sinasabi sa wikang Licaonia : ‘ Ang mga diyos ay naging tulad ng mga tao at bumaba sa atin ! ’ 
 At tinawag nilang Zeus si Bernabe , ngunit Hermes naman si Pablo , yamang siya ang nangunguna sa pagsasalita . ” 
 Nang dakong huli , gustong patayin ng mismong mga pulutong na iyon sina Pablo at Bernabe . 
 Maliwanag , ang mga taong iyon ay napakadaling madala ng panggigipit ng komunidad . 
 Waring nanghahawakan pa rin sa mga pamahiin ang ilan sa mga tao sa rehiyong iyon kahit mga Kristiyano na sila . 
 Sa kaniyang sulat sa mga Kristiyano sa Colosas , nagbabala si Pablo laban sa “ pagsamba sa mga anghel . ” ​ — Colosas 2 : 18 . 
 Anu - ano ang ilang kaugaliang dapat iwasan ng isang Kristiyano , at paano siya magkakaroon ng lakas ng loob na iwasan iyon ? 
 Sa ngayon , kailangan ding iwasan ng mga tunay na Kristiyano ang mga kaugaliang tinatanggap ng karamihan batay sa mga turo ng huwad na relihiyon na labag sa mga simulaing Kristiyano . 
 Halimbawa , sa ilang lupain , maraming kinaugaliang seremonya may kaugnayan sa kapanganakan at kamatayan ang batay sa kasinungalingan na mayroon tayong espiritu na nananatiling buhay pagkamatay natin . 
 May mga lupain kung saan kinaugalian nang isailalim ang mga batang babae sa female genital mutilation ( pagsira sa ari ng babae ) . 
 * Ang kaugaliang ito ay malupit at di - kinakailangan at salungat sa maibiging pagkalinga na dapat sanang ibigay ng mga magulang sa kanilang mga anak . 
 Paano mapaglalabanan ng mga Kristiyano ang mga panggigipit ng komunidad at paano nila maititigil ang gayong mga kaugalian ? 
 Sa pamamagitan ng lubos na pagtitiwala kay Jehova . 
 Palalakasin at pangangalagaan ng matuwid na Diyos ang mga taong nagsasabi sa kaniya mula sa kanilang puso : “ Ikaw ang aking kanlungan at aking moog , ang aking Diyos , na pagtitiwalaan ko . ” ​ — Awit 91 : 2 ; Kawikaan 29 : 25 . 
 Huwag Kalimutan si Jehova 
 Anong babala ang ibinigay ni Jehova sa mga Israelita nang malapit na silang pumasok sa Lupang Pangako ? 
 Nang malapit nang pumasok sa Lupang Pangako ang mga Israelita , binabalaan sila ni Jehova na huwag siyang kalimutan . 
 Sinabi niya : “ Mag - ingat ka upang hindi mo makalimutan si Jehova na iyong Diyos anupat hindi mo matupad ang kaniyang mga utos at ang kaniyang mga hudisyal na pasiya at ang kaniyang mga batas na iniuutos ko sa iyo ngayon ; dahil baka kumain ka at mabusog nga , at magtayo ka ng mabubuting bahay at manahanan nga sa mga iyon , at ang iyong bakahan at ang iyong kawan ay dumami , at ang pilak at ang ginto ay dumami para sa iyo , at ang lahat ng sa iyo ay dumami ; at ang iyong puso ay magmataas nga at makalimutan mo nga si Jehova na iyong Diyos . ” ​ — Deuteronomio 8 : 11 - 14 . 
 Paano tayo makatitiyak na hindi natin nalilimutan si Jehova ? 
 Maaari bang mangyari ang gaya nito sa ngayon ? 
 Oo , kung mali ang mga priyoridad natin . 
 Ngunit kung hinahanap muna natin ang katuwiran ng Diyos , magiging pinakamahalaga sa ating buhay ang dalisay na pagsamba . 
 Gaya ng paghimok sa atin ni Pablo , ‘ bibilhin natin ang naaangkop na panahon ’ at magiging apurahan tayo sa ating ministeryo . 
 Subalit kung mas pinahahalagahan natin ang paglilibang o mga kaluguran kaysa sa pagdalo sa mga pulong at paglilingkod sa larangan , maaaring malimutan natin si Jehova sa diwa na nagiging pangalawahin na lamang siya sa ating buhay . 
 Sinabi ni Pablo na sa mga huling araw , ang mga tao ay magiging “ mga maibigin sa mga kaluguran kaysa maibigin sa Diyos . ” 
 Regular na sinusuri ng taimtim na mga Kristiyano ang kanilang sarili para matiyak na hindi sila naiimpluwensiyahan ng gayong kaisipan . ​ — 2 Corinto 13 : 5 . 
 Mag - ingat Laban sa Mapagsariling Espiritu 
 Anong maling espiritu ang ipinakita ni Eva at ng ilan noong panahon ni Pablo ? 
 Sa Eden , matagumpay na napukaw ni Satanas ang mapag - imbot na hangarin ni Eva na magsarili . 
 Gusto ni Eva na magpasiya sa ganang sarili kung ano ang tama at mali . 
 Noong unang siglo , may gayunding mapagsariling espiritu ang ilan sa kongregasyon sa Corinto . 
 Akala nila , mas marami silang nalalaman kaysa kay Pablo , at may panunuya niya silang tinawag na ubod - galing na mga apostol . ​ — 2 Corinto 11 : 3 - 5 ; 1 Timoteo 6 : 3 - 5 . 
 Paano natin maiiwasang magkaroon ng mapagsariling espiritu ? 
 Sa sanlibutan sa ngayon , marami ang “ matigas ang ulo , mga mapagmalaki , ” at naimpluwensiyahan ng gayong kaisipan ang ilang Kristiyano . 
 Sumalansang pa nga ang ilan sa katotohanan . 
 Kung tungkol sa dalisay na pagsamba , mahalagang umasa tayo sa patnubay ni Jehova at makipagtulungan sa “ tapat at maingat na alipin ” at sa matatanda sa kongregasyon . 
 Isang paraan iyan ng paghanap sa katuwiran , at ipinagsasanggalang tayo nito upang hindi magkaroon ng mapagsariling espiritu . 
 Ang kongregasyon ng mga pinahiran ay “ isang haligi at suhay ng katotohanan . ” 
 Inilaan ito ni Jehova upang magsanggalang at pumatnubay sa atin . 
 Ang pagkilala sa mahalagang papel nito ay tutulong sa atin na ‘ huwag gumawa ng anuman dahil sa egotismo ’ habang mapagpakumbaba tayong nagpapasakop sa matuwid na kalooban ni Jehova . ​ — Filipos 2 : 2 - 4 ; Kawikaan 3 : 4 - 6 . 
 Maging mga Tagatulad ni Jesus 
 Sa anu - anong paraan tayo hinihimok na tularan si Jesus ? 
 Ganito ang inihula ng Bibliya tungkol kay Jesus : “ Iniibig mo ang katuwiran at kinapopootan mo ang kabalakyutan . ” 
 Napakainam ngang saloobin na dapat tularan ! 
 Hindi lamang alam ni Jesus ang matuwid na mga pamantayan ni Jehova ; inibig niya ang mga ito . 
 Kaya nang tuksuhin siya ni Satanas sa ilang , hindi nagdalawang - isip si Jesus kundi matatag siyang tumangging mailihis mula sa “ landas ng katuwiran . ” ​ — Kawikaan 8 : 20 ; Mateo 4 : 3 - 11 . 
 19 , 20 . 
 Anu - ano ang mabubuting resulta ng paghanap sa katuwiran ? 
 Totoo , maaaring masidhi ang di - matuwid na mga pagnanasa ng laman . 
 Gayunman , kung pinahahalagahan natin ang katuwiran , ipagsasanggalang tayo nito laban sa kabalakyutan . 
 Ang masidhing pag - ibig sa katuwiran ay magsasanggalang sa atin kapag natutukso tayong gumawa ng mali . 
 Tandaan , kapag nagpadaig tayo sa tukso , pinasasaya natin si Satanas . 
 Mas mabuti nga na labanan natin siya at pasayahin si Jehova ! ​ — Kawikaan 27 : 11 ; Santiago 4 : 7 , 8 . 
 Dahil sa hinahanap ng mga tunay na Kristiyano ang katuwiran , sila ay ‘ puspos ng matuwid na bunga , na sa pamamagitan ni Jesu - Kristo , sa ikaluluwalhati at ikapupuri ng Diyos . ’ 
 Nagbibihis sila ng “ bagong personalidad na nilalang ayon sa kalooban ng Diyos sa tunay na katuwiran at pagkamatapat . ” 
 Sila ay kay Jehova at nabubuhay sila para paglingkuran siya , hindi para paluguran ang kanilang sarili . 
 Ito ang umuugit sa kanilang kaisipan at mga paggawi . 
 Kaylaki ngang kaluguran ang idinudulot nila sa puso ng kanilang makalangit na Ama ! ​ — Kawikaan 23 : 24 . 
 [ Mga talababa ] 
 Ang kapaki - pakinabang na mga mungkahi sa mga magulang kung paano maipagsasanggalang ang pamilya laban sa imoral na mga impluwensiya ay matatagpuan sa aklat na Ang Lihim ng Kaligayahan sa Pamilya , na inilathala ng mga Saksi ni Jehova . 
 Pagtutuli sa mga babae ang tawag noon sa female genital mutilation . 
 Maipaliliwanag Mo Ba ? 
 • Bakit mahalagang hanapin ang katuwiran ? 
 • Paano mahahanap ng di - sakdal na Kristiyano ang katuwiran ? 
 • Anu - anong bagay sa sanlibutan ang kailangang iwasan ng isang Kristiyano ? 
 • Paano tayo ipinagsasanggalang ng paghanap sa katuwiran ? 
 [ Larawan sa pahina 26 ] 
 Mapanganib ang sanlibutan para sa mga tagasunod ni Jesus 
 [ Larawan sa pahina 27 ] 
 Ang mga anak na naturuang umibig kay Jehova ay maipagsasanggalang laban sa imoralidad 
 [ Larawan sa pahina 28 ] 
 Nakalimutan ng ilang Israelita si Jehova nang umunlad ang kanilang buhay sa Lupang Pangako 
 [ Larawan sa pahina 29 ] 
 Tulad ni Jesus , kinapopootan ng mga Kristiyano ang kalikuan 
 Huwag Magbigay ng Dako sa Diyablo 
 “ Huwag bigyan ng pagkakataon ang Diyablo . ” ​ — EFESO 4 : 27 , Ang Biblia ​ — Bagong Salin sa Pilipino . 
 Bakit marami ang nag - aalinlangan sa pag - iral ng Diyablo ? 
 SA LOOB ng maraming siglo , iniisip ng maraming tao na ang Diyablo ay isang nilalang na may sungay , may biyak sa paa , nakapulang damit at gumagamit ng malaking tinidor para ihagis ang balakyot na mga tao sa maapoy na impiyerno . 
 Ang gayong ideya ay hindi itinuturo ng Bibliya . 
 Gayunpaman , tiyak na ang gayong maling palagay ay naging dahilan upang ang milyun - milyon ay mag - alinlangan sa pag - iral ng Diyablo o mag - isip na ang termino ay kumakapit lamang sa ideya ng kasamaan . 
 Anu - ano ang ilang maka - Kasulatang impormasyon tungkol sa Diyablo ? 
 Ang Bibliya ay naglalaan ng patotoo ng saksing nakakita sa Diyablo at malinaw na sinasabi nito na umiiral ang Diyablo . 
 Nakita siya ni Jesu - Kristo sa makalangit na dako ng mga espiritu at nakausap niya siya sa lupa . 
 Bagaman hindi isinisiwalat ng Kasulatan ang orihinal na pangalan ng espiritung nilalang na ito , tinawag siya dito na Diyablo ( nangangahulugang “ Maninirang - puri ” ) dahil siniraang - puri niya ang Diyos . 
 Tinawag din siyang Satanas ( nangangahulugang “ Mananalansang ” ) , dahil sinasalansang niya si Jehova . 
 Si Satanas na Diyablo ay tinutukoy bilang “ ang orihinal na serpiyente , ” malamang na dahil gumamit siya ng serpiyente upang linlangin si Eva . 
 Kilala rin siya bilang ang “ isa na balakyot . ” ​ — Mateo 6 : 13 . 
 * 
 Anong tanong ang isasaalang - alang natin ? 
 Bilang mga lingkod ni Jehova , ayaw nating tularan sa anumang paraan si Satanas , ang pangunahing kaaway ng tanging tunay na Diyos . 
 Kaya naman , dapat nating sundin ang payo ni apostol Pablo : “ Huwag bigyan ng pagkakataon ang Diyablo . ” 
 Anu - ano kung gayon ang ilan sa mga katangian ni Satanas na hindi natin dapat tularan ? 
 Huwag Tularan ang Pusakal na Maninirang - Puri 
 Paano siniraang - puri ng “ isa na balakyot ” ang Diyos ? 
 Ang “ isa na balakyot ” ay nararapat lamang na tawaging Diyablo dahil isa siyang maninirang - puri . 
 Ang paninirang - puri ay pagsasabi ng kabulaanan at kasinungalingan tungkol sa iba taglay ang masamang hangarin . 
 Inutusan ng Diyos si Adan : “ Kung tungkol sa punungkahoy ng pagkakilala ng mabuti at masama ay huwag kang kakain mula roon , sapagkat sa araw na kumain ka mula roon ay tiyak na mamamatay ka . ” 
 Nasabihan na si Eva tungkol dito , subalit sa pamamagitan ng isang serpiyente , sinabi ng Diyablo sa kaniya : “ Tiyak na hindi kayo mamamatay . 
 Sapagkat nalalaman ng Diyos na sa mismong araw na kumain kayo mula roon ay madidilat nga ang inyong mga mata at kayo nga ay magiging tulad ng Diyos , na nakakakilala ng mabuti at masama . ” 
 Iyon ay mapaminsalang paninirang - puri laban sa Diyos na Jehova ! 
 Bakit nararapat lamang na panagutan ni Diotrepes ang kaniyang paninirang - puri ? 
 Ang mga Israelita ay inutusan : “ Huwag kang maglilibot sa iyong bayan upang manirang - puri . ” 
 Ganito ang sinabi ni apostol Juan hinggil sa isang maninirang - puri noong kaniyang panahon : “ Ako ay may isinulat sa kongregasyon , ngunit si Diotrepes , na gustong magkaroon ng unang dako sa gitna nila , ay hindi tumatanggap ng anuman mula sa amin nang may paggalang . 
 Kaya naman , kung ako ay paririyan , uungkatin ko ang kaniyang mga gawa na patuloy niyang ginagawa , na nagdadadaldal tungkol sa amin ng mga salitang balakyot . ” 
 Siniraang - puri ni Diotrepes si Juan kaya nararapat lamang niyang panagutan ito . 
 Sinong matapat na Kristiyano ang magnanais na maging gaya ni Diotrepes at tumulad kay Satanas , ang pusakal na maninirang - puri ? 
 6 , 7 . 
 Bakit natin nanaising iwasan na manirang - puri kaninuman ? 
 Ang mga lingkod ni Jehova ay madalas paulanan ng mapanirang - puring mga pananalita at bulaang mga akusasyon . 
 “ Ang mga punong saserdote at ang mga eskriba ay patuloy na tumitindig at inaakusahan [ si Jesus ] nang buong tindi . ” 
 Si Pablo ay may - kabulaanang inakusahan ng mataas na saserdoteng si Ananias at ng iba pa . 
 At tinutukoy ng Bibliya si Satanas bilang “ ang tagapag - akusa sa ating mga kapatid . . . , na siyang umaakusa sa kanila araw at gabi sa harap ng ating Diyos . ” 
 Ang mga kapatid na iyan na may - kabulaanang inaakusahan ay mga pinahirang Kristiyano sa lupa sa mga huling araw na ito . 
 Walang Kristiyano ang magnanais na manirang - puri kaninuman o mag - akusa nang may kabulaanan . 
 Subalit maaaring mangyari iyan kung tayo ay magpapatotoo laban sa sinuman nang hindi natin nalalaman ang buong pangyayari . 
 Sa ilalim ng Kautusang Mosaiko , ang sinasadyang pagpapatotoo nang may kabulaanan ay maaaring humantong sa kamatayan ng tagapag - akusa . 
 Bukod diyan , kabilang sa mga bagay na karima - rimarim kay Jehova ang “ bulaang saksi na nagbubunsod ng mga kasinungalingan . ” 
 Kung gayon , tiyak na ayaw nating tularan ang pangunahing maninirang - puri at bulaang tagapag - akusa . 
 Iwaksi ang mga Lakad ng Orihinal na Mamamatay - Tao 
 Paano naging “ mamamatay - tao [ ang Diyablo ] nang siya ay magsimula ” ? 
 Ang Diyablo ay isang mamamatay - tao . 
 “ Ang isang iyon ay mamamatay - tao nang siya ay magsimula , ” ang sabi ni Jesus . 
 Mula nang kumilos siya upang italikod sa Diyos sina Adan at Eva , naging mamamatay - tao na si Satanas . 
 Siya ang naging sanhi ng kamatayan ng unang mag - asawa at ng kanilang mga supling . 
 Pansinin na ang pagkilos na ito ay maiuukol lamang sa isang persona , hindi sa basta ideya lamang ng kasamaan . 
 Gaya ng ipinakikita sa 1 Juan 3 : 15 , paano tayo maaaring maging mamamatay - tao ? 
 “ Huwag kang papaslang , ” ang sabi ng isa sa Sampung Utos na ibinigay sa Israel . 
 Patungkol sa mga Kristiyano , sumulat si apostol Pedro : “ Huwag magdusa ang sinuman sa inyo bilang isang mamamaslang . ” 
 Kaya bilang mga lingkod ni Jehova , hindi tayo papaslang . 
 Subalit nagkakasala tayo sa Diyos kung napopoot tayo sa isang kapuwa Kristiyano at naghahangad na mamatay na sana siya . 
 “ Ang bawat isa na napopoot sa kaniyang kapatid ay mamamatay - tao , ” ang isinulat ni apostol Juan , “ at alam ninyo na walang mamamatay - tao ang may buhay na walang hanggan na nananatili sa kaniya . ” 
 Inutusan ang mga Israelita : “ Huwag mong kapopootan ang iyong kapatid sa iyong puso . ” 
 Maging mabilis sana tayo sa paglutas ng anumang problema na bumabangon sa pagitan natin at ng isang kapananampalataya , upang hindi masira ng mamamatay - tao na si Satanas ang ating pagkakaisang Kristiyano . ​ — Lucas 17 : 3 , 4 . 
 Tumayong Matatag Laban sa Ama ng Kasinungalingan 
 10 , 11 . 
 Ano ang kailangan nating gawin upang makatayong matatag laban sa ama ng kasinungalingan , si Satanas ? 
 Ang Diyablo ay isang sinungaling . 
 “ Kapag sinasalita niya ang kasinungalingan , ” ang sabi ni Jesus , “ siya ay nagsasalita ayon sa kaniyang sariling kagustuhan , sapagkat siya ay isang sinungaling at ama ng kasinungalingan . ” 
 Nagsinungaling si Satanas kay Eva , samantalang pumarito naman si Jesus sa sanlibutan para magpatotoo sa katotohanan . 
 Upang makatayo tayong matatag laban sa Diyablo bilang mga tagasunod ni Kristo , hindi tayo dapat magsinungaling at manlinlang . 
 Dapat tayong ‘ magsalita ng katotohanan . ’ 
 Ang pinagpapala lamang ni “ Jehova na Diyos ng katotohanan ” ay ang kaniyang tapat na mga Saksi . 
 Ang balakyot ay walang karapatang kumatawan sa kaniya . ​ — Awit 31 : 5 ; 50 : 16 ; Isaias 43 : 10 . 
 Kung pinahahalagahan natin ang ating espirituwal na kalayaan mula sa satanikong mga kasinungalingan , manghahawakan tayong mahigpit sa Kristiyanismo , “ ang daan ng katotohanan . ” 
 Ang buong kalipunan ng mga turong Kristiyano ay binubuo ng “ katotohanan ng mabuting balita . ” 
 Ang mismong kaligtasan natin ay nakadepende sa ating ‘ paglakad sa katotohanan ’ ​ — panghahawakan dito at pagtayong matatag laban sa “ ama ng kasinungalingan . ” ​ — 3 Juan 3 , 4 , 8 . 
 Salansangin ang Pangunahing Apostata 
 12 , 13 . 
 Paano natin dapat pakitunguhan ang mga apostata ? 
 Ang espiritung nilalang na naging Diyablo ay dating nasa katotohanan . 
 Subalit “ hindi siya nanindigan sa katotohanan , ” ang sabi ni Jesus , “ sapagkat ang katotohanan ay wala sa kaniya . ” 
 Ang pangunahing apostatang ito ay patuloy na nagtaguyod ng landasin ng pagsalansang sa “ Diyos ng katotohanan . ” 
 Ang ilan sa unang - siglong mga Kristiyano ay nahulog sa “ silo ng Diyablo , ” na lumilitaw na naging biktima niya dahil nailigaw at nailihis sila palayo sa katotohanan . 
 Kaya hinimok ni Pablo ang kaniyang kamanggagawang si Timoteo na turuan sila nang may kahinahunan upang makapanumbalik sila sa espirituwal at makalaya mula sa silo ni Satanas . 
 Siyempre pa , mas mabuting manghawakang mahigpit sa katotohanan at hindi kailanman masilo ng apostatang mga pangmalas . 
 Dahil nakinig sila sa Diyablo at hindi nila itinakwil ang kaniyang mga kasinungalingan , nag - apostata ang unang mag - asawa . 
 Kung gayon , dapat ba tayong makinig sa mga apostata , magbasa ng kanilang mga literatura , o magsuri sa kanilang mga Web site sa Internet ? 
 Kung iniibig natin ang Diyos at ang katotohanan , hindi natin gagawin iyon . 
 Hindi natin dapat papasukin ang mga apostata sa ating mga tahanan o batiin man sila , dahil kapag ginawa natin ito , magiging ‘ kabahagi tayo sa kanilang balakyot na mga gawa . ’ 
 Huwag sana tayong padala kailanman sa mga panlilinlang ng Diyablo sa pamamagitan ng pagtalikod sa Kristiyanong “ landas ng katotohanan ” upang sumunod sa mga bulaang guro na naghahangad na “ magpasok ng kapaha - pahamak na mga ideolohiya ” at nagsisikap na ‘ pagsamantalahan tayo sa pamamagitan ng kanilang kinathang - mabuting mga pananalita . ’ ​ — 2 Pedro 2 : 1 - 3 , Byington . 
 14 , 15 . 
 Anong babala ang ibinigay ni Pablo sa matatanda sa Efeso at sa kaniyang kamanggagawang si Timoteo ? 
 Sinabi ni Pablo sa Kristiyanong matatanda sa Efeso : “ Bigyang - pansin ninyo ang inyong sarili at ang buong kawan , na sa kanila ay inatasan kayo ng banal na espiritu bilang mga tagapangasiwa , upang magpastol sa kongregasyon ng Diyos , na binili niya ng dugo ng kaniyang sariling Anak . 
 Alam ko na pag - alis ko ay papasok sa gitna ninyo ang mapaniil na mga lobo at hindi makikitungo nang magiliw sa kawan , at mula sa inyo mismo ay may mga taong babangon at magsasalita ng mga bagay na pilipit at ilalayo ang mga alagad upang pasunurin sa kanila . ” 
 Nang maglaon , bumangon nga ang gayong mga apostata at ‘ nagsalita ng mga bagay na pilipit . ’ 
 Noong mga 65 C.E . , hinimok ng apostol si Timoteo na ‘ gamitin nang wasto ang salita ng katotohanan . ’ 
 “ Ngunit , ” ang isinulat ni Pablo , “ iwasan mo ang walang - katuturang mga usapan na lumalapastangan sa kung ano ang banal ; sapagkat sila ay magpapatuloy tungo sa higit at higit pang pagka - di - makadiyos , at ang kanilang salita ay kakalat na tulad ng ganggrena . 
 Sina Himeneo at Fileto ay kabilang sa mga iyon . 
 Ang mga tao ngang ito ay lumihis mula sa katotohanan , na nagsasabing ang pagkabuhay - muli ay nangyari na ; at kanilang iginugupo ang pananampalataya ng ilan . ” 
 Nagsimula na ang apostasya ! 
 “ Gayunpaman , ” idinagdag ni Pablo , “ ang matatag na pundasyon ng Diyos ay nananatiling nakatayo . ” ​ — 2 Timoteo 2 : 15 - 19 . 
 Sa kabila ng mga panlilinlang ng pangunahing apostata , bakit tayo nananatiling matapat sa Diyos at sa kaniyang Salita ? 
 Madalas gamitin ni Satanas ang mga apostata sa pagsisikap na dumhan ang tunay na pagsamba ​ — subalit hindi siya nagtatagumpay . 
 Noong mga taóng 1868 , maingat na sinuri ni Charles Taze Russell ang malaon nang tinatanggap na mga doktrina ng mga simbahan ng Sangkakristiyanuhan at nasumpungan niya ang maling mga pagpapakahulugan sa Kasulatan . 
 Si Russell at ang ilan pang naghahanap ng katotohanan ay bumuo ng isang grupo ng pag - aaral sa Bibliya sa Pittsburgh , Pennsylvania , E.U.A . 
 Sa halos 140 taon mula noon , ang mga lingkod ni Jehova ay sumulong sa kaalaman at sumidhi sa pag - ibig sa Diyos at sa kaniyang Salita . 
 Sa kabila ng mga panlilinlang ng pangunahing apostata , ang pagiging mapagbantay sa espirituwal ng uring tapat at maingat na alipin ay tumutulong sa tunay na mga Kristiyanong ito na manatiling matapat kay Jehova at sa kaniyang Salita . ​ — Mateo 24 : 45 . 
 Huwag Hayaan Kailanman na Kontrolin Ka ng Tagapamahala ng Sanlibutan 
 17 - 19 . 
 Ano ang sanlibutan na nasa kapangyarihan ng Diyablo , at bakit hindi natin ito dapat ibigin ? 
 Ang isa pang paraan ng pagsisikap ni Satanas na siluin tayo ay ang panghihikayat sa atin na ibigin ang sanlibutang ito ​ — ang di - matuwid na lipunan ng tao na hiwalay sa Diyos . 
 Tinawag ni Jesus ang Diyablo na “ tagapamahala ng sanlibutan ” at sinabi niya : “ Wala siyang kapangyarihan sa akin . ” 
 Huwag sana tayong makontrol kailanman ni Satanas ! 
 Sabihin pa , alam natin na “ ang buong sanlibutan ay nasa kapangyarihan ng isa [ ng iyan ] na balakyot . ” 
 Kaya maaaring ialok ng Diyablo kay Jesus “ ang lahat ng mga kaharian ng sanlibutan ” kapalit ng isang apostatang gawang pagsamba ​ — isang bagay na malinaw at matatag na tinanggihan ng Anak ng Diyos . 
 Ang sanlibutang pinamamahalaan ni Satanas ay napopoot sa mga tagasunod ni Kristo . 
 Hindi nga kataka - takang babalaan tayo ni apostol Juan na huwag ibigin ang sanlibutan ! 
 Sumulat si Juan : “ Huwag ninyong ibigin ang sanlibutan o ang mga bagay man na nasa sanlibutan . 
 Kung ang sinuman ay umiibig sa sanlibutan , ang pag - ibig sa Ama ay wala sa kaniya ; sapagkat ang lahat ng bagay na nasa sanlibutan ​ — ang pagnanasa ng laman at ang pagnanasa ng mga mata at ang pagpaparangya ng kabuhayan ng isa ​ — ay hindi nagmumula sa Ama , kundi nagmumula sa sanlibutan . 
 Karagdagan pa , ang sanlibutan ay lumilipas at gayundin ang pagnanasa nito , ngunit siya na gumagawa ng kalooban ng Diyos ay nananatili magpakailanman . ” 
 Hindi natin dapat ibigin ang sanlibutan , sapagkat ang paraan ng pamumuhay nito ay nanghihikayat sa makasalanang laman at salungat na salungat sa mga pamantayan ng Diyos na Jehova . 
 Paano kung ating masumpungan na iniibig natin ang sanlibutang ito ? 
 Kung gayon , manalangin tayo sa Diyos na tulungan tayong madaig ang pag - ibig na ito at ang mga pagnanasa ng laman na kaugnay nito . 
 Tiyak na sisikapin nating manatiling “ walang batik mula sa sanlibutan ” kung isinasaisip natin na ang “ balakyot na mga puwersang espiritu ” ang di - nakikitang “ mga tagapamahala ng sanlibutan ” ng di - matuwid na lipunan ng tao . ​ — Santiago 1 : 27 ; Efeso 6 : 11 , 12 ; 2 Corinto 4 : 4 . 
 Bakit masasabing “ hindi [ tayo ] bahagi ng sanlibutan ” ? 
 May kinalaman sa kaniyang mga alagad , sinabi ni Jesus : “ Hindi sila bahagi ng sanlibutan , kung paanong ako ay hindi bahagi ng sanlibutan . ” 
 Sinisikap ng mga pinahirang Kristiyano at ng kanilang nakaalay na mga kasamahan na manatiling malinis sa moral at espirituwal , anupat hiwalay mula sa sanlibutang ito . 
 Napopoot sa atin ang di - matuwid na sanlibutang ito dahil nananatili tayong hiwalay rito at dahil ‘ mga mangangaral tayo ng katuwiran . ’ 
 Totoo na nabubuhay tayo sa gitna ng lipunan ng tao na kinabibilangan ng mga mapakiapid , mangangalunya , mangingikil , mananamba sa idolo , magnanakaw , sinungaling , at mga lasenggo . 
 Subalit hindi natin nilalanghap ang “ espiritu ng sanlibutan , ” sapagkat hindi tayo nagpapadala sa makasalanan at mapanghikayat na impluwensiyang ito . ​ — 1 Corinto 2 : 12 . 
 Huwag Bigyan ng Dako ang Diyablo 
 21 , 22 . 
 Paano mo maikakapit ang payo ni Pablo na nakaulat sa Efeso 4 : 26 , 27 ? 
 Sa halip na mahikayat ng “ espiritu ng sanlibutan , ” inaakay tayo ng espiritu ng Diyos , na nagluluwal sa atin ng mga katangiang gaya ng pag - ibig at pagpipigil sa sarili . 
 Tinutulungan tayo nitong labanan ang mga pagsalakay ng Diyablo sa ating pananampalataya . 
 Gusto niyang tayo ay “ mag - init na hahantong lamang sa paggawa ng masama ” subalit tinutulungan tayo ng espiritu ng Diyos na ‘ iwasan ang galit at iwanan ang pagngangalit . ’ 
 Totoo , baka may katuwiran tayong magalit kung minsan , subalit pinapayuhan tayo ni Pablo : “ Mapoot kayo , gayunma’y huwag magkasala ; huwag hayaang lumubog ang araw na kayo ay pukáw sa galit , ni magbigay man ng dako sa Diyablo . ” ​ — Efeso 4 : 26 , 27 . 
 Ang ating galit ay mauuwi sa kasalanan kung mananatili tayong pukáw sa galit . 
 Kung mananatili tayo sa ganitong kalagayan ng isip , binibigyan natin ng pagkakataon ang Diyablo na maghasik ng di - pagkakasundo sa kongregasyon o mag - udyok sa atin na gumawa ng masama . 
 Kaya kailangan nating ayusin kaagad sa makadiyos na paraan ang mga di - pagkakasundo . 
 Kung gayon , paakay tayo sa espiritu ng Diyos , anupat nagpipigil sa sarili at hindi kailanman hinahayaang mauwi sa hinanakit , pag - iisip ng masama , at pagkapoot , kahit ang makatuwirang galit . 
 Anu - anong tanong ang isasaalang - alang natin sa susunod na artikulo ? 
 Tinalakay natin ang ilang katangian ng Diyablo na hindi natin dapat tularan . 
 Subalit baka itanong ng ilang mambabasa : Dapat ba tayong matakot kay Satanas ? 
 Bakit siya nagsusulsol ng pag - uusig laban sa mga Kristiyano ? 
 At paano natin maiiwasang malamangan ng Diyablo ? 
 [ Talababa ] 
 Tingnan ang seryeng itinampok sa pabalat na “ Totoo Bang May Diyablo ? ” 
 sa Ang Bantayan ng Nobyembre 15 , 2005 . 
 Ano ang Iyong Tugon ? 
 • Bakit hindi tayo kailanman dapat manirang - puri kaninuman ? 
 • Alinsunod sa 1 Juan 3 : 15 , paano natin maiiwasang maging mamamatay - tao ? 
 • Ano ang dapat nating maging pangmalas sa mga apostata , at bakit ? 
 • Bakit hindi natin dapat ibigin ang sanlibutan ? 
 [ Larawan sa pahina 23 ] 
 Hindi natin kailanman hahayaan na sirain ng Diyablo ang ating pagkakaisang Kristiyano 
 [ Mga larawan sa pahina 24 ] 
 Bakit tayo hinimok ni Juan na huwag ibigin ang sanlibutan ? 
 Salansangin si Satanas , at Tatakas Siya ! 
 “ Magpasakop kayo sa Diyos ; ngunit salansangin ninyo ang Diyablo , at tatakas siya mula sa inyo . ” ​ — SANTIAGO 4 : 7 . 
 1 , 2 . ( a ) Anong ugali ng Diyablo ang ipinakikita sa kapahayagang nakaulat sa Isaias kabanata 14 ? 
 ( b ) Anu - anong tanong ang tatalakayin natin ? 
 ANG Diyablo ang sukdulan ng kahambugan . 
 Nakikita ang kaniyang pagmamapuri sa mga salitang iniulat ng propeta ng Diyos na si Isaias . 
 Mahigit isang siglo bago naging pangunahing kapangyarihang pandaigdig ang Babilonia , ang bayan ni Jehova ay inilarawan na nagsasabi nang ganito laban sa “ hari ng Babilonya ” : “ Sinabi mo sa iyong puso , ‘ Sa langit ay sasampa ako . 
 Sa itaas ng mga bituin ng Diyos [ mga hari sa maharlikang angkan ni David ] ay itataas ko ang aking trono . . . gagawin kong kawangis ng Kataas - taasan ang aking sarili . ’ ” 
 Ang pagmamapuri ng “ hari ng Babilonya ” ay katulad ng saloobin ni Satanas , ang “ diyos ng sistemang ito ng mga bagay . ” 
 Ngunit ang kahambugan ni Satanas ay hahantong sa kapaha - pahamak na wakas , kung paanong sumapit sa kahiya - hiyang wakas ang dinastiya ng Babilonya . 
 Gayunman , hangga’t umiiral ang Diyablo , baka naiisip natin ang mga tanong na gaya nito : Dapat ba tayong matakot kay Satanas ? 
 Bakit niya sinusulsulan ang mga tao na usigin ang mga Kristiyano ? 
 Paano natin maiiwasang malamangan ng Diyablo ? 
 Dapat ba Tayong Matakot sa Diyablo ? 
 3 , 4 . 
 Bakit hindi natatakot sa Diyablo ang mga pinahirang Kristiyano at ang kanilang mga kasamahan ? 
 Lubhang nakapagpapalakas sa mga pinahirang Kristiyano ang mga salitang ito ni Jesu - Kristo : “ Huwag kang matakot sa mga bagay na malapit mo nang pagdusahan . 
 Narito ! 
 Patuloy na itatapon ng Diyablo ang ilan sa inyo sa bilangguan upang lubos kayong mailagay sa pagsubok , at upang magkaroon kayo ng kapighatiang sampung araw . 
 Patunayan mong tapat ka maging hanggang sa kamatayan , at ibibigay ko sa iyo ang korona ng buhay . ” 
 Ang mga pinahiran at ang kanilang mga kasamahan na may makalupang pag - asa ay hindi natatakot sa Diyablo . 
 Hindi ito dahil sa likas silang matapang . 
 Ito ay dahil sa mayroon silang mapitagang pagkatakot sa Diyos at ‘ nanganganlong sila sa lilim ng kaniyang mga pakpak . ’ ​ — Awit 34 : 9 ; 36 : 7 . 
 Ang walang - takot na mga alagad ni Jesu - Kristo noong sinaunang panahon ay napatunayang tapat hanggang kamatayan sa kabila ng mga dinanas nila . 
 Hindi sila natakot sa kayang gawin ni Satanas na Diyablo , sapagkat alam nila na hinding - hindi iiwan ni Jehova ang mga nananatiling tapat sa Kaniya . 
 Sa katulad na paraan , ang mga pinahirang Kristiyano at ang kanilang masisigasig na kasamahan ay determinadong manatiling tapat sa Diyos sa harap man ng matinding pag - uusig sa ngayon . 
 Ngunit ipinahiwatig ni apostol Pablo na kaya ng Diyablo na pumatay . 
 Hindi ba tayo dapat matakot dahil dito ? 
 Ano ang matututuhan natin mula sa Hebreo 2 : 14 , 15 ? 
 Sinabi ni Pablo na si Jesus ay ‘ nakibahagi sa dugo at laman ’ upang “ sa pamamagitan ng kaniyang kamatayan ay mapawi niya ang isa na may kakayahang magpangyari ng kamatayan , samakatuwid nga , ang Diyablo ; at upang mapalaya niya ang lahat niyaong mga dahil sa takot sa kamatayan ay napasailalim sa pagkaalipin sa buong buhay nila . ” 
 Bilang “ ang isa na may kakayahang magpangyari ng kamatayan , ” nakontrol ni Satanas si Hudas Iscariote at pagkatapos ay ginamit ang mga lider na Judio at mga Romano upang patayin si Jesus . 
 Gayunman , sa pamamagitan ng kamatayan ni Jesus bilang hain , pinalaya niya ang makasalanang sangkatauhan mula sa kontrol ni Satanas at binigyan niya tayo ng pagkakataong mabuhay nang walang hanggan . ​ — Juan 3 : 16 . 
 6 , 7 . 
 Hanggang sa anong antas makapagdudulot ng kamatayan ang Diyablo ? 
 Hanggang sa anong antas makapagdudulot ng kamatayan ang Diyablo ? 
 Buweno , buhat nang magsimula ang balakyot na mga gawa ni Satanas , nagdulot na ng kamatayan sa mga tao ang kaniyang mga kasinungalingan at mga pag - akay . 
 Ito ay dahil sa nagkasala si Adan at sa gayon ay ipinasa niya ang kasalanan at kamatayan sa pamilya ng tao . 
 Bukod diyan , pinag - usig ng mga lingkod ni Satanas sa lupa ang mga mananamba ni Jehova , pinapatay pa nga sila kung minsan , gaya ng ginawa nila kay Jesu - Kristo . 
 Gayunpaman , hindi natin dapat isipin na kayang patayin ng Diyablo ang sinumang gusto niyang patayin . 
 Ipinagsasanggalang ng Diyos ang mga kabilang sa Kaniya at hindi niya kailanman papayagan na lipulin ni Satanas ang lahat ng tunay na mananamba sa lupa . 
 Totoo , pinahihintulutan ni Jehova na dumanas ng pag - uusig ang kaniyang bayan , at pinahihintulutan din niyang mamatay ang ilan sa atin bilang resulta ng mga pagsalakay ng Diyablo . 
 Pero , inilalaan ng Kasulatan ang kahanga - hangang pag - asa na pagkabuhay - muli para sa mga nasa “ aklat ng alaala ” ng Diyos ​ — at wala talagang magagawa ang Diyablo upang pigilan ang gayong pagbuhay - muli ! ​ — Malakias 3 : 16 ; Juan 5 : 28 , 29 ; Gawa 24 : 15 . 
 Bakit Tayo Pinag - uusig ni Satanas ? 
 Bakit pinag - uusig ng Diyablo ang mga lingkod ng Diyos ? 
 Kung tayo ay matapat na mga lingkod ng Diyos , may pangunahing dahilan kung bakit pinag - uusig tayo ni Satanas . 
 Gusto niyang ikompromiso natin ang ating pananampalataya . 
 Mayroon tayong mahalagang kaugnayan sa ating makalangit na Ama , at hangad ni Satanas na sirain ito . 
 Hindi natin ito dapat ipagtaka . 
 Sa Eden , inihula ni Jehova na magkakaroon ng alitan sa pagitan ng simbolikong “ babae ” at ng “ serpiyente ” at sa pagitan ng kani - kanilang “ binhi . ” 
 Tinutukoy ng Kasulatan ang Diyablo bilang “ ang orihinal na serpiyente ” at isinisiwalat nito na maikli na ngayon ang kaniyang panahon at malaki ang kaniyang galit . 
 Habang nagpapatuloy ang alitan sa pagitan ng dalawang “ binhi , ” aasahan ng mga tapat na naglilingkod kay Jehova na sila ay pag - uusigin . 
 Alam mo ba ang tunay na dahilan ng pag - uusig na ito ni Satanas ? 
 9 , 10 . 
 Anong isyu ang ibinangon ng Diyablo , at ano ang kaugnayan nito sa paggawi ng mga tao ? 
 Ibinangon ng Diyablo ang isyu hinggil sa pansansinukob na soberanya . 
 Kaugnay nito , kinuwestiyon niya ang katapatan ng mga tao sa kanilang Maylalang . 
 Pinag - usig ni Satanas ang matuwid na taong si Job . 
 Bakit ? 
 Upang sirain ang katapatan ni Job kay Jehova . 
 Nang panahong iyon , ginamit ng Diyablo ang asawa ni Job at ang tatlong “ mapanligalig na mga mang - aaliw ” nito upang isakatuparan ang kaniyang layunin . 
 Gaya ng ipinakikita sa aklat ng Job , hinamon ng Diyablo ang Diyos , anupat inangkin na walang taong mananatiling tapat sa Kaniya kung pahihintulutan si Satanas na subukin ang taong iyon . 
 Ngunit nanatiling tapat si Job , sa gayon ay pinatunayang sinungaling si Satanas . 
 Pinag - uusig ng Diyablo ang mga Saksi ni Jehova sa ngayon sa pagtatangkang sirain ang kanilang katapatan at patunayang totoo ang kaniyang hamon . 
 Ang totoo , ang pagkaalam na pinag - uusig tayo ng Diyablo dahil gustung - gusto niyang sirain ang ating katapatan sa Diyos ay makatutulong sa atin na magpakalakas - loob at magpakatibay . 
 Ang ating Diyos ang Soberano ng Sansinukob , at tutulungan niya tayong makapanatiling tapat . 
 Lagi sana nating sikaping pasayahin ang puso ni Jehova sa pamamagitan ng pananatiling tapat , upang masagot niya ang pangunahing manunuya , si Satanas na Diyablo . ​ — Kawikaan 27 : 11 . 
 “ Iligtas Mo Kami Mula sa Isa na Balakyot ” 
 Ano ang ibig sabihin ng kahilingang , “ Huwag mo kaming dalhin sa tukso ” ? 
 Hindi madali ang manatiling tapat ; kailangan ng marubdob na pananalangin . 
 Partikular nang nakatutulong ang mga salita sa modelong panalangin . 
 Bahagi ng panalanging ito , sinabi ni Jesus : “ Huwag mo kaming dalhin sa tukso , kundi iligtas mo kami mula sa isa na balakyot . ” 
 Hindi tayo tinutukso ni Jehova para magkasala . 
 Gayunman , kung minsan ay sinasabi ng Kasulatan na siya ang gumawa o nagpangyari ng mga bagay - bagay , gayong ang totoo , pinahintulutan lamang niya ang mga ito . 
 Kung gayon , kapag nanalangin tayo gaya ng itinuro ni Jesus , hinihiling natin kay Jehova na huwag tayong hayaang madaig ng tukso . 
 At talagang diringgin niya tayo , sapagkat tinitiyak sa atin ng Kasulatan : “ Ang Diyos ay tapat , at hindi niya hahayaang tuksuhin kayo nang higit sa matitiis ninyo , kundi kalakip ng tukso ay gagawa rin siya ng daang malalabasan upang mabata ninyo iyon . ” ​ — 1 Corinto 10 : 13 . 
 Bakit natin idinadalangin : “ Iligtas mo kami mula sa isa na balakyot ” ? 
 Matapos banggitin sa modelong panalangin ang hinggil sa tukso , angkop lamang na sabihin ni Jesus : “ Iligtas mo kami mula sa isa na balakyot . ” 
 Ang ilang salin ng Bibliya ay kababasahan ng ganito : “ Iligtas mo kami mula sa masama ” ( King James Version ; Revised Standard Version ) o “ Ilayo mo kami mula sa masama . ” 
 ( Contemporary English Version ) Subalit sa Kasulatan , ang pananalitang ‘ iligtas mula sa ’ ay pangunahin nang ginagamit may kaugnayan sa mga tao , at tinutukoy ng Ebanghelyo ni Mateo ang Diyablo bilang “ ang Manunukso , ” isang persona . 
 Kaya mahalagang manalangin para maligtas mula sa “ isa na balakyot , ” si Satanas na Diyablo . 
 Sinisikap niya tayong maniobrahin para magkasala tayo sa Diyos . 
 Kapag humihiling tayo na , “ Iligtas mo kami mula sa isa na balakyot , ” nakikiusap tayo sa ating makalangit na Ama na patnubayan at tulungan tayo upang hindi tayo malamangan ng Diyablo . 
 Huwag Hayaang Malamangan ng Diyablo 
 13 , 14 . 
 Bakit kinailangang baguhin ng mga taga - Corinto ang kanilang pakikitungo sa isang lalaki sa kongregasyon na dating imoral ? 
 Nang himukin ni Pablo ang mga Kristiyano sa Corinto na maging mapagpatawad , isinulat niya : “ Ang anumang bagay na may - kabaitan ninyong ipinatatawad sa kaninuman ay ipinatatawad ko rin . 
 Sa katunayan , sa ganang akin , anuman ang may - kabaitan kong ipinatawad , kung may - kabaitan man akong nagpatawad ng anumang bagay , ito ay alang - alang sa inyo sa paningin ni Kristo ; upang huwag tayong malamangan ni Satanas , sapagkat hindi naman tayo walang - alam sa kaniyang mga pakana . ” 
 Maaari tayong malamangan ng Diyablo sa iba’t ibang paraan , ngunit bakit kaya sinabi ni Pablo ang pananalitang kasisipi pa lamang ? 
 Sinaway ni Pablo ang mga taga - Corinto dahil hinayaan nilang manatili sa kongregasyon ang isang imoral na lalaki . 
 Tiyak na ikinatuwa ito ni Satanas , sapagkat naupasala ang kongregasyon dahil sa pagkunsinti sa “ gayong pakikiapid [ na ] wala kahit sa gitna man ng mga bansa . ” 
 Nang bandang huli , natiwalag ang nagkasala . 
 Nang maglaon , nagsisi ang lalaki . 
 Kung ang mga taga - Corinto ay hindi nagpatawad at hindi nila ibinalik sa kongregasyon ang lalaking iyon , malalamangan sila ng Diyablo sa iba namang paraan . 
 Paano ? 
 Magiging mabagsik sila at walang - awa , gaya mismo ni Satanas . 
 Kung ang nagsisising lalaki ay “ madaig ng kaniyang labis - labis na kalungkutan ” at tuluyan nang sumuko , partikular nang mananagot dito ang matatanda sa harap ng maawaing Diyos , si Jehova . 
 Siyempre pa , walang tunay na Kristiyano ang magnanais tumulad kay Satanas sa pagiging malupit , mabagsik , at walang - awa . 
 Ipinagsasanggalang ng Kagayakang Pandigma Mula sa Diyos 
 Anong impluwensiya ang dapat nating labanan , at sa ano nakasalalay ang ating tagumpay ? 
 Upang mailigtas tayo mula sa Diyablo , dapat nating labanan ang impluwensiya ng balakyot na mga puwersang espiritu . 
 Ang tagumpay laban sa gayong mga kaaway ay nakasalalay sa pagsusuot natin ng “ kumpletong kagayakang pandigma mula sa Diyos . ” 
 Kabilang sa kagayakang pandigmang ito “ ang baluti ng katuwiran . ” 
 Sumuway sa Diyos si Haring Saul ng sinaunang Israel at nawala sa kaniya ang banal na espiritu . 
 Ngunit kung nagsasagawa tayo ng katuwiran at suot natin ang buong espirituwal na kagayakang pandigma , matatamo natin ang banal na espiritu ng Diyos at ang kinakailangang proteksiyon laban kay Satanas at sa kaniyang balakyot na mga anghel , ang mga demonyo . ​ — Kawikaan 18 : 10 . 
 Paano natin patuloy na maipagsasanggalang ang ating sarili laban sa balakyot na mga puwersang espiritu ? 
 Upang patuloy nating maipagsanggalang ang ating sarili laban sa balakyot na mga puwersang espiritu , kailangan din nating regular na basahin at pag - aralan ang Salita ng Diyos , at lubusang gamitin ang mga publikasyong inilalaan ng “ tapat na katiwala . ” 
 Sa gayon , pinupunô natin ang ating isip ng kapaki - pakinabang na espirituwal na mga bagay , kasuwato ng payo ni Pablo : “ Mga kapatid , anumang bagay na totoo , anumang bagay na seryosong pag - isipan , anumang bagay na matuwid , anumang bagay na malinis , anumang bagay na kaibig - ibig , anumang bagay na may mabuting ulat , anumang kagalingan ang mayroon at anumang kapuri - puring bagay ang mayroon , patuloy na isaalang - alang ang mga bagay na ito . ” ​ — Filipos 4 : 8 . 
 Ano ang tutulong sa atin na maging mabisang mga tagapaghayag ng mabuting balita ? 
 Tinutulungan tayo ni Jehova upang ang ating ‘ mga paa ay magkaroon ng suot na panyapak para sa mabuting balita ng kapayapaan . ’ 
 Sinasangkapan tayo ng regular na pakikibahagi sa mga Kristiyanong pagpupulong na ipahayag ang mabuting balita ng Kaharian ng Diyos . 
 Kaylaking kagalakan ang natatamo natin sa pagtulong sa iba na matutuhan ang katotohanan ng Diyos at maranasan ang espirituwal na kalayaan ! 
 Kailangang - kailangan “ ang tabak ng espiritu , samakatuwid nga , ang salita ng Diyos , ” para maipagsanggalang tayo sa huwad na mga turo at ‘ maitiwarik ang mga bagay na matibay ang pagkakatatag . ’ 
 Tinutulungan tayo ng mabisang paggamit sa nasusulat na Salita ng Diyos , ang Bibliya , na maituro ang katotohanan at iniingatan tayo nito na huwag madaig ng mga pandaraya ng Diyablo . 
 Paano tayo ‘ makatatayong matatag laban sa mga pakana ng Diyablo ’ ? 
 Sinimulan ni Pablo ang kaniyang pagtalakay sa ating espirituwal na kagayakang pandigma sa pagsasabi : “ Patuloy kayong magtamo ng lakas sa Panginoon at sa kapangyarihan ng kaniyang kalakasan . 
 Isuot ninyo ang kumpletong kagayakang pandigma mula sa Diyos upang makatayo kayong matatag laban sa mga pakana ng Diyablo . ” 
 Ang salitang Griego na isinaling ‘ tumayong matatag ’ ay may kinalaman sa pananatili ng isang kawal sa kaniyang puwesto . 
 Nananatili tayong matatag sa espirituwal na pakikipagdigma , sa kabila ng iba’t ibang tusong pamamaraan na ginagamit ni Satanas upang guluhin ang ating pagkakaisa , pasamain ang ating mga turo , o sirain ang ating katapatan sa Diyos . 
 Ngunit hindi pa rin nagtatagumpay ang mga pagsalakay ng Diyablo ​ — at hindi kailanman magtatagumpay ang mga ito ! 
 * 
 Salansangin ang Diyablo , at Tatakas Siya 
 Ano ang isang paraan upang patatagin ang ating sarili sa pagsalansang sa Diyablo ? 
 Maaari tayong magtagumpay sa ating espirituwal na pakikipagdigma laban sa Diyablo at sa balakyot na mga puwersang espiritung nasa kontrol niya . 
 Walang dahilan para manginig tayo sa takot kay Satanas , sapagkat isinulat ng alagad na si Santiago : “ Magpasakop kayo sa Diyos ; ngunit salansangin ninyo ang Diyablo , at tatakas siya mula sa inyo . ” 
 Ang isang paraan upang patatagin ang ating sarili sa pagsalansang kay Satanas at sa balakyot na mga nilalang na espiritu na nakikipagtulungan sa kaniya ay ang hindi pakikisangkot sa okultismo o sa mga gawaing mahika at sa mga nakikibahagi rito . 
 Maliwanag na ipinakikita ng Kasulatan na dapat tanggihan ng mga lingkod ni Jehova ang paghahanap ng mga palatandaan o ang pakikibahagi sa astrolohiya , panghuhula , at espiritismo . 
 Kung aktibo tayo at malakas sa espirituwal , hindi tayo dapat matakot na may kukulam sa atin . ​ — Bilang 23 : 23 ; Deuteronomio 18 : 10 - 12 ; Isaias 47 : 12 - 15 ; Gawa 19 : 18 - 20 . 
 Paano natin masasalansang ang Diyablo ? 
 ‘ Sinasalansang natin ang Diyablo ’ sa pamamagitan ng pagsunod sa mga pamantayan at mga katotohanan ng Bibliya at paninindigang matatag laban sa kaniya . 
 Ang sanlibutan ay kaisa ni Satanas dahil siya ang diyos nito . 
 Kaya naman tinatanggihan natin ang mga ugali ng mga nasa sanlibutan , tulad ng pagmamapuri , pagkamakasarili , pagiging imoral , marahas , at materyalistiko . 
 Alam natin na noong tuksuhin niya si Jesus sa iláng , tumakas ang Diyablo nang salansangin siya ni Jesus sa pamamagitan ng paggamit ng Kasulatan . 
 Gayundin naman , madaraig natin si Satanas at ‘ tatakas siya mula sa atin ’ kung lubusan tayong magpapasakop kay Jehova at may - pananalanging mananalig sa Kaniya . 
 Sa tulong ng Diyos na Jehova at ng kaniyang minamahal na Anak , walang sinumang makapagdudulot sa atin ng namamalaging pinsala ​ — wala , kahit pa ang Diyablo ! ​ — Awit 91 : 9 - 11 . 
 [ Talababa ] 
 Para sa karagdagang impormasyon hinggil sa espirituwal na kagayakang pandigma mula sa Diyos , tingnan Ang Bantayan , Mayo 15 , 1992 , pahina 21 - 3 . 
 Ano ang Iyong Tugon ? 
 • Dapat ba tayong matakot kay Satanas na Diyablo ? 
 • Bakit pinag - uusig ni Satanas ang mga Kristiyano ? 
 • Bakit natin idinadalangin na mailigtas tayo mula sa “ isa na balakyot ” ? 
 • Paano tayo magtatagumpay sa espirituwal na pakikipagdigma ? 
 [ Larawan sa pahina 26 ] 
 Napatunayang tapat hanggang kamatayan ang walang - takot na mga tagasunod ni Kristo noong sinaunang panahon 
 [ Larawan sa pahina 27 ] 
 Hindi kayang pigilan ng Diyablo ang pagkabuhay - muli ng mga nasa alaala ni Jehova 
 [ Larawan sa pahina 28 ] 
 Nananalangin ka ba na mailigtas ka mula sa “ isa na balakyot ” ? 
 [ Larawan sa pahina 29 ] 
 Suot mo ba “ ang kumpletong kagayakang pandigma mula sa Diyos ” ? 
 Tularan ang Pagkamatiisin ni Jehova 
 “ Si Jehova ay hindi mabagal may kinalaman sa kaniyang pangako , . . . kundi siya ay matiisin . ” ​ — 2 PEDRO 3 : 9 . 
 Anong walang - katulad na kaloob ang iniaalok ni Jehova sa mga tao ? 
 SI Jehova ay nag - aalok sa atin ng isang bagay na hindi maibibigay ng sinuman . 
 Isa itong bagay na lubhang kanais - nais at napakahalaga , subalit hindi ito mabibili o matatamo sa ganang sarili . 
 Ang iniaalok niya ay ang kaloob na buhay na walang hanggan ​ — para sa karamihan sa atin , walang katapusang buhay sa isang paraisong lupa . 
 Tiyak ngang magiging kalugud - lugod iyon ! 
 Mawawala na ang mga bagay na nagdudulot ng labis na pighati ​ — alitan , karahasan , karalitaan , krimen , sakit , at maging kamatayan . 
 Ang mga tao ay mamumuhay sa ganap na kapayapaan at pagkakaisa sa ilalim ng maibiging pamamahala ng Kaharian ng Diyos . 
 Gayon na lamang ang pananabik natin sa Paraisong iyon ! ​ — Isaias 9 : 6 , 7 ; Apocalipsis 21 : 4 , 5 . 
 Bakit hindi pa inaalis ni Jehova ang sistema ng mga bagay ni Satanas ? 
 Buong - pananabik ding hinihintay ni Jehova ang panahon kung kailan niya gagawing Paraiso ang lupa . 
 Totoo iyan , sapagkat siya ay maibigin sa katuwiran at katarungan . 
 Hindi siya nalulugod pagmasdan ang isang daigdig na nagwawalang - bahala o napopoot sa kaniyang matutuwid na simulain , isang daigdig na humahamak sa kaniyang awtoridad at umuusig sa kaniyang bayan . 
 Gayunman , may makatuwirang mga dahilan kung bakit hindi pa niya inaalis ang balakyot na sistema ng mga bagay ni Satanas . 
 Ang mga dahilang iyon ay may kinalaman sa mga usaping moral na nauugnay sa kaniyang soberanya . 
 Sa paglutas sa mga usaping ito , si Jehova ay nagpapakita ng lubhang kaakit - akit na katangian , isang katangian na hindi taglay ng marami sa ngayon ​ — ang pagkamatiisin . 
 ( a ) Ano ang kahulugan ng mga salitang Griego at Hebreo na isinalin sa Bibliya bilang “ pagtitiis ” ? 
 ( b ) Anu - anong tanong ang isasaalang - alang natin ngayon ? 
 May isang salitang Griego na tatlong ulit na isinalin sa Bagong Sanlibutang Salin bilang “ pagtitiis . ” 
 Ang literal na kahulugan nito ay “ kahabaan ng espiritu ” at sa gayo’y madalas na isinasaling “ mahabang pagtitiis ” at isinalin minsan na “ pagkamatiisin . ” 
 Kalakip sa kahulugan ng mga salitang Griego at Hebreo para sa “ pagtitiis ” ang ideya ng pagtitimpi at pagiging mabagal magalit . 
 Paano tayo nakikinabang sa pagkamatiisin ni Jehova ? 
 Anu - anong aral ang matututuhan natin mula sa pagkamatiisin at pagbabata ni Jehova at ng kaniyang tapat na mga lingkod ? 
 Paano natin nalaman na may hangganan ang pagkamatiisin ni Jehova ? 
 Isaalang - alang natin . 
 Isaalang - alang ang Pagkamatiisin ni Jehova 
 May kinalaman sa pagkamatiisin ni Jehova , ano ang isinulat ni apostol Pedro ? 
 May kinalaman sa pagkamatiisin ni Jehova , sumulat si apostol Pedro : “ Huwag nawang makalampas sa inyong pansin ang isang bagay na ito , mga minamahal , na ang isang araw kay Jehova ay gaya ng isang libong taon at ang isang libong taon ay gaya ng isang araw . 
 Si Jehova ay hindi mabagal may kinalaman sa kaniyang pangako , gaya ng itinuturing ng ilang tao na kabagalan , kundi siya ay matiisin sa inyo sapagkat hindi niya nais na ang sinuman ay mapuksa kundi nais niya na ang lahat ay makaabot sa pagsisisi . ” 
 Pakisuyong pansinin ang dalawang puntong binanggit dito na makatutulong sa atin upang maunawaan ang pagkamatiisin ni Jehova . 
 Paano nakaaapekto sa pagkilos ni Jehova ang kaniyang pangmalas sa panahon ? 
 Ang unang punto ay na iba ang pangmalas ni Jehova sa panahon kaysa sa pangmalas natin dito . 
 Sa Isa na nabubuhay magpakailanman , ang isang libong taon ay katumbas lamang ng isang araw . 
 Hindi siya nalilimitahan o nagigipit sa panahon , subalit hindi naman siya mabagal sa pagkilos . 
 Palibhasa’y nagtataglay ng walang hanggang karunungan , alam na alam ni Jehova ang pinakamainam na panahon upang kumilos para sa kapakinabangan ng lahat ng nasasangkot , at siya ay matiising naghihintay sa pagdating ng panahong iyon . 
 Gayunman , hindi tayo dapat mag - isip na ipinagwawalang - bahala ni Jehova ang anumang pagdurusang maaaring nararanasan ng kaniyang mga lingkod sa kasalukuyan . 
 Siya ay isang Diyos ng “ magiliw na pagkamahabagin , ” ang personipikasyon ng pag - ibig . 
 Kaya niyang alisin , nang lubusan at magpakailanman , ang anumang pinsala na maaaring naidulot ng pansamantalang pagpapahintulot na ito sa pagdurusa . ​ — Awit 37 : 10 . 
 Ano ang hindi natin dapat isipin tungkol sa Diyos , at bakit ? 
 Sabihin pa , hindi madali ang maghintay sa isang bagay na inaasam - asam . 
 Kaya , kapag hindi agad tinutupad ng mga tao ang kanilang mga pangako , maaaring isipin ng iba na wala talaga silang balak na tuparin ito . 
 Hindi nga katalinuhang pag - isipan ng ganiyan ang Diyos ! 
 Kung ipinagkakamali natin ang pagtitiis ng Diyos bilang kabagalan , ang paglipas ng panahon ay madaling maging dahilan upang mag - alinlangan tayo at masiraan ng loob , anupat nanganganib tayong antukin sa espirituwal . 
 Masahol pa riyan , baka mailigaw tayo ng mga nabanggit ni Pedro sa kaniyang babala ​ — mga manunuya , yaong mga walang pananampalataya . 
 May - panlilibak na sinasabi ng mga iyon : “ Nasaan itong ipinangakong pagkanaririto niya ? 
 Aba , mula nang araw na matulog sa kamatayan ang ating mga ninuno , ang lahat ng mga bagay ay nananatiling gayung - gayon mula noong pasimula ng sangnilalang . ” ​ — 2 Pedro 3 : 4 . 
 Paano nauugnay ang pagkamatiisin ni Jehova sa kaniyang pagnanais na magsisi ang mga tao ? 
 Ang ikalawang punto na makukuha natin mula sa mga salita ni Pedro ay na matiisin si Jehova sapagkat nais niyang ang lahat ay makaabot sa pagsisisi . 
 Matitikman ng mga may - katigasang tumatangging tumalikod sa kanilang masasamang lakad ang pagkapuksa sa kamay ni Jehova . 
 Gayunman , hindi nalulugod ang Diyos sa kamatayan ng balakyot . 
 Sa halip , nalulugod siyang makitang nagsisisi ang mga tao , tumatalikod sa kanilang masasamang lakad , at patuloy na mabuhay . 
 Iyan ang dahilan kung kaya siya patuloy na nagtitiis at isinusugo ang kaniyang mga lingkod na ihayag ang mabuting balita sa buong lupa upang ang mga tao ay magkaroon ng pagkakataong mabuhay . 
 Paano makikita ang pagkamatiisin ng Diyos sa kaniyang pakikitungo sa bansang Israel ? 
 Nakikita rin ang pagkamatiisin ng Diyos sa kaniyang pakikitungo sa sinaunang bansang Israel . 
 Sa loob ng maraming siglo , pinagtiisan niya ang kanilang pagiging masuwayin . 
 Sa pamamagitan ng kaniyang mga propeta , paulit - ulit niya silang hinimok : “ Tumalikod kayo mula sa inyong masasamang lakad at tuparin ninyo ang aking mga utos , ang aking mga batas , ayon sa lahat ng kautusan na iniutos ko sa inyong mga ninuno at siyang ipinadala ko sa inyo sa pamamagitan ng aking mga lingkod na mga propeta . ” 
 Ano ang resulta ? 
 Nakalulungkot , ‘ hindi nakinig ’ ang bayan . ​ — 2 Hari 17 : 13 , 14 . 
 Paano masasalamin kay Jesus ang pagkamatiisin ng kaniyang Ama ? 
 Sa wakas , isinugo ni Jehova ang kaniyang Anak , na patuloy na nagsumamo sa mga Judio na makipagkasundo sila sa Diyos . 
 Lubusang masasalamin kay Jesus ang pagkamatiisin ng kaniyang Ama . 
 Dahil alam na alam niyang malapit na siyang patayin , nanaghoy si Jesus : “ Jerusalem , Jerusalem , ang pumapatay ng mga propeta at bumabato sa mga isinugo sa kaniya , ​ — kay dalas na ninais kong tipunin ang iyong mga anak , kung paanong tinitipon ng inahing manok ang kaniyang mga sisiw sa ilalim ng kaniyang mga pakpak ! 
 Ngunit hindi ninyo ibig . ” 
 Ang makabagbag - damdaming pananalitang ito ay hindi mula sa isang walang - awang hukom na sabik magparusa kundi mula sa isang maibiging kaibigan na matiisin sa mga tao . 
 Tulad ng kaniyang Ama sa langit , gusto ni Jesus na magsisi at makaligtas ang mga tao mula sa di - kaayaayang hatol . 
 May ilang sumunod sa mga babala ni Jesus at nakaligtas sa kahila - hilakbot na kahatulang sumapit sa Jerusalem noong 70 C.E . ​ — Lucas 21 : 20 - 22 . 
 Paano tayo nakikinabang sa pagkamatiisin ng Diyos ? 
 Hindi ba’t kamangha - mangha ang pagkamatiisin ng Diyos ? 
 Sa kabila ng lantarang pagsuway ng tao , binigyan pa rin ni Jehova ang bawat isa sa atin , pati na ang milyun - milyong iba pa , ng pagkakataon na makilala siya at tanggapin ang pag - asa ng kaligtasan . 
 “ Ituring ninyo ang pagtitiis ng ating Panginoon bilang kaligtasan , ” ang isinulat ni Pedro sa mga kapuwa Kristiyano . 
 Hindi ba tayo nagpapasalamat na nabuksan sa atin ang daan tungo sa kaligtasan dahil sa pagkamatiisin ni Jehova ? 
 Hindi ba’t ipinananalangin natin na patuloy nawang maging matiisin si Jehova sa atin habang naglilingkod tayo sa kaniya sa araw - araw ? ​ — Mateo 6 : 12 . 
 Pakikilusin tayo ng pagkaunawa sa pagkamatiisin ni Jehova na gawin ang ano ? 
 Kapag nauunawaan natin kung bakit matiisin si Jehova , natutulungan tayong maghintay nang may pagtitiis sa gagawin niyang pagliligtas , anupat hindi kailanman iniisip na mabagal siya sa pagtupad sa kaniyang mga pangako . 
 Habang patuloy tayong nananalangin na dumating na sana ang Kaharian ng Diyos , nagtitiwala tayo na alam ng Diyos ang pinakamabuting panahon para sagutin ang panalanging iyan . 
 Bukod diyan , napakikilos tayong tularan si Jehova sa pamamagitan ng pagpapakita ng makadiyos na pagkamatiisin sa pakikitungo natin sa ating mga kapatid at sa mga pinangangaralan natin . 
 Ayaw rin nating mapuksa ang sinuman kundi nais natin silang magsisi at magkaroon ng pag - asang buhay na walang hanggan tulad natin . ​ — 1 Timoteo 2 : 3 , 4 . 
 Isaalang - alang ang Pagkamatiisin ng mga Propeta 
 12 , 13 . 
 Kasuwato ng Santiago 5 : 10 , paano matagumpay na nakapagtiis si propeta Isaias ? 
 Sa pagsasaalang - alang sa pagkamatiisin ni Jehova , natutulungan tayong pahalagahan at linangin ang katangiang iyan . 
 Hindi madali para sa di - sakdal na mga tao na linangin ang pagkamatiisin , pero magagawa ito . 
 Matututo tayo mula sa sinaunang mga lingkod ng Diyos . 
 Sumulat ang alagad na si Santiago : “ Mga kapatid , kunin ninyo bilang parisan ng pagbabata ng kasamaan at ng pagkamatiisin ang mga propeta , na nagsalita sa pangalan ni Jehova . ” 
 Nakaaaliw at nakapagpapatibay - loob malaman na matagumpay na naharap ng iba ang mga problemang napapaharap din sa atin . 
 Halimbawa , tiyak na kinailangan ni propeta Isaias ng pagtitiis sa kaniyang atas . 
 Ipinahiwatig ito ni Jehova sa pagsasabi sa kaniya : “ Yumaon ka , at sabihin mo sa bayang ito , ‘ Dinggin ninyo nang paulit - ulit , gayunma’y hindi ninyo mauunawaan ; at tingnan ninyo nang paulit - ulit , gayunma’y hindi ninyo malalaman . ’ 
 Gawin mong manhid ang puso ng bayang ito , at gawin mong bingi ang kanila mismong mga tainga , at pagdikitin mo ang kanila mismong mga mata , upang hindi nila makita ng kanilang mga mata at sa pamamagitan ng kanilang mga tainga ay hindi nila marinig , at upang ang kanilang puso ay hindi makaunawa at upang hindi nga sila manumbalik at magtamo ng kagalingan para sa kanilang sarili . ” 
 Sa kabila ng hindi pagtugon ng bayan , may - pagtitiis na ipinahayag ni Isaias ang mga babalang mensahe ni Jehova sa loob ng di - kukulangin sa 46 na taon ! 
 Sa katulad na paraan , tutulungan tayo ng pagkamatiisin na magbata sa ating pangangaral ng mabuting balita , kahit na marami ang hindi tumatanggap dito . 
 14 , 15 . 
 Ano ang nakatulong kay Jeremias upang maharap ang mga kapighatian at pagkasira ng loob ? 
 Sabihin pa , habang isinasagawa ng mga propeta ang kanilang ministeryo , hindi lamang ang kawalan ng pagtugon ng mga tao ang kailangan nilang harapin kundi pati na rin ang pag - uusig . 
 Si Jeremias ay inilagay sa mga pangawan , ibinilanggo sa “ bahay - pangawan , ” at inihagis sa imbakang - tubig . 
 Dinanas niya ang pag - uusig na ito sa mga kamay ng mismong bayan na nais niyang tulungan . 
 Gayunman , hindi naghinanakit si Jeremias , ni gumanti man siya . 
 Nagbata siya nang may pagtitiis sa loob ng maraming dekada . 
 Hindi napatahimik si Jeremias ng pag - uusig at panunuya , at hindi rin tayo kayang patahimikin nito sa ngayon . 
 Sabihin pa , baka nasisiraan tayo ng loob kung minsan . 
 Si Jeremias ay nasiraan ng loob . 
 “ Sa akin ang salita ni Jehova ay naging sanhi ng kadustaan at ng kakutyaan sa buong araw , ” ang isinulat niya . 
 “ At sinabi ko : ‘ Hindi ko siya babanggitin , at hindi na ako magsasalita sa kaniyang pangalan . ’ 
 ” Ano ang nangyari ? 
 Huminto ba si Jeremias sa pangangaral ? 
 Ganito ang karagdagang sinabi niya : ‘ Sa aking puso ang salita ng Diyos ay naging gaya ng nagniningas na apoy na nakukulong sa aking mga buto ; at pagod na ako sa kapipigil , at hindi ko na iyon matiis . ’ 
 Pansinin na nang pagtuunan niya ng pansin ang panunuya ng bayan , nawala ang kaniyang kagalakan . 
 Nang ibaling niya ang kaniyang pansin sa kagandahan at kahalagahan ng mismong mensaheng ito , muli siyang nakadama ng kagalakan . 
 Bukod diyan , si Jehova ay sumasa kay Jeremias na “ gaya ng isang kahila - hilakbot na makapangyarihan , ” anupat pinalalakas siya upang maihayag niya ang salita ng Diyos nang may sigasig at katapangan . ​ — Jeremias 20 : 11 . 
 Paano natin mapananatili ang kagalakan sa ating pangangaral ng mabuting balita ? 
 Nakasumpong ba ng kagalakan sa kaniyang gawain si propeta Jeremias ? 
 Oo ! 
 Sinabi niya kay Jehova : “ Ang iyong mga salita ay nasumpungan , at kinain ko ang mga iyon ; at sa akin ang iyong salita ay naging pagbubunyi at pagsasaya ng aking puso ; sapagkat ang iyong pangalan ay itinatawag sa akin , O Jehova . ” 
 Nagsaya si Jeremias sa kaniyang pribilehiyo na katawanin ang tunay na Diyos at ipangaral ang Kaniyang salita . 
 Maaari rin natin itong madama . 
 Karagdagan pa , gaya ng mga anghel sa langit , nagsasaya tayo dahil sa buong daigdig ay napakarami ang tumatanggap sa mensahe ng Kaharian , nagsisisi , at tumatahak sa daan patungo sa buhay na walang hanggan . ​ — Lucas 15 : 10 . 
 “ Ang Pagbabata ni Job ” 
 17 , 18 . 
 Sa anong paraan nagbata si Job , at ano ang naging resulta ? 
 Pagkatapos magkomento tungkol sa sinaunang mga propeta , sumulat ang alagad na si Santiago : “ Narinig ninyo ang tungkol sa pagbabata ni Job at nakita ang kinalabasan na ibinigay ni Jehova , na si Jehova ay napakamagiliw sa pagmamahal at maawain . ” 
 Ang salitang Griego na isinalin ditong “ pagbabata ” ay may kahulugan na katulad ng salitang ginamit ni Santiago sa naunang talata para sa “ pagkamatiisin . ” 
 Sa pagbanggit sa pagkakaiba ng dalawang salita , ganito ang isinulat ng isang iskolar : “ Ang naunang nabanggit ay tumutukoy sa pagtitiis kapag inaabuso tayo ng mga tao , ang huling nabanggit naman ay tumutukoy sa lakas - loob na pagtitiis kapag tayo ay dumaranas ng mahihirap na kalagayan . ” 
 Si Job ay dumanas ng matinding kabagabagan . 
 Nalugi siya sa pinansiyal , namatayan ng mga anak , at dumanas ng isang makirot na karamdaman . 
 Napaharap din siya sa huwad na mga paratang na pinarurusahan siya ni Jehova . 
 Hindi nanahimik si Job sa dinaranas niyang paghihirap ; nanaghoy siya sa kaniyang kalagayan at ipinahiwatig pa nga na mas matuwid siya kaysa sa Diyos . 
 Ngunit hindi siya kailanman nawalan ng pananampalataya , ni nawala man ang kaniyang katapatan . 
 Hindi niya sinumpa ang Diyos taliwas sa sinabi ni Satanas na gagawin daw niya . 
 Ano ang resulta ? 
 ‘ Pinagpala ni Jehova ang huling wakas ni Job nang higit pa kaysa sa kaniyang pasimula . ’ 
 Isinauli ni Jehova ang kalusugan ni Job , dinoble ang kaniyang kayamanan , at ginantimpalaan siya ng isang kasiya - siya at maligayang buhay sa piling ng kaniyang mga mahal sa buhay . 
 Dahil din sa matapat na pagbabata , mas lubusang naunawaan ni Job ang katangian ni Jehova . 
 Ano ang matututuhan natin mula sa matiising pagbabata ni Job ? 
 Ano ang matututuhan natin mula sa matiising pagbabata ni Job ? 
 Tulad ni Job , baka dumanas tayo ng sakit o ng iba pang kahirapan . 
 Maaaring hindi natin lubusang maunawaan kung bakit pinahihintulutan ni Jehova na dumanas tayo ng isang partikular na pagsubok . 
 Gayunman , makatitiyak tayo sa bagay na ito : Kung mananatili tayong tapat , pagpapalain tayo . 
 Pinagpapala talaga ni Jehova ang mga may - pananabik na humahanap sa kaniya . 
 Sinabi ni Jesus : “ Siya na nakapagbata hanggang sa wakas ang siyang maliligtas . ” ​ — Mateo 10 : 22 ; 24 : 13 . 
 “ Ang Araw ni Jehova ay Darating ” 
 Bakit tayo makatitiyak na darating ang araw ni Jehova ? 
 Bagaman matiisin si Jehova , siya rin ay matuwid at hindi niya pahihintulutang manatili ang kabalakyutan magpakailanman . 
 May hangganan ang kaniyang pagkamatiisin . 
 Sumulat si Pedro : ‘ Hindi nagpigil ang Diyos sa pagpaparusa sa sinaunang sanlibutan . ’ 
 Bagaman naingatang buháy si Noe at ang kaniyang pamilya , ang di - makadiyos na sanlibutang iyon ay inapawan ng tubig . 
 Hinatulan din ni Jehova ng pagkapuksa ang Sodoma at Gomorra , anupat lubusan silang nalipol . 
 Ang mga paghatol na ito ay nagbibigay ng “ isang parisan para sa mga taong di - makadiyos tungkol sa mga bagay na darating . ” 
 May kaugnayan dito , ito ang matitiyak natin : “ Ang araw ni Jehova ay darating . ” ​ — 2 Pedro 2 : 5 , 6 ; 3 : 10 . 
 Paano natin maipakikita ang ating pagtitiis at pagbabata , at anong paksa ang isasaalang - alang natin sa susunod na artikulo ? 
 Kung gayon , tularan natin ang pagkamatiisin ni Jehova sa pamamagitan ng pagtulong sa iba na makaabot sa pagsisisi upang sila ay maligtas . 
 Tularan din natin ang mga propeta sa pamamagitan ng paghahayag ng mabuting balita nang may pagtitiis sa kabila ng hindi pagtugon ng mga pinangangaralan natin . 
 Higit pa riyan , makatitiyak tayo na sagana tayong pagpapalain ni Jehova kung , gaya ni Job , pagtitiisan natin ang mga pagsubok at mananatili tayong tapat . 
 Marami tayong dahilan upang magsaya sa ating ministeryo kapag nakikita natin kung paano saganang pinagpapala ni Jehova ang mga pagsisikap ng kaniyang bayan para maipangaral ang mabuting balita sa buong lupa . 
 Isasaalang - alang natin ito sa susunod na artikulo . 
 Natatandaan Mo Ba ? 
 • Bakit nagtitiis si Jehova ? 
 • Ano ang matututuhan natin mula sa pagkamatiisin ng mga propeta ? 
 • Paano nagbata si Job , at ano ang naging resulta ? 
 • Paano natin nalaman na may hangganan ang pagkamatiisin ni Jehova ? 
 [ Larawan sa pahina 18 ] 
 Lubusang masasalamin kay Jesus ang pagkamatiisin ng kaniyang Ama 
 [ Mga larawan sa pahina 20 ] 
 Paano ginantimpalaan ni Jehova ang pagtitiis ni Jeremias ? 
 [ Mga larawan sa pahina 21 ] 
 Paano ginantimpalaan ni Jehova ang pagbabata ni Job ? 
 Isang “ Patotoo sa Lahat ng mga Bansa ” 
 “ Kayo ay magiging mga saksi ko . . . hanggang sa pinakamalayong bahagi ng lupa . ” ​ — GAWA 1 : 8 . 
 Kailan at saan unang narinig ng mga alagad ang hula na nakaulat sa Mateo 24 : 14 ? 
 NAPAKAPAMILYAR ng mga salita ni Jesus na nakaulat sa Mateo 24 : 14 anupat saulado ng karamihan sa atin ang mga ito . 
 At talaga ngang kagila - gilalas ang hulang ito ! 
 Gunigunihin na lamang kung ano ang maaaring sumagi sa isip ng mga alagad nang una nilang marinig ito ! 
 Taóng 33 C.E . noon . 
 Mga tatlong taon nang kasama ni Jesus ang mga alagad , at ngayon ay sumama sila sa kaniya sa Jerusalem . 
 Nakita na nila ang kaniyang mga himala at narinig ang kaniyang mga turo . 
 Bagaman labis nilang ikinagalak ang mahahalagang katotohanang itinuro sa kanila ni Jesus , batid nila na hindi lahat ay natutuwa . 
 Makapangyarihan at maimpluwensiya ang mga kaaway ni Jesus . 
 Anu - anong panganib at hamon ang mapapaharap sa mga alagad ? 
 Sa Bundok ng mga Olibo , apat na alagad ang nakaupong kasama ni Jesus , matamang nakikinig habang nagsasalita siya hinggil sa mga panganib at mga hamon na mapapaharap sa kanila . 
 Bago pa nito , sinabi sa kanila ni Jesus na siya ay papatayin . 
 Ngayon naman ay niliwanag niya na makararanas din sila ng malupit na pagsalansang . 
 “ Ibibigay kayo ng mga tao sa kapighatian at papatayin kayo , ” ang sabi niya . 
 “ At kayo ay magiging mga tudlaan ng pagkapoot ng lahat ng mga bansa dahil sa aking pangalan . ” 
 Hindi lamang iyan . 
 Ililigaw ng mga bulaang propeta ang marami . 
 Ang ilan ay matitisod at magkakanulo at mapopoot sa isa’t isa . 
 Hahayaan pa nga ng ilan , sa katunayan “ ng nakararami , ” na lumamig ang kanilang pag - ibig sa Diyos at sa kaniyang Salita . ​ — Mateo 24 : 9 - 12 . 
 Bakit talagang kagila - gilalas ang mga salita ni Jesus sa Mateo 24 : 14 ? 
 Matapos banggitin ni Jesus ang negatibong mga bagay na iyon , saka niya sinabi ang pananalitang maaaring ikinamangha ng mga alagad . 
 Sinabi niya : “ Ang mabuting balitang ito ng kaharian ay ipangangaral sa buong tinatahanang lupa bilang patotoo sa lahat ng mga bansa ; at kung magkagayon ay darating ang wakas . ” 
 Oo , ang gawaing sinimulan ni Jesus sa Israel ​ — ang “ magpatotoo sa katotohanan ” ​ — ay magpapatuloy at isasagawa sa buong daigdig . 
 Talaga ngang isang kagila - gilalas na hula ! 
 Isa nang hamon ang isakatuparan ang gawaing ito sa “ lahat ng mga bansa ” ; lalo na ang isagawa ito sa harap ng “ pagkapoot ng lahat ng mga bansa . ” 
 Sa pagsasakatuparan sa napakalaking atas na ito , madadakila hindi lamang ang soberanya at kapangyarihan ni Jehova kundi gayundin ang kaniyang pag - ibig , awa , at pagkamatiisin . 
 Bukod diyan , magbibigay ito ng pagkakataon sa kaniyang mga lingkod na ipakita ang kanilang pananampalataya at debosyon . 
 Sino ang mga inatasang magpatotoo , at anong kaaliwan ang ibinigay ni Jesus ? 
 Niliwanag ni Jesus sa kaniyang mga alagad na may napakahalagang atas silang kailangang gawin . 
 Bago siya umakyat sa langit , nagpakita si Jesus sa kanila at nagsabi : “ Tatanggap kayo ng kapangyarihan kapag dumating sa inyo ang banal na espiritu , at kayo ay magiging mga saksi ko kapuwa sa Jerusalem at sa buong Judea at Samaria at hanggang sa pinakamalayong bahagi ng lupa . ” 
 Sabihin pa , di - magtatagal at makakasama nila ang iba pa . 
 Gayunpaman , kakaunti lamang ang mga alagad . 
 Tiyak ngang nakaaaliw malaman na palalakasin sila ng makapangyarihang banal na espiritu ng Diyos upang maisakatuparan nila ang atas na ito mula sa Diyos ! 
 Ano ang hindi alam ng mga alagad noon tungkol sa gawaing pagpapatotoo ? 
 Alam ng mga alagad na kailangan nilang mangaral ng mabuting balita at “ gumawa ng mga alagad sa mga tao ng lahat ng mga bansa . ” 
 Ngunit hindi nila alam kung hanggang sa anong antas aabot ang gawaing pagpapatotoo , at hindi nila alam kung kailan darating ang wakas . 
 Gayundin naman tayo . 
 Si Jehova lamang ang nakaaalam ng mga bagay na ito . 
 Kapag naisakatuparan na ang gawaing pagpapatotoo sa antas na nais ni Jehova , wawakasan niya ang balakyot na sistemang ito ng mga bagay . 
 Pagdating ng panahong iyon , saka lamang mauunawaan ng mga Kristiyano na naisakatuparan na ang gawaing pangangaral sa antas na nilayon ni Jehova . 
 Malamang na hindi naisip ng sinaunang mga alagad na magiging gayon kalawak ang ibibigay na patotoo sa panahong ito ng kawakasan . 
 Ang Pagpapatotoo Noong Unang Siglo 
 Ano ang nangyari noong Pentecostes 33 C.E . at di - nagtagal pagkatapos nito ? 
 Noong unang siglo , lubhang kamangha - mangha ang naging resulta ng pangangaral hinggil sa Kaharian at paggawa ng mga alagad . 
 Noong araw ng Pentecostes 33 C.E . , mga 120 alagad ang nasa isang silid sa itaas sa Jerusalem . 
 Ibinuhos sa kanila ang banal na espiritu ng Diyos , nagbigay si apostol Pedro ng nakaaantig na pahayag na nagpapaliwanag sa kahulugan ng himalang ito , at mga 3,000 ang naging mga mananampalataya at nabautismuhan . 
 Umpisa pa lamang iyon . 
 Sa kabila ng puspusang mga pagsisikap ng mga lider ng relihiyon na pahintuin ang pangangaral ng mabuting balita , ‘ patuloy na idinaragdag ni Jehova sa mga alagad sa araw - araw yaong mga naliligtas . ’ 
 Di - nagtagal , “ ang bilang ng mga lalaki ay umabot ng mga limang libo . ” 
 Pagkatapos niyan , “ ang mga mananampalataya sa Panginoon ay patuloy na napaparagdag , mga karamihan na kapuwa mga lalaki at mga babae . ” ​ — Gawa 2 : 1 - 4 , 8 , 14 , 41 , 47 ; 4 : 4 ; 5 : 14 . 
 Bakit isang mahalagang pangyayari ang pagkakumberte ni Cornelio ? 
 Naganap noong taóng 36 C.E . ang isa pang mahalagang pangyayari ​ — nakumberte at nabautismuhan si Cornelio , isang Gentil . 
 Nang isugo ni Jehova si apostol Pedro sa taong ito na may takot sa Diyos , ipinahiwatig Niya na ang utos ni Jesus na “ gumawa ng mga alagad sa mga tao ng lahat ng mga bansa ” ay hindi limitado sa mga Judio na nasa iba’t ibang lupain . 
 Ano ang naging reaksiyon ng mga nangunguna ? 
 Nang mapag - unawa ng mga apostol at matatandang lalaki sa Judea na ang mabuting balita ay dadalhin din sa mga bansa ​ — mga di - Judio ​ — niluwalhati nila ang Diyos . 
 Samantala , patuloy na nagbunga ang gawaing pangangaral sa mga Judio . 
 Pagkalipas ng ilang taon , malamang mga 58 C.E . noon , naparagdag sa mga mananampalatayang Gentil ang ‘ ilang libong mananampalatayang Judio . ’ ​ — Gawa 21 : 20 . 
 Paano nakaaapekto sa mga indibiduwal ang mabuting balita ? 
 Bagaman kahanga - kahanga ang pagtaas ng bilang ng mga Kristiyano noong unang siglo , huwag nating kaliligtaan na ang bilang na ito ay tumutukoy sa aktuwal na mga indibiduwal . 
 Makapangyarihan ang narinig nilang mensahe mula sa Bibliya . 
 Napakalaking pagbabago ang idinulot nito sa buhay ng mga tumanggap dito . 
 Nilinis ng mga indibiduwal ang kanilang buhay , isinuot ang bagong personalidad , at nakipagkasundo sa Diyos . 
 Gayundin sa ngayon . 
 At ang lahat ng tumatanggap sa mabuting balita ay may kamangha - manghang pag - asa na mabuhay magpakailanman . ​ — Juan 3 : 16 . 
 Mga Kamanggagawa ng Diyos 
 Anong pribilehiyo at pananagutan ang kinilala ng sinaunang mga Kristiyano na taglay nila ? 
 Hindi inangkin ng sinaunang mga Kristiyano na naging matagumpay ang pangangaral dahil sa kanila . 
 Kinilala nila na ang kanilang gawain bilang mga ministro ay sinusuportahan ng “ kapangyarihan ng banal na espiritu . ” 
 Si Jehova ang dahilan ng espirituwal na paglago . 
 Kasabay nito , alam ng mga Kristiyanong iyon na may pribilehiyo at pananagutan silang maging “ mga kamanggagawa ng Diyos . ” 
 Dahil dito , kasuwato ng payo ni Jesus , nagpunyagi sila nang buong lakas sa gawaing iniatas sa kanila . ​ — Lucas 13 : 24 . 
 Anong pagsisikap ang ginawa ng ilang sinaunang Kristiyano upang makapagpatotoo sa lahat ng bansa ? 
 Bilang “ apostol sa mga bansa , ” naglakbay si Pablo nang libu - libong kilometro sa lupa at sa dagat , at nagtatag ng maraming kongregasyon sa Asia , na probinsiya ng Roma , at sa Gresya . 
 Naglakbay rin siya sa Roma at maaaring hanggang sa Espanya . 
 Samantala , si apostol Pedro , na pinagkatiwalaan ng “ mabuting balita . . . para roon sa mga tuli , ” ay naglakbay sa kabilang direksiyon upang maglingkod sa Babilonya , isang mahalagang sentro ng Judaismo noong panahong iyon . 
 Kabilang sa maraming iba pa na nagpagal sa gawain ng Panginoon ang mga babaing tulad nina Trifena at Trifosa . 
 Isa pang babae , na nagngangalang Persis , ang sinasabing ‘ gumawa ng maraming pagpapagal sa Panginoon . ’ ​ — Roma 16 : 12 . 
 Paano pinagpala ni Jehova ang pagsisikap ng mga alagad ? 
 Mayamang pinagpala ni Jehova ang pagsisikap nila at ng iba pang masisigasig na manggagawa . 
 Wala pang 30 taon mula nang ihula ni Jesus na may isasagawang pagpapatotoo sa lahat ng bansa , sumulat si Pablo na ang “ mabuting balita ” ay ‘ naipangaral na sa lahat ng nilalang na nasa silong ng langit . ’ 
 Sumapit ba noon ang wakas ? 
 Sa isang diwa , gayon nga . 
 Sumapit ito sa Judiong sistema ng mga bagay noong taóng 70 C.E . nang wasakin ng mga hukbong Romano ang Jerusalem pati na ang templo . 
 Gayunman , itinakda ni Jehova na isang mas malawak na patotoo ang ibibigay bago niya wakasan ang pandaigdig na sistema ng mga bagay ni Satanas . 
 Ang Patotoo na Ibinibigay sa Ngayon 
 Ano ang naging pagkaunawa ng mga Estudyante ng Bibliya noon sa utos na mangaral ? 
 Noong huling bahagi ng ika - 19 na siglo , matapos mamayani sa mahabang panahon ang relihiyosong apostasya , muling naitatag ang dalisay na pagsamba . 
 Malinaw na naunawaan ng mga Estudyante ng Bibliya , na tawag noon sa mga Saksi ni Jehova , ang utos na gumawa ng mga alagad sa buong lupa . 
 Noong taóng 1914 , mga 5,100 ang aktibong nakibahagi sa pangangaral , at nakaabot ang mabuting balita sa mga 68 lupain . 
 Gayunman , hindi lubusang naunawaan ng mga Estudyante ng Bibliya noon ang ganap na kahulugan ng Mateo 24 : 14 . 
 Pagsapit ng huling mga taon ng ika - 19 na siglo , ang Bibliya , na naglalaman ng mabuting balita , o ebanghelyo , ay naisalin at nailimbag na sa maraming wika , ng mga samahan sa paglalathala ng Bibliya , at naipamahagi na sa buong daigdig . 
 Kaya sa loob ng ilang dekada ay naniwala ang mga Estudyante ng Bibliya na naisakatuparan na ang gawaing pagpapatotoo sa mga bansa . 
 13 , 14 . 
 Anong mas malinaw na pagkaunawa hinggil sa kalooban at layunin ng Diyos ang iniharap sa isang isyu ng The Watch Tower noong 1928 ? 
 Unti - unti , tinulungan ni Jehova ang kaniyang bayan na higit na maunawaan ang kaniyang kalooban at layunin . 
 Ganito ang sinabi ng The Watch Tower ng Disyembre 1 , 1928 : “ Masasabi ba natin na dahil sa pamamahagi ng Bibliya ay naisakatuparan na ang hula hinggil sa pangangaral ng ebanghelyo ng kaharian ? 
 Talagang hindi ! 
 Sa kabila ng pamamahaging ito ng Bibliya , ang maliit na grupong ito ng mga saksi ng Diyos sa lupa ay kailangan pa ring maglathala ng mga literatura na nagpapaliwanag sa [ layunin ] ng Diyos at dumalaw sa tahanan ng mga taong nabigyan ng mga Bibliyang ito . 
 Malibang gawin ito , mananatiling walang alam ang mga tao hinggil sa pagtatatag ng Mesiyanikong pamahalaan sa ating panahon . ” 
 Sinabi pa ng isyung iyan ng The Watch Tower : “ Noong 1920 , . . . wastong naunawaan ng mga Estudyante ng Bibliya ang hula ng Panginoon na nasa Mateo 24 : 14 . 
 Pagkatapos ay natanto nila na ‘ ang ebanghelyong ito ’ na kailangang ipangaral sa buong daigdig bilang patotoo sa mga Gentil o sa lahat ng bansa , ay hindi ebanghelyo hinggil sa isang kaharian na darating pa lamang kundi isang ebanghelyo na nagsasabing ang Mesiyanikong Hari ay nagsimula nang mamahala sa lupa . ” 
 Paano lumawak ang gawaing pagpapatotoo mula noong dekada ng 1920 ? 
 Ang “ maliit na grupong ito ng mga saksi ” noong dekada ng 1920 ay hindi nanatiling maliit . 
 Nang sumunod na mga dekada , “ isang malaking pulutong ” ng “ ibang mga tupa ” ang nakilala at sinimulang tipunin . 
 Sa ngayon , mayroong mga 6,613,829 na tagapaghayag ng mabuting balita sa 235 lupain sa lupa . 
 Isa nga itong kamangha - manghang katuparan ng hula ! 
 Ngayon lamang naipangaral nang gayon kalawak “ ang mabuting balitang ito ng kaharian . ” 
 Ngayon lamang nagkaroon ng ganito karaming tapat na mga lingkod si Jehova sa lupa . 
 Ano ang naisakatuparan noong nakalipas na taon ng paglilingkod ? 
 ( Tingnan ang tsart sa pahina 27 - 30 . ) 
 Sama - samang naging abala ang malaking pulutong na ito ng mga Saksi noong 2005 taon ng paglilingkod . 
 Mahigit sa isang bilyong oras ang ginugol sa paghahayag ng mabuting balita sa 235 lupain . 
 Milyun - milyong pagdalaw - muli ang isinagawa , at milyun - milyong pag - aaral sa Bibliya ang idinaos . 
 Ang gawaing ito ay naisakatuparan ng mga Saksi ni Jehova , na kusang - loob na naglaan ng kanilang panahon at mga tinataglay upang maibahagi sa iba ang Salita ng Diyos . 
 Sa pamamagitan ng kaniyang makapangyarihang banal na espiritu , patuloy na pinalalakas ni Jehova ang kaniyang mga lingkod upang maisakatuparan nila ang kaniyang kalooban . ​ — Zacarias 4 : 6 . 
 Puspusang Nagsisikap Upang Magpatotoo 
 Paano tumutugon ang bayan ni Jehova sa mga salita ni Jesus hinggil sa pangangaral ng mabuting balita ? 
 Bagaman halos 2,000 taon na ang nakalilipas mula nang sabihin ni Jesus na ipangangaral ang mabuting balita , hindi nabawasan ang sigasig ng bayan ng Diyos para sa gawaing ito . 
 Alam natin na kapag nagbabata tayo sa paggawa ng mainam , ipinakikita natin ang mga katangian ni Jehova na pag - ibig , awa , at pagkamatiisin . 
 Tulad niya , ayaw nating mapuksa ang sinuman kundi nais nating magsisi ang mga tao at makipagkasundo sila kay Jehova . 
 Dahil maningas sa espiritu ng Diyos , patuloy ang mga Saksi ni Jehova sa masigasig na paghahayag ng mabuting balita hanggang sa mga dulo ng lupa . 
 Bilang resulta , tinatanggap ng mga tao sa lahat ng dako ang katotohanan at sumusunod sila sa maibiging patnubay ni Jehova . 
 Isaalang - alang ang ilang halimbawa . 
 18 , 19 . 
 Anu - anong karanasan ang mailalahad mo hinggil sa ilan na positibong tumugon sa mabuting balita ? 
 Si Charles ay isang magsasaka sa kanlurang Kenya . 
 Noong 1998 , nakapagbenta siya ng mahigit na 8,000 kilo ng tabako at ginawaran ng isang sertipiko na nagtanghal sa kaniya bilang ang Pinakamahusay na Tagapagtanim ng Tabako . 
 Nang panahong iyon , nagsimula siyang mag - aral ng Bibliya . 
 Di - nagtagal , naunawaan niya na ang isang taong kasangkot sa produksiyon ng tabako ay lumalabag sa utos ni Jesus na ibigin ang kaniyang kapuwa . 
 Nang matanto niya na ang ‘ pinakamahusay na tagapagtanim ng tabako ’ ay siya palang ‘ pinakamahusay na mamamatay - tao , ’ inispreyan ni Charles ng lason ang kaniyang mga tanim na tabako . 
 Sumulong siya tungo sa pag - aalay at bautismo at isa na ngayong regular pioneer at ministeryal na lingkod . 
 Walang - alinlangang inuuga ni Jehova ang mga bansa sa pamamagitan ng pangglobong pagpapatotoo , at ang mga kanais - nais na bagay ​ — mga tao ​ — ay dumarating . 
 Si Pedro , na nakatira sa Portugal , ay pumasok sa seminaryo noong 13 taóng gulang siya . 
 Tunguhin niyang maging misyonero at makapagturo ng Bibliya . 
 Gayunman , di - nagtagal ay iniwan niya ang seminaryo dahil bihirang ituro ang Bibliya sa kanilang mga klase . 
 Pagkalipas ng anim na taon , nag - aral siya ng sikolohiya sa isang unibersidad sa Lisbon . 
 Nakitira siya sa kaniyang tiyahin , na isang Saksi ni Jehova , at pinasigla siya nitong mag - aral ng Bibliya . 
 Nang panahong iyon , hindi makatiyak si Pedro kung talaga nga bang umiiral ang Diyos , at hindi rin siya makapagpasiya kung mag - aaral siya ng Bibliya o hindi . 
 Nakipag - usap siya sa kaniyang propesor sa sikolohiya hinggil sa pagiging di - makapagpasiya . 
 Sinabi ng propesor na ayon sa sikolohiya , ang mga taong hindi makapagpasiya ay may tendensiyang pinsalain ang kanilang sarili . 
 Dahil dito , ipinasiya ni Pedro na mag - aral ng Bibliya . 
 Nabautismuhan siya kamakailan at nagdaraos na rin siya ngayon ng mga pag - aaral sa Bibliya . 
 Bakit tayo magagalak na gayon na lamang kalawak ang ibinibigay na patotoo sa mga bansa ? 
 Hindi pa rin natin alam kung hanggang sa anong antas isasakatuparan ang gawaing pagpapatotoo sa mga bansa , ni ang araw ni oras ng pagdating ng kawakasan . 
 Ang alam lamang natin ay malapit na ito . 
 Nagagalak tayo na ang pangangaral ng mabuting balita sa gayon kalawak na antas ay isa lamang sa maraming palatandaan na malapit nang palitan ng Kaharian ng Diyos ang mga gobyerno ng tao . 
 Sa bawat lumilipas na taon , milyun - milyon ang binibigyan ng pagkakataon upang tumugon sa mabuting balita , at ito ay lumuluwalhati sa ating Diyos na si Jehova . 
 Maging determinasyon nawa natin na manatiling tapat at abala kasama ng ating mga kapatid sa buong daigdig sa pagpapatotoo sa lahat ng bansa . 
 Sa paggawa nito , ililigtas natin kapuwa ang ating sarili at yaong mga nakikinig sa atin . ​ — 1 Timoteo 4 : 16 . 
 Natatandaan Mo Ba ? 
 • Bakit isang kagila - gilalas na hula ang Mateo 24 : 14 ? 
 • Anong pagsisikap ang ginawa ng sinaunang mga Kristiyano sa pangangaral , at anu - ano ang mga resulta ? 
 • Ano ang naging pagkaunawa ng mga Estudyante ng Bibliya hinggil sa pangangailangan na magpatotoo sa lahat ng bansa ? 
 • Sa pagsasaalang - alang sa gawain ng bayan ni Jehova noong nakalipas na taon ng paglilingkod , ano ang nagustuhan mo ? 
 [ Chart sa pahina 27 - 30 ] 
 ULAT SA 2005 TAON NG PAGLILINGKOD NG MGA SAKSI NI JEHOVA SA BUONG DAIGDIG 
 ( Tingnan ang publikasyon ) 
 [ Mapa / Mga larawan sa pahina 25 ] 
 Naglakbay si Pablo nang libu - libong kilometro sa lupa at sa dagat upang ipangaral ang mabuting balita 
 [ Larawan sa pahina 24 ] 
 Isinugo ni Jehova si Pedro para magpatotoo kay Cornelio at sa pamilya nito 
 Isang Pangangasiwa Para sa Pagtupad sa Layunin ng Diyos 
 “ [ Ang Diyos ang ] nagpapakilos ng lahat ng mga bagay ayon sa ipinapasiya ng kaniyang kalooban . ” ​ — EFESO 1 : 11 . 
 Bakit magtitipon ang lahat ng kongregasyon ng mga Saksi ni Jehova sa Abril 12 , 2006 ? 
 SA Miyerkules ng gabi , Abril 12 , 2006 , mga 16 na milyon katao ang magtitipon upang ipagdiwang ang Hapunan ng Panginoon . 
 Sa bawat dakong pagtitipunan , may isang mesa kung saan nakalagay ang tinapay na walang lebadura , na lumalarawan sa katawan ni Kristo , at ang pulang alak , na sumasagisag sa kaniyang itinigis na dugo . 
 Bago matapos ang pahayag na nagpapaliwanag sa kahulugan ng Memoryal ng kamatayan ni Jesus , ang mga emblemang ito ​ — una ang tinapay , at pagkatapos ang alak ​ — ay ipapasa sa lahat ng dumalo . 
 Sa ilang kongregasyon ng mga Saksi ni Jehova , isa o higit pa sa mga dadalo ang makikibahagi sa mga emblema . 
 Gayunman , karaniwan na , walang sinuman sa mga dadalo ang makikibahagi . 
 Bakit iilang Kristiyano lamang , yaong mga umaasang mabubuhay sa langit , ang nakikibahagi , samantalang ang karamihan , yaong mga umaasang mabubuhay magpakailanman sa lupa , ay hindi nakikibahagi ? 
 2 , 3 . ( a ) Paano lumalang si Jehova ayon sa kaniyang layunin ? 
 ( b ) Sa anong layunin nilalang ni Jehova ang lupa at ang tao ? 
 Si Jehova ay isang Diyos ng layunin . 
 Sa pagtupad sa kaniyang layunin , ‘ pinakikilos niya ang lahat ng mga bagay ayon sa ipinapasiya ng kaniyang kalooban . ’ 
 Una niyang nilalang ang kaniyang bugtong na Anak . 
 Pagkatapos , sa pamamagitan ng Anak na ito , nilalang ni Jehova ang isang pamilya ng mga espiritung anak at nang maglaon ang pisikal na uniberso , kabilang na ang lupa at ang mga taong naririto . ​ — Job 38 : 4 , 7 ; Awit 103 : 19 - 21 ; Juan 1 : 2 , 3 ; Colosas 1 : 15 , 16 . 
 Hindi nilalang ni Jehova ang lupa upang dito subukin ang mga tao para malaman kung kuwalipikado silang mapabilang sa kaniyang pamilya ng mga espiritung anak sa langit , gaya ng itinuturo ng maraming relihiyon ng Sangkakristiyanuhan . 
 Nilalang niya ang lupa taglay ang isang tiyak na layunin , upang ito ay “ tahanan . ” 
 Nilalang ng Diyos ang lupa para sa tao at ang tao para sa lupa . 
 Ang buong globo ay magiging isang paraiso , punô ng matuwid na mga tao , na siyang magsasaka at mag - iingat dito . 
 Hindi kailanman ibinigay sa unang mag - asawa ang pag - asa na magtutungo sila sa langit sa dakong huli . ​ — Genesis 1 : 26 - 28 ; 2 : 7 , 8 , 15 . 
 Hinamon ang Layunin ni Jehova 
 Paano hinamon ang paraan ng pamamahala ni Jehova sa pasimula ng kasaysayan ng tao ? 
 Nagrebelde ang isang espiritung anak ng Diyos at determinado siyang biguin ang layunin ni Jehova , anupat inabuso nito ang kaloob ng Diyos na kalayaang magpasiya . 
 Sinira niya ang kapayapaan na tinatamasa ng lahat ng maibiging nagpapasakop sa soberanya ni Jehova . 
 Si Satanas ang umakay sa unang mag - asawa upang tahakin ang isang landasin na hiwalay sa Diyos . 
 Hindi niya ikinaila ang kapangyarihan ni Jehova , ngunit hinamon niya ang Kaniyang paraan ng pamamahala at ang Kaniyang karapatan bilang Soberano . 
 Kaya , bumangon dito sa lupa ang napakahalagang isyu hinggil sa soberanya ni Jehova , sa mismong pasimula ng kasaysayan ng tao . 
 Anong pangalawahing isyu ang ibinangon , at sinu - sino ang nasangkot ? 
 May malapit na kaugnayan sa pangunahing isyung iyan ng pansansinukob na soberanya ang pangalawahing isyu na ibinangon ni Satanas noong panahon ni Job . 
 Kinuwestiyon ni Satanas ang motibo ng mga nilalang ni Jehova sa pagpapasakop at paglilingkod sa Kaniya . 
 Ipinahiwatig ni Satanas na ginagawa nila ito dahil sa sakim na mga dahilan at kung malalagay sila sa pagsubok ay tatalikuran nila ang Diyos . 
 Bagaman ang hamong ito ay ibinangon sa isang taong lingkod ni Jehova , kasangkot din sa hamong ito ang mga espiritung anak ng Diyos , maging ang bugtong na Anak ni Jehova . 
 Paano napatunayang tapat si Jehova sa kaniyang layunin at sa kaniyang pangalan ? 
 Palibhasa’y tapat sa kaniyang layunin at sa kahulugan ng kaniyang pangalan , ginawa ni Jehova ang kaniyang sarili na isang Propeta at Tagapagligtas . 
 * Sinabi niya kay Satanas : “ Maglalagay ako ng alitan sa pagitan mo at ng babae at sa pagitan ng iyong binhi at ng kaniyang binhi . 
 Siya ang susugat sa iyo sa ulo at ikaw ang susugat sa kaniya sa sakong . ” 
 Sa pamamagitan ng Binhi ng kaniyang “ babae , ” o ng makalangit na bahagi ng kaniyang organisasyon , sasagutin ni Jehova ang hamon ni Satanas at bibigyan ang mga inapo ni Adan ng pag - asang maligtas at mabuhay . ​ — Roma 5 : 21 ; Galacia 4 : 26 , 31 . 
 “ Ang Sagradong Lihim ng Kaniyang Kalooban ” 
 Anong layunin ang isiniwalat ni Jehova sa pamamagitan ni apostol Pablo ? 
 Sa kaniyang liham sa mga Kristiyano sa Efeso , buong - husay na ipinaliwanag ni apostol Pablo kung paano pinangangasiwaan ni Jehova ang mga bagay - bagay upang matupad ang kaniyang layunin . 
 Sumulat si Pablo : “ Ipinaalam niya sa atin ang sagradong lihim ng kaniyang kalooban . 
 Ito ay ayon sa kaniyang ikinalulugod na nilayon niya sa kaniyang sarili ukol sa isang pangangasiwa sa hustong hangganan ng mga takdang panahon , samakatuwid nga , upang muling tipunin ang lahat ng mga bagay kay Kristo , ang mga bagay na nasa langit at ang mga bagay na nasa lupa . ” 
 Ang maluwalhating layunin ni Jehova ay pagkaisahin ang uniberso na tinatahanan ng mga nilalang na maibiging nagpapasakop sa kaniyang soberanya . 
 Sa gayon ay mapababanal ang Kaniyang pangalan , mapatutunayang sinungaling si Satanas , at matutupad ang kalooban ng Diyos “ kung paano sa langit , gayundin sa lupa . ” ​ — Mateo 6 : 10 . 
 Ano ang kahulugan ng salita na isinaling “ pangangasiwa ” ? 
 Matutupad ang “ ikinalulugod , ” o layunin , ni Jehova sa pamamagitan ng “ isang pangangasiwa . ” 
 Ginamit ni Pablo ang isang salita na literal na nangangahulugang “ pamamahala sa sambahayan . ” 
 Ang pananalitang ito ay tumutukoy sa paraan ng pangangasiwa sa mga bagay - bagay . 
 * Kabilang sa kamangha - manghang paraan ng isasagawang pangangasiwa ni Jehova sa mga bagay - bagay upang matupad ang kaniyang layunin ay ang “ sagradong lihim ” na unti - unting isisiwalat sa paglipas ng panahon . ​ — Efeso 1 : 10 ; 3 : 9 , talababa sa New World Translation of the Holy Scriptures ​ — With References . 
 Paano unti - unting isiniwalat ni Jehova ang sagradong lihim ng kaniyang kalooban ? 
 Sa pamamagitan ng sunud - sunod na mga tipan , unti - unting isiniwalat ni Jehova kung paano matutupad ang kaniyang layunin may kaugnayan sa Binhi na ipinangako sa Eden . 
 Isiniwalat sa kaniyang tipang pangako kay Abraham na ang ipinangakong Binhi ay darating sa lupa mula sa angkan ni Abraham at ito ang magiging paraan upang ‘ pagpalain ng lahat ng bansa sa lupa ’ ang kanilang sarili . 
 Ipinahihiwatig din ng tipang iyan na may iba pang makakasama ang pangunahing bahagi ng binhi . 
 Ang tipang Kautusan na ginawa sa Israel sa laman ay nagsiwalat sa layunin ni Jehova na magkaroon ng “ isang kaharian ng mga saserdote . ” 
 Ipinakita ng tipan kay David na ang Binhi ang magiging Ulo ng isang Kaharian hanggang sa panahong walang takda . 
 Nang maakay ng tipang Kautusan ang mga Judio tungo sa Mesiyas , isiniwalat ni Jehova ang iba pang mga aspekto ng katuparan ng kaniyang layunin . 
 Ang mga taong makakasama ng pangunahing bahagi ng binhi ang bubuo ng inihulang “ kaharian ng mga saserdote ” at dadalhin sa “ isang bagong tipan ” bilang ang bagong “ Israel , ” ang espirituwal na Israel . ​ — Jeremias 31 : 31 - 34 ; Hebreo 8 : 7 - 9 . 
 * 
 10 , 11 . ( a ) Paano isiniwalat ni Jehova ang inihulang Binhi ? 
 ( b ) Bakit bumaba rito sa lupa ang bugtong na Anak ng Diyos ? 
 Upang maisagawa ang pangangasiwa sa layunin ng Diyos , dumating ang panahon na kailangan nang bumaba sa lupa ang inihulang Binhi . 
 Isinugo ni Jehova si anghel Gabriel upang sabihin kay Maria na magsisilang siya ng isang anak na lalaki na tatawaging Jesus . 
 Sinabi ng anghel kay Maria : “ Ang isang ito ay magiging dakila at tatawaging Anak ng Kataas - taasan ; at ibibigay sa kaniya ng Diyos na Jehova ang trono ni David na kaniyang ama , at siya ay mamamahala bilang hari sa sambahayan ni Jacob magpakailanman , at hindi magkakaroon ng wakas ang kaniyang kaharian . ” 
 Sa gayon ay naging maliwanag ang pagkakakilanlan ng ipinangakong Binhi . ​ — Galacia 3 : 16 ; 4 : 4 . 
 Kailangang bumaba sa lupa ang bugtong na Anak ni Jehova at masubok nang lubusan . 
 Nasa mga kamay ni Jesus ang ganap na kasagutan sa hamon ni Satanas . 
 Mananatili kaya siyang tapat sa kaniyang Ama ? 
 Nasasangkot dito ang isang sagradong lihim . 
 Nang dakong huli , ipinaliwanag ni apostol Pablo ang papel ni Jesus : “ Ang sagradong lihim ng makadiyos na debosyong ito ay kinikilalang dakila : ‘ Siya ay nahayag sa laman , ipinahayag na matuwid sa espiritu , nagpakita sa mga anghel , ipinangaral sa gitna ng mga bansa , pinaniwalaan sa sanlibutan , tinanggap sa itaas sa kaluwalhatian . ’ ” 
 Oo , dahil sa kaniyang di - nagmamaliw na katapatan hanggang kamatayan , nakapaglaan si Jesus ng tiyak na kasagutan sa hamon ni Satanas . 
 Ngunit hindi pa naisisiwalat ang ibang detalye ng sagradong lihim . 
 “ Ang Sagradong Lihim ng Kaharian ng Diyos ” 
 12 , 13 . ( a ) Ano ang isang aspekto ng “ sagradong lihim ng kaharian ng Diyos ” ? 
 ( b ) Ano ang kasangkot sa pagpili ni Jehova ng limitadong bilang ng mga tao upang magtungo sa langit ? 
 Sa isa sa kaniyang mga paglalakbay sa Galilea upang mangaral , ipinahiwatig ni Jesus na ang sagradong lihim ay may malapit na kaugnayan sa pamahalaan ng kaniyang Mesiyanikong Kaharian . 
 Sinabi niya sa kaniyang mga alagad : “ Sa inyo ay ipinagkakaloob na maunawaan ang mga sagradong lihim ng kaharian ng langit [ “ kaharian ng Diyos , ” Marcos 4 : 11 ] . ” 
 Isang aspekto ng lihim na iyan ang pagpili ni Jehova ng isang “ munting kawan ” ng 144,000 tao na makakasama ng kaniyang Anak bilang bahagi ng binhi at maghaharing kasama niya sa langit . ​ — Lucas 12 : 32 ; Apocalipsis 14 : 1 , 4 . 
 Yamang nilalang ang mga tao upang mabuhay sa lupa , kailangan ang ‘ isang bagong paglalang ’ ni Jehova upang makapunta sa langit ang ilang tao . 
 Bilang isa sa mga piniling makibahagi sa natatanging makalangit na pag - asang ito , sumulat si apostol Pedro : “ Pagpalain nawa ang Diyos at Ama ng ating Panginoong Jesu - Kristo , sapagkat ayon sa kaniyang dakilang awa ay binigyan niya tayo ng isang bagong pagsilang tungo sa isang buháy na pag - asa sa pamamagitan ng pagkabuhay - muli ni Jesu - Kristo mula sa mga patay , tungo sa isang walang - kasiraan at walang - dungis at walang - kupas na mana . 
 Ito ay nakataan sa langit para sa inyo . ” ​ — 1 Pedro 1 : 3 , 4 . 
 ( a ) Paano napabilang ang mga di - Judio sa “ sagradong lihim ng kaharian ng Diyos ” ? 
 ( b ) Bakit natin nauunawaan ang “ malalalim na bagay ng Diyos ” ? 
 Ang isa pang bahagi ng sagradong lihim na may kaugnayan sa pamahalaan ng Kaharian sa hinaharap ay ang kalooban ng Diyos na isama ang mga di - Judio sa maliit na bilang ng mga tao na tatawagin upang magharing kasama ni Kristo sa langit . 
 Ipinaliwanag ni Pablo ang aspektong ito ng paraan ng “ pangangasiwa ” ni Jehova sa pagsasakatuparan ng kaniyang layunin : “ Sa ibang mga salinlahi ang lihim na ito ay hindi ipinaalam sa mga anak ng mga tao gaya ng isiniwalat na ngayon sa kaniyang banal na mga apostol at mga propeta sa pamamagitan ng espiritu , samakatuwid nga , na ang mga tao ng mga bansa ay magiging mga kasamang tagapagmana at mga kasangkap ng katawan at mga kabahagi natin sa pangako kaisa ni Kristo Jesus sa pamamagitan ng mabuting balita . ” 
 Ang pagkaunawa sa bahaging ito ng sagradong lihim ay isiniwalat sa “ banal na mga apostol . ” 
 Gayundin sa ngayon , kung hindi dahil sa tulong ng banal na espiritu , hindi natin mauunawaan ang “ malalalim na bagay ng Diyos . ” ​ — 1 Corinto 2 : 10 ; 4 : 1 ; Colosas 1 : 26 , 27 . 
 15 , 16 . 
 Bakit sa sangkatauhan pumili si Jehova ng mga makakasama ni Kristo bilang tagapamahala ? 
 “ Ang isang daan at apatnapu’t apat na libo ” na nakitang nakatayo kasama ng “ Kordero ” sa makalangit na Bundok Sion ay sinasabing “ binili mula sa lupa , ” “ binili mula sa sangkatauhan bilang mga unang bunga sa Diyos at sa Kordero , ” si Kristo Jesus . 
 Pinili ni Jehova ang una sa kaniyang makalangit na mga anak upang maging pangunahing bahagi ng binhi na ipinangako sa Eden , ngunit bakit sa sangkatauhan siya pumili ng mga makakasama ni Kristo ? 
 Ipinaliwanag ni apostol Pablo na ang limitadong bilang na ito ay ‘ tinawag ayon sa layunin ni Jehova , ’ “ ayon sa ikinalulugod ng kaniyang kalooban . ” ​ — Roma 8 : 17 , 28 - 30 ; Efeso 1 : 5 , 11 ; 2 Timoteo 1 : 9 . 
 Layunin ni Jehova na pabanalin ang kaniyang dakila at banal na pangalan at ipagbangong - puri ang kaniyang pansansinukob na soberanya . 
 Sa pamamagitan ng kaniyang walang kahambing na matalinong paraan ng “ pangangasiwa ” sa mga bagay - bagay , isinugo ni Jehova ang kaniyang panganay na Anak para magtungo rito sa lupa , kung saan sinubok siya nang lubusan . 
 Bukod diyan , ipinasiya ni Jehova na mapabilang sa pamahalaan ng Mesiyanikong Kaharian ng kaniyang Anak ang mga tao na nagtaguyod din sa Kaniyang soberanya hanggang kamatayan . ​ — Efeso 1 : 8 - 12 ; Apocalipsis 2 : 10 , 11 . 
 Bakit tayo magagalak na si Kristo at ang kaniyang mga kasamang tagapamahala ay nabuhay bilang mga tao ? 
 Ipinakita ni Jehova ang kaniyang matinding pag - ibig sa mga inapo ni Adan sa pamamagitan ng pagsusugo sa kaniyang Anak dito sa lupa at sa pamamagitan ng pagpili mula sa sangkatauhan ng makakasamang mga tagapagmana ng Anak sa pamahalaan ng Kaharian . 
 Paano makikinabang diyan ang iba na napatunayang tapat kay Jehova , mula kay Abel patuloy ? 
 Palibhasa’y isinilang na alipin sa kasalanan at kamatayan , ang di - sakdal na mga tao ay kailangang mapagaling sa espirituwal at pisikal at gawing sakdal , kasuwato ng orihinal na layunin ni Jehova para sa sangkatauhan . 
 Kaylaki ngang kaaliwan para sa lahat ng mga umaasang mabuhay nang walang hanggan sa lupa na malamang pagpapakitaan sila ng kanilang Hari ng pag - ibig at mabait na pang - unawa gaya ng ginawa niya sa kaniyang mga alagad noong panahon ng ministeryo niya sa lupa ! 
 At napakalaking katiyakan nga para sa kanila na maunawaang ang mga kasamang haring - saserdote ni Kristo sa langit ay mga tao noon na may pananampalataya at nakipagpunyagi mismo sa kanilang mga kahinaan , at naranasan ang mga hamon sa buhay , na gaya ng nararanasan natin ! ​ — Roma 7 : 21 - 25 . 
 Ang Di - nabibigong Layunin ni Jehova 
 18 , 19 . 
 Bakit mas malinaw na sa atin ang mga salita ni Pablo sa Efeso 1 : 8 - 11 , at ano ang tatalakayin sa susunod na artikulo ? 
 Mas nauunawaan na natin ngayon ang kahulugan ng mga salita ni Pablo sa mga pinahirang Kristiyano , na masusumpungan sa Efeso 1 : 8 - 11 . 
 Sinabi niya na ipinaalam ni Jehova sa kanila “ ang sagradong lihim ng kaniyang kalooban , ” na “ itinakda [ sila ] bilang mga tagapagmana ” kasama ni Kristo , at na “ itinalaga [ sila ] ayon sa layunin niya na nagpapakilos ng lahat ng mga bagay ayon sa ipinapasiya ng kaniyang kalooban . ” 
 Nauunawaan natin na tugma ito sa kamangha - manghang “ pangangasiwa ” ni Jehova sa mga bagay - bagay upang matupad ang kaniyang layunin . 
 Tinutulungan din tayo nito na maunawaan kung bakit iilan lamang sa mga Kristiyano na dumadalo sa Hapunan ng Panginoon ang nakikibahagi sa mga emblema . 
 Sa susunod na artikulo , titingnan natin kung ano ang kahulugan ng Memoryal ng kamatayan ni Kristo sa mga Kristiyano na may makalangit na pag - asa . 
 Aalamin din natin kung bakit ang milyun - milyong may pag - asang mabuhay magpakailanman sa lupa ay dapat maging lubhang interesado sa isinasagisag ng Memoryal . 
 [ Mga talababa ] 
 Ang banal na pangalan ay literal na nangangahulugang “ Kaniyang Pinangyayaring Magkagayon . ” 
 Maaaring gampanan ni Jehova ang anumang papel na nais niyang gampanan upang matupad ang kaniyang layunin . ​ — Exodo 3 : 14 , talababa sa New World Translation of the Holy Scriptures ​ — With References . 
 Ipinakikita ng mga salita ni Pablo na ang “ pangangasiwa ” ay nagaganap na noong panahon niya , samantalang ipinahihiwatig ng Kasulatan na ang Mesiyanikong Kaharian ay itinatag lamang noong 1914 . 
 Para sa detalyadong pagtalakay sa mga tipang ito na nauugnay sa pagsasakatuparan ng layunin ng Diyos , tingnan Ang Bantayan , Pebrero 1 , 1989 , pahina 10 - 15 . 
 Bilang Repaso 
 • Bakit nilalang ni Jehova ang lupa at inilagay rito ang tao ? 
 • Bakit kinailangang subukin sa lupa ang bugtong na Anak ni Jehova ? 
 • Bakit sa sangkatauhan pumili si Jehova ng mga makakasama ni Kristo bilang tagapamahala ? 
 Lumalakad sa Landas ng Tumitinding Liwanag 
 “ Ang landas ng mga matuwid ay tulad ng maningning na liwanag na lumiliwanag nang lumiliwanag hanggang sa ang araw ay malubos . ” ​ — KAWIKAAN 4 : 18 . 
 1 , 2 . 
 Ano ang nararanasan ng bayan ng Diyos dahil sa tumitinding espirituwal na liwanag mula kay Jehova ? 
 MAY mas mahusay pa bang makapaglalarawan sa epekto ng sumisikat na araw sa kadiliman ng gabi kaysa sa mismong Pinagmumulan ng liwanag , ang Diyos na Jehova ? 
 ‘ Kapag humawak sa mga dulo ng lupa ang liwanag sa umaga , ’ ang sabi ng Diyos , ‘ ang lupa ay nagbabagong tulad ng luwad sa ilalim ng pantatak , at ang mga bagay ay lumalagay sa kanilang dako gaya ng sa damit . ’ 
 Dahil sa tumitinding liwanag mula sa araw , nagiging mas kitang - kita at maliwanag ang anyo ng lupa , gaya ng malambot na luwad na nagbabago kapag namarkahan ito ng emblema ng isang pantatak . 
 Si Jehova rin ang Pinagmumulan ng espirituwal na liwanag . 
 Samantalang nasa pusikit na kadiliman ang sanlibutan , patuloy na pinasisikat ng tunay na Diyos ang liwanag sa kaniyang bayan . 
 Ano ang resulta ? 
 Ganito ang sagot ng Bibliya : “ Ang landas ng mga matuwid ay tulad ng maningning na liwanag na lumiliwanag nang lumiliwanag hanggang sa ang araw ay malubos . ” 
 Ang tumitinding liwanag mula kay Jehova ay patuloy na tumatanglaw sa landas ng kaniyang bayan . 
 Pinasusulong nito ang kanilang organisasyon , doktrina , at moral na mga pamantayan . 
 Sumulong ang Organisasyon Dahil sa Tumitinding Liwanag 
 Ano ang ipinangako sa Isaias 60 : 17 ? 
 Inihula ni Jehova sa pamamagitan ni propeta Isaias : “ Kahalili ng tanso ay magdadala ako ng ginto , at kahalili ng bakal ay magdadala ako ng pilak , at kahalili ng kahoy ay tanso , at kahalili ng mga bato ay bakal . ” 
 Kung paanong ang paghahalili ng mataas na uri ng materyales kapalit ng mababang uri ay nagpapahiwatig ng pagsulong , nararanasan ng mga Saksi ni Jehova ang pagsulong sa mga kaayusan ng kanilang organisasyon sa “ katapusan ng sistema ng mga bagay , ” o sa “ mga huling araw . ” ​ — Mateo 24 : 3 ; 2 Timoteo 3 : 1 . 
 Anong kaayusan ang ipinatupad noong 1919 , at paano ito nakatulong ? 
 Sa pasimula ng mga huling araw , inihahalal ng mga kongregasyon ng mga Estudyante ng Bibliya , na siyang tawag noon sa mga Saksi ni Jehova , ang kanilang mga elder at diyakono sa demokratikong paraan . 
 Gayunman , walang tunay na espiritu ng pag - eebanghelyo ang ilang elder . 
 Ang ilan ay hindi lamang nag - aatubiling mangaral kundi pinahihina pa nga ang loob ng iba na nakikibahagi sa gawaing ito . 
 Kaya noong 1919 , isang bagong katungkulan ang pinasimulan sa bawat kongregasyon ​ — yaong sa direktor sa paglilingkod . 
 Ang direktor sa paglilingkod ay hindi inihahalal ng kongregasyon kundi hinihirang sa teokratikong paraan ng tanggapang pansangay ng bayan ng Diyos . 
 Kasali sa mga pananagutan ng hinirang na direktor ang pag - oorganisa sa gawaing pangangaral , pag - aatas ng mga teritoryo , at pagpapasigla sa iba na makibahagi sa ministeryo sa larangan . 
 Nang sumunod na mga taon , sumigla nang husto ang pangangaral hinggil sa Kaharian . 
 Anong pagsulong ang nangyari noong dekada ng 1920 ? 
 Ang lahat ng kabilang sa kongregasyon ay higit pang napasigla ng payo na “ Ianunsiyo , ianunsiyo , ianunsiyo , ang Hari at ang kaniyang kaharian , ” na ibinigay noong 1922 sa kombensiyon ng mga Estudyante ng Bibliya sa Cedar Point , Ohio , E.U.A . 
 Noong 1927 , inorganisa ang paglilingkod sa larangan at itinakda pa nga ang Linggo bilang pinakaangkop na araw para mangaral sa bahay - bahay . 
 Bakit ang araw na iyon ? 
 Dahil walang pasok sa trabaho ang karamihan ng mga tao kung Linggo . 
 Ipinakikita ng mga Saksi ni Jehova sa ngayon ang gayunding espiritu sa pamamagitan ng pagsisikap na dalawin ang mga tao sa panahong mas malamang na nasa bahay sila , gaya kung mga dulong sanlinggo at gabi . 
 Noong 1931 , anong resolusyon ang pinagtibay , at paano iyon nakaapekto sa paghahayag ng Kaharian ? 
 Noong Linggo ng hapon , Hulyo 26 , 1931 , isang resolusyon ang pinagtibay , una sa kombensiyon sa Columbus , Ohio , E.U.A . , at nang maglaon ay sa iba’t ibang panig ng daigdig , na lalong nagpasigla sa kanila na ihayag ang Kaharian . 
 Ganito ang isinasaad sa isang bahagi ng resolusyon : “ Tayo ay mga lingkod ng Diyos na Jehova na inatasan upang gumanap ng isang gawain sa kaniyang pangalan , at , bilang pagtalima sa kaniyang utos , upang ihatid ang patotoo ni Jesu - Kristo , at upang ipakilala sa mga tao na si Jehova ang tunay na Diyos na Makapangyarihan - sa - lahat ; samakatuwid ating buong kagalakang niyayakap at tinatanggap ang pangalan na ipinangalan ng bibig ng Panginoong Diyos , at ibig nating makilala at tawagin sa pangalang ito , alalaong baga’y , mga saksi ni Jehova . ” 
 Talagang malinaw na ipinakita ng bagong pangalang iyon ang pangunahing gawain ng lahat ng nagtataglay ng pangalang iyon ! 
 Oo , may gawain si Jehova para sa lahat ng kaniyang mga lingkod . 
 Napakasigla nga ng naging pagtugon sa pangkalahatan ! 
 Anong pagbabago ang ginawa noong 1932 , at bakit ? 
 Maraming elder ang mapagpakumbabang nagpagal sa pangangaral . 
 Pero sa ilang lugar , hindi sumang - ayon ang inihalal na mga elder na kailangang makibahagi sa pangmadlang ministeryo ang lahat ng kabilang sa kongregasyon . 
 Gayunman , malapit nang maganap noon ang higit pang pagsulong . 
 Noong 1932 , ang mga kongregasyon ay tumanggap ng tagubilin sa pamamagitan ng The Watchtower na huwag nang maghalal ng mga elder at diyakono . 
 Sa halip , maghahalal sila ng isang komite sa paglilingkod na binubuo ng espirituwal na mga lalaki na nakikibahagi sa pangmadlang pangangaral . 
 Ang pangangasiwa ay ipinagkatiwala sa mga aktibong nakikibahagi sa ministeryo , kaya sumulong ang gawain . 
 Higit Pang Pagsulong Dahil sa Tumitinding Liwanag 
 Anong pagbabago ang naganap noong 1938 ? 
 Ang liwanag ay “ lumiliwanag nang lumiliwanag . ” 
 Noong 1938 , ganap nang itinigil ang paghahalal . 
 Ang lahat ng lingkod sa kongregasyon ay hihirangin sa teokratikong paraan sa ilalim ng pangangasiwa ng “ tapat at maingat na alipin . ” 
 Ang pagbabagong ito ay malugod na tinanggap ng halos lahat ng kongregasyon ng mga Saksi ni Jehova , kaya patuloy na nagbunga ang gawaing pagpapatotoo . 
 Noong 1972 , anong kaayusan ang pinasimulan , at bakit masasabing isang pagsulong ito ? 
 Simula noong Oktubre 1 , 1972 , isa pang pagbabago sa pangangasiwa sa kongregasyon ang ipinatupad . 
 Sa kaayusang pinasimulan noon sa mga kongregasyon ng mga Saksi ni Jehova sa buong daigdig , hindi na iisang lingkod ng kongregasyon , o tagapangasiwa , ang mangangasiwa kundi isang lupon ng matatanda . 
 Ang bagong kaayusang ito ay naging malaking pampatibay - loob sa may - gulang na mga lalaki na abutin ang mga kuwalipikasyon sa pangunguna sa kongregasyon . 
 Dahil dito , maraming kapatid na lalaki ang nagkaroon ng karanasan sa pagganap ng mga responsibilidad sa kongregasyon . 
 Talagang malaking tulong sila sa pagpapastol sa maraming baguhan na tumanggap sa katotohanan sa Bibliya ! 
 Anong kaayusan ang ipinatupad noong 1976 ? 
 Ang mga miyembro ng Lupong Tagapamahala ay inorganisa sa anim na komite , at simula noong Enero 1 , 1976 , ang lahat ng gawain ng organisasyon at ng mga kongregasyon sa buong lupa ay pinangasiwaan na ng mga komiteng ito . 
 Tunay ngang kapaki - pakinabang na ang lahat ng aspekto ng gawaing pang - Kaharian ay pinangangasiwaan ng ‘ maraming tagapayo ’ ! ​ — Kawikaan 15 : 22 ; 24 : 6 . 
 Anong pagbabago ang ginawa noong 1992 , at bakit ? 
 Isa pang pagbabago ang naganap noong 1992 , na maihahalintulad sa nangyari matapos magbalik ang mga Israelita at ang iba pa mula sa pagkakatapon sa Babilonya . 
 Nang panahong iyon , hindi sapat ang bilang ng mga Levita na mag - aasikaso ng gawain sa templo . 
 Kaya binigyan ng higit pang gawain ang mga di - Israelitang Netineo upang matulungan ang mga Levita . 
 Alinsunod dito , ang ilan sa “ ibang mga tupa ” ay tumanggap ng karagdagang mga pananagutan sa paglilingkod noong 1992 upang makatulong sa uring tapat at maingat na alipin sa pag - aasikaso sa dumarami nilang mga responsibilidad may kaugnayan sa mga gawain sa lupa . 
 Hinirang sila para tumulong sa mga komite ng Lupong Tagapamahala . ​ — Juan 10 : 16 . 
 Paano inatasan ni Jehova ang kapayapaan bilang ating tagapangasiwa ? 
 Ano ang naging resulta ng lahat ng ito ? 
 “ Aatasan ko ang kapayapaan bilang iyong mga tagapangasiwa at ang katuwiran bilang iyong mga tagapagbigay - atas , ” ang sabi ni Jehova . 
 May “ kapayapaan ” sa gitna ng mga lingkod ni Jehova sa ngayon , at ang pag - ibig sa “ katuwiran ” ang naging “ tagapagbigay - atas ” nila ​ — ang puwersa na nag - uudyok sa kanila na maglingkod sa Diyos . 
 Lubha silang organisado para mangaral hinggil sa Kaharian at gumawa ng mga alagad . ​ — Mateo 24 : 14 ; 28 : 19 , 20 . 
 Tinatanglawan ni Jehova ang Landas May Kinalaman sa Doktrina 
 Noong dekada ng 1920 , paano tinanglawan ni Jehova ang landas ng kaniyang bayan may kinalaman sa doktrina ? 
 Pasulong din na tinatanglawan ni Jehova ang landas ng kaniyang bayan may kinalaman sa doktrina . 
 Isang halimbawa ang Apocalipsis 12 : 1 - 9 . 
 Tinutukoy sa ulat ang tatlong makasagisag na tauhan ​ — “ isang babaing ” nagdadalang - tao at nagsilang , isang “ dragon , ” at “ isang anak na lalaki , isang lalaki . ” 
 Alam mo ba kung sino ang kinakatawan ng bawat tauhan ? 
 Ipinakilala ang mga ito sa artikulong pinamagatang “ Birth of the Nation , ” na lumabas sa isyu ng The Watch Tower na may petsang Marso 1 , 1925 . 
 Ang artikulong ito ay nagbigay sa bayan ng Diyos ng mas malinaw na pagkaunawa sa mga hula hinggil sa pagsilang ng Kaharian , at dahil sa kaunawaang ito , naging malinaw sa kanila na umiiral ang dalawang magkaibang organisasyon ​ — yaong kay Jehova at yaong kay Satanas . 
 Pagkatapos , noong 1927 / ​ 28 , nalaman ng bayan ng Diyos na hindi maka - Kasulatan ang pagdiriwang ng Pasko at kaarawan , kaya hindi na nila ipinagdiwang ang mga ito . 
 Anong mga katotohanan hinggil sa doktrina ang nilinaw noong dekada ng 1930 ? 
 Tatlong katotohanan hinggil sa doktrina ang higit pang niliwanag noong dekada ng 1930 . 
 Maraming taon nang alam ng mga Estudyante ng Bibliya na ang lubhang karamihan , o “ malaking pulutong , ” na binanggit sa Apocalipsis 7 : 9 - 17 ay iba sa 144,000 , na mamamahalang kasama ni Kristo bilang mga hari at saserdote . 
 Gayunman , hindi pa rin malinaw sa kanila kung sino ang lubhang karamihan . 
 Kung paanong nagiging mas kitang - kita ang hugis at kulay ng mga bagay dahil sa tumitinding liwanag sa umaga , naunawaan noong 1935 na ang lubhang karamihan ay yaong makaliligtas sa “ malaking kapighatian , ” at may pag - asang mabuhay magpakailanman sa lupa . 
 Di - nagtagal nang taon ding iyon , nilinaw ang isang bagay na nakaapekto sa mga estudyanteng anak ng mga Saksi ni Jehova sa maraming bansa . 
 Bagaman matindi ang alab ng pagkamakabayan sa buong daigdig , naunawaan ng mga Saksi na hindi pormalidad lamang ang pagsaludo sa bandila . 
 Nang sumunod na taon , isa pang katotohanan hinggil sa doktrina ang ipinaliwanag ​ — si Jesus ay namatay sa isang tulos , hindi sa krus . ​ — Gawa 10 : 39 . 
 Kailan at paano idiniin ang tungkol sa kabanalan ng dugo ? 
 Noong Digmaang Pandaigdig II , naging karaniwang paraan ng paggamot sa nasugatang mga sundalo ang pagsasalin ng dugo . 
 Pagkatapos ng digmaan , tumindi ang liwanag hinggil sa kabanalan ng dugo . 
 Hinimok ng isyu ng The Watchtower na may petsang Hulyo 1 , 1945 ang “ lahat ng mananamba ni Jehova na naghahangad ng walang - hanggang buhay sa kaniyang bagong sanlibutan ng katuwiran na igalang ang kabanalan ng dugo at sumunod sa matuwid na mga tuntunin ng Diyos hinggil sa mahalagang usapin na ito . ” 
 Kailan inilabas ang Bagong Sanlibutang Salin ng Banal na Kasulatan sa wikang Ingles , at ano ang dalawang namumukod - tanging katangian nito ? 
 Noong 1946 , nakita ang pangangailangan para sa isang bagong salin ng Bibliya na inihanda sa tulong ng makabagong kaalaman at na walang bahid ng mga doktrinang batay sa mga tradisyon ng Sangkakristiyanuhan . 
 Nagsimula ang pagsasalin noong Disyembre 1947 . 
 Noong 1950 , inilabas ang Bagong Sanlibutang Salin ng Kristiyanong Griegong Kasulatan sa wikang Ingles . 
 Inilimbag ang Hebreong Kasulatan sa wikang Ingles sa limang tomo , at sunud - sunod na inilabas simula noong 1953 . 
 Inilabas ang huling tomo noong 1960 , mahigit lamang sa 12 taon mula nang simulan ang proyekto sa pagsasalin . 
 Inilabas ang kumpletong Bagong Sanlibutang Salin ng Banal na Kasulatan sa wikang Ingles sa iisang tomo noong 1961 . 
 Ang saling ito na makukuha na sa maraming wika ay may ilang namumukod - tanging katangian . 
 Isinauli nito ang banal na pangalang Jehova . 
 Bukod diyan , ang literal na pagkakasalin nito mula sa orihinal na mga sulat ay naglaan ng saligan para sa patuloy na pagsulong sa kaunawaan hinggil sa Salita ng Diyos . 
 Anong tumitinding liwanag ang pinasikat noong 1962 ? 
 Nilinaw noong 1962 ang hinggil sa “ nakatataas na mga awtoridad ” na binanggit sa Roma 13 : 1 at kung hanggang sa anong antas dapat magpasakop sa kanila ang isang Kristiyano . 
 Dahil sa masusing pag - aaral sa ika - 13 kabanata ng Roma at sa mga teksto sa Kasulatan gaya ng Tito 3 : 1 , 2 at ng 1 Pedro 2 : 13 , 17 , naging malinaw na ang pananalitang “ nakatataas na mga awtoridad ” ay tumutukoy , hindi sa Diyos na Jehova at kay Jesu - Kristo , kundi sa mga awtoridad ng pamahalaan ng tao . 
 Anu - anong katotohanan ang nilinaw noong dekada ng 1980 ? 
 Nang sumunod pang mga taon , ang landas ng mga matuwid ay lumiwanag pa nang lumiwanag . 
 Noong 1985 , naunawaan kung ano ang kahulugan ng ipahayag na matuwid “ para sa buhay ” at matuwid bilang kaibigan ng Diyos . 
 Noong 1987 , ipinaliwanag nang husto ang kahulugan ng Kristiyanong Jubileo . 
 Paano naglaan si Jehova ng higit na espirituwal na liwanag para sa kaniyang bayan nitong nakalipas lamang na mga taon ? 
 Noong 1995 , mas malinaw na naunawaan ang tungkol sa pagbubukod sa “ mga tupa ” mula sa “ mga kambing . ” 
 Detalyadong ipinaliwanag noong taóng 1998 ang pangitain ni Ezekiel tungkol sa templo , na kasalukuyan nang natutupad . 
 Nilinaw noong 1999 kung kailan at kung paano ‘ tatayo sa isang dakong banal ang kasuklam - suklam na bagay . ’ 
 At noong 2002 , lalong naunawaan ang kahulugan ng pagsamba sa Diyos “ sa espiritu at katotohanan . ” ​ — Juan 4 : 24 . 
 Sa anong iba pang pitak naranasan ng bayan ng Diyos ang pagsulong ? 
 Bukod sa pagsulong sa organisasyon at doktrina , may mga pagsulong din hinggil sa Kristiyanong paggawi . 
 Halimbawa , noong 1973 , naunawaan na ang paninigarilyo ay “ karungisan ng laman ” at dapat ituring na malubhang kasalanan . 
 Makalipas ang isang dekada , niliwanag ng isyu ng Ang Bantayan na may petsang Enero 15 , 1984 , ang paninindigan natin hinggil sa paggamit ng armas . 
 Ilan lamang ito sa mga halimbawa ng tumitinding liwanag sa ating panahon . 
 Patuloy na Lumakad sa Landas ng Tumitinding Liwanag 
 Anong saloobin ang tutulong sa atin na patuloy na lumakad sa landas ng tumitinding liwanag ? 
 “ Maaaring mahirap tanggapin at ikapit ang pagbabago kapag dumating ito , ” ang pag - amin ng isang matagal nang elder . 
 Ano ang nakatulong sa kaniya na tanggapin ang maraming pagbabagong nasaksihan niya sa loob ng 48 taon bilang tagapaghayag ng Kaharian ? 
 Ganito ang sagot niya : “ Mahalagang magkaroon ng tamang saloobin . 
 Kung tatanggihan mo ang mga pagbabago , hindi ka makaaalinsabay sa pagsulong ng organisasyon . 
 Kapag waring nahihirapan akong tanggapin ang mga pagbabago , binubulay - bulay ko ang sinabi ni Pedro kay Jesus : ‘ Panginoon , kanino kami paroroon ? 
 Ikaw ang may mga pananalita ng buhay na walang hanggan . ’ 
 Saka ko tinatanong ang aking sarili , ‘ Saan ako paroroon ​ — sa labas sa kadiliman ng sanlibutan ? ’ 
 Tumutulong ito sa akin na manghawakang mahigpit sa organisasyon ng Diyos . ” ​ — Juan 6 : 68 . 
 Paano tayo nakikinabang sa paglakad sa liwanag ? 
 Walang - alinlangang nasa pusikit na kadiliman ang sanlibutan sa palibot natin . 
 Habang patuloy na nagpapasikat ng liwanag si Jehova sa kaniyang bayan , lalong lumalaki ang kanilang agwat sa mga tao sa sanlibutan . 
 Paano tayo nakikinabang sa liwanag na ito ? 
 Buweno , kung paanong hindi maaalis ng sinag ng liwanag ang lubak sa isang madilim na lansangan , hindi rin maaalis ng liwanag mula sa Salita ng Diyos ang mga patibong . 
 Gayunman , tiyak na tinutulungan tayo ng liwanag mula sa Salita ng Diyos na iwasan ang mga ito upang patuloy tayong makalakad sa landas ng tumitinding liwanag . 
 Kaya nga patuloy tayong magbigay - pansin sa makahulang salita ni Jehova , “ gaya ng sa isang lamparang lumiliwanag sa isang dakong madilim . ” ​ — 2 Pedro 1 : 19 . 
 Naaalaala Mo Ba ? 
 • Anong mga pagsulong sa organisasyon ang ginawa ni Jehova para sa kaniyang bayan ? 
 • Dahil sa tumitinding liwanag , anong mga pagsulong sa doktrina ang naganap ? 
 • Anu - anong pagbabago ang personal mong nasaksihan , at ano ang nakatulong sa iyo na tanggapin ang mga ito ? 
 • Bakit gusto mong patuloy na lumakad sa landas ng tumitinding liwanag ? 
 [ Mga larawan sa pahina 27 ] 
 Ang kombensiyon sa Cedar Point , Ohio , noong 1922 ay nagpasigla sa mga Estudyante ng Bibliya na ganapin ang gawain ng Diyos 
 [ Larawan sa pahina 29 ] 
 Ang “ Bagong Sanlibutang Salin ng Kristiyanong Griegong Kasulatan ” sa wikang Ingles na inilabas ni N . 
 H . 
 Knorr noong 1950 
 [ Picture Credit Line sa pahina 26 ] 
 © 2003 BiblePlaces.com 
 Kaayaayang Libangan na Nagpapaginhawa 
 “ Kayo man ay kumakain o umiinom o gumagawa ng anupaman , gawin ninyo ang lahat ng bagay sa ikaluluwalhati ng Diyos . ” ​ — 1 CORINTO 10 : 31 . 
 1 , 2 . 
 Bakit maituturing na isang “ kaloob ng Diyos ” ang kasiya - siyang mga gawain , subalit ano ang tuwirang babala ng Bibliya may kaugnayan dito ? 
 NATURAL lamang sa tao na magnais na makibahagi sa mga gawaing nagdudulot ng kasiyahan . 
 Gusto ng ating maligayang Diyos , si Jehova , na masiyahan tayo sa buhay , at naglalaan siya ng saganang probisyon para masiyahan tayo . 
 Sumulat ang matalinong haring si Solomon : “ Nalaman ko na wala nang mas mabuti . . . kundi ang magsaya . . . at na ang bawat tao rin ay kumain at uminom nga at magtamasa ng kabutihan dahil sa lahat ng kaniyang pagpapagal . 
 Iyon ang kaloob ng Diyos . ” ​ — Eclesiastes 3 : 12 , 13 . 
 Talagang nakapagpapaginhawa ang gayong pagsasaya kapag iniisip ng isa ang mabubuting bagay na nagawa niya , lalo na kapag nagkakasiyahan kasama ng pamilya o mga kaibigan . 
 Maaaring wasto itong maituturing na isang “ kaloob ng Diyos . ” 
 Siyempre pa , hindi dahil sa pinaglalaanan tayo ng Maylalang ng saganang probisyon ay maaari na tayong makibahagi sa walang - taros na pagsasaya . 
 Hinahatulan ng Bibliya ang paglalasing , katakawan , at imoralidad , anupat nagbababala na ang mga gumagawa ng gayong mga bagay ay “ hindi magmamana ng kaharian ng Diyos . ” ​ — 1 Corinto 6 : 9 , 10 ; Kawikaan 23 : 20 , 21 ; 1 Pedro 4 : 1 - 4 . 
 Ano ang tutulong upang manatili tayong gising sa espirituwal at lagi nating maisaisip ang dakilang araw ni Jehova ? 
 Sa mapanganib na mga huling araw na ito , higit kailanman , napapaharap ang mga Kristiyano sa hamon na mamuhay nang may karunungan sa isang tiwaling daigdig nang hindi naiimpluwensiyahan nito . 
 Gaya ng inihula , ang henerasyon sa ngayon ay naging “ mga maibigin sa mga kaluguran kaysa maibigin sa Diyos ” hanggang sa punto na ‘ hindi na sila nagbibigay - pansin ’ sa mga ebidensiya na malapit na ang “ malaking kapighatian . ” 
 Binabalaan ni Jesus ang kaniyang mga tagasunod : “ Bigyang - pansin ninyo ang inyong sarili na ang inyong mga puso ay hindi mapabigatan ng labis na pagkain at labis na pag - inom at mga kabalisahan sa buhay , at bigla na lang na ang araw na iyon ay kagyat na mapasainyo na gaya ng silo . ” 
 Bilang mga lingkod ng Diyos , determinado tayong sundin ang babala ni Jesus . 
 Hindi tulad ng di - makadiyos na mga tao sa paligid natin , sinisikap natin na manatiling gising sa espirituwal at laging isaisip ang dakilang araw ni Jehova . ​ — Zefanias 3 : 8 ; Lucas 21 : 36 . 
 ( a ) Bakit mahirap pumili ng angkop na libangan ? 
 ( b ) Anong payo na binabanggit sa Efeso 5 : 15 , 16 ang nais nating ikapit ? 
 Hindi madaling umiwas sa masasamang gawain ng sanlibutan , yamang ang mga ito ay ginawa ng Diyablo na lubhang kaakit - akit at palasak . 
 Lalo nang mahirap itong iwasan kapag pumipili tayo ng libangan . 
 Karamihan sa mga iniaalok ng sanlibutan ay dinisenyo upang bigyang - kaluguran ang “ mga pagnanasa ng laman . ” 
 Nagkalat ang masasamang libangan sa pampublikong mga lugar , subalit maaari rin itong makapasok sa ating pribadong mga tahanan sa pamamagitan ng mga babasahin , TV , Internet , at mga video . 
 Kaya naman , may - katalinuhang pinapayuhan ng Salita ng Diyos ang mga Kristiyano : “ Manatili kayong mahigpit na nagbabantay na ang inyong paglakad ay hindi gaya ng di - marurunong kundi gaya ng marurunong , na binibili ang naaangkop na panahon para sa inyong sarili , sapagkat ang mga araw ay balakyot . ” 
 Kung susundin lamang nating mabuti ang payong ito , tiyak na hindi tayo maaakit ng masasamang libangan , hindi nito mauubos ang ating panahon , oo , ni hindi rin nito masisira ang ating kaugnayan kay Jehova , anupat hahantong sa ating pagkapuksa ! ​ — Santiago 1 : 14 , 15 . 
 Anong gawain ang nagdudulot sa atin ng lubos na kaginhawahan ? 
 Yamang napakaabala ng buhay ng mga Kristiyano , hindi kataka - takang makadama sila ng pangangailangang maglibang paminsan - minsan . 
 Sa katunayan , binabanggit sa Eclesiastes 3 : 4 na may “ panahon ng pagtawa ” at “ panahon ng pagluksu - lukso . ” 
 Kaya hindi itinuturing ng Bibliya na pagsasayang lamang ng panahon ang paglilibang . 
 Subalit kailangang makapagpaginhawa sa atin ang paglilibang , at hindi ito dapat magsapanganib ng ating espirituwalidad o makahadlang sa ating espirituwal na mga gawain . 
 Batay sa mismong karanasan ng may - gulang na mga Kristiyano , alam nila na may higit na kaligayahan sa pagbibigay . 
 Pangunahin sa kanilang buhay ang paggawa ng kalooban ni Jehova at dahil dito , nararanasan nila ang ‘ kaginhawahan ng kanilang mga kaluluwa ’ sa pagtanggap ng may - kabaitang pamatok ni Jesus . ​ — Mateo 11 : 29 , 30 ; Gawa 20 : 35 . 
 Pagpili ng Angkop na Libangan 
 6 , 7 . 
 Ano ang makatutulong sa iyo na magpasiya kung ano ang angkop o di - angkop na libangan ? 
 Paano tayo makatitiyak na angkop para sa isang Kristiyano ang isang uri ng libangan ? 
 Pinaglalaanan ng mga magulang ang kanilang mga anak ng patnubay , at kung kinakailangan , tumutulong ang mga elder . 
 Subalit sa katunayan , hindi na kailangan pang sabihan tayo ng iba kung ang isang partikular na aklat , pelikula , laro , sayaw , o awit ay angkop o hindi . 
 Sinabi ni Pablo na ang “ mga taong may - gulang . . . dahil sa paggamit ay nasanay ang kanilang mga kakayahan sa pang - unawa na makilala kapuwa ang tama at ang mali . ” 
 Naglalaan ang Bibliya ng mga simulaing papatnubay sa atin . 
 Matutulungan ka ng iyong budhi , na sinanay ng Salita ng Diyos , kung pakikinggan mo ito . ​ — 1 Timoteo 1 : 19 . 
 Sinabi ni Jesus na “ sa bunga nito ay nakikilala ang punungkahoy . ” 
 Kung ang isang libangan ay kakikitaan ng bulok na mga bunga , anupat aakit sa isa sa karahasan , imoralidad , o espiritismo , dapat itong tanggihan . 
 Hindi rin ito maituturing na angkop na libangan kung isinasapanganib nito ang buhay o kalusugan ng isang tao , kung nagiging sanhi ito ng kahirapan sa buhay o panghihina ng loob , o kung nakatitisod ito sa iba . 
 Binabalaan tayo ni apostol Pablo na kung masugatan natin ang budhi ng ating kapatid , nagkakasala tayo . 
 Sumulat si Pablo : “ Kapag nagk akasala kayo nang gayon laban sa inyong mga kapatid at sinusugatan ang kanilang budhi na mahina , nagkakasala kayo laban kay Kristo . 
 Kaya nga , kung ang pagkain ay nagpapatisod sa aking kapatid , hindi na ako muling kakain ng karne , upang hindi ko matisod ang aking kapatid . ” ​ — 1 Corinto 8 : 12 , 13 . 
 Anu - ano ang panganib sa paglalaro ng mga video game at panonood ng mga pelikula sa video ? 
 Napakaraming ipinagbibiling mga video game at mga pelikula sa video sa mga tindahan . 
 Ang ilan ay hindi naman masama at nakapagpapaginhawa pa nga , subalit lalong itinatampok ng gayong uri ng libangan ang mga bagay na hinahatulan ng Bibliya . 
 Kaya tiyak na hindi basta isang katuwaan lamang ang isang laro kapag hinihilingan nito ang mga manlalaro na mambugbog , pumatay , o gumawa ng imoralidad ! 
 Kinapopootan ni Jehova ang mga “ umiibig sa karahasan . ” 
 At kung inuudyukan ka ng isang laro na maging sakim o mapusok , kung sinisira nito ang iyong loob , o inuubos nito ang iyong mahalagang panahon , dapat mong matanto na isinasapanganib nito ang iyong espirituwalidad , at gumawa ka kaagad ng kinakailangang mga pagbabago . ​ — Mateo 18 : 8 , 9 . 
 Sinasapatan ang mga Pangangailangang Maglibang sa Kapaki - pakinabang na mga Paraan 
 9 , 10 . 
 Anu - ano ang maaaring gawin ng mga taong may pang - unawa upang masapatan ang kanilang mga pangangailangang maglibang ? 
 Kung minsan , itinatanong ng mga Kristiyano : “ Ano ba ang maituturing na angkop na libangan ? 
 Karamihan naman sa mga libangan sa sanlibutan ay hindi kasuwato ng mga pamantayan ng Bibliya . ” 
 Makatitiyak ka na may masusumpungan kang kasiya - siyang libangan , subalit nangangailangan ito ng pagsisikap . 
 Kailangan ang patiunang pagpaplano , partikular na sa bahagi ng mga magulang . 
 Marami ang nasisiyahang maglibang kasama ng kanilang pamilya at ng kongregasyon . 
 Ang pagsasalu - salo samantalang pinagkukuwentuhan ang mga nangyari sa maghapon o ang isang paksa sa Bibliya ay kasiya - siya at nakapagpapatibay . 
 Maaaring magsaayos ng mga piknik , angkop na mga laro , kamping , o hiking . 
 Ang gayong kaayaayang libangan ay kasiya - siya at nakagiginhawa . 
 Isang elder at ang kaniyang asawa na nakapagpalaki ng tatlong anak ang nagsabi : “ Mula pa sa pagkabata , isinasama na namin ang aming mga anak sa pagpaplano kung saan kami magbabakasyon . 
 Kung minsan , para maging mas masaya ang bakasyon , pinapayagan namin silang magsama ng matalik nilang kaibigan . 
 Ipinagdiriwang namin ang ilang mahahalagang pangyayari sa buhay ng aming mga anak . 
 Sa pana - panahon , inaanyayahan namin sa bahay ang aming mga kamag - anak at mga kaibigan sa kongregasyon . 
 Nagluluto kami sa labas ng bahay at naglalaro . 
 May mga panahong namamasyal kami sa mga bundok , anupat ginagamit ang mga pagkakataong iyon para matuto hinggil sa mga nilalang ni Jehova . ” 
 11 , 12 . ( a ) Kapag nagpaplanong maglibang sa pana - panahon , anu - ano ang maaari ninyong gawin upang maisama ang iba ? 
 ( b ) Anong uri ng mga okasyon ang napatunayang hindi malilimot ng marami ? 
 Kapag nagpaplanong maglibang sa pana - panahon bilang indibiduwal o pamilya , puwede ba kayong magpalawak , anupat isinasama ang iba ? 
 Maaaring nangangailangan ng pampatibay - loob ang ilan , gaya ng mga balo , walang asawa , o pamilyang may nagsosolong magulang . 
 Maaari rin ninyong isama ang ilang bagong - ugnay sa kongregasyon , anupat nag - iingat na hindi sila mahantad sa anumang masasamang kasama . 
 Kung nahihirapan nang lumabas ng bahay ang mga mahina ang kalusugan , marahil ay maisasaayos na dalhan sila ng pagkain sa kanilang tahanan at makisalo sa kanila . ​ — Hebreo 13 : 1 , 2 . 
 Ang simpleng mga salu - salo , kung saan nagkakakuwentuhan ang mga panauhin kung paano sila naging mga Kristiyano , at kung ano ang nakatulong sa kanila na makapanatiling tapat sa Diyos , ay di - malilimutang mga okasyon para sa marami . 
 Maaaring pag - usapan ng lahat ng naroroon , kasama ang mga bata , ang mga paksa sa Bibliya . 
 Ang gayong mga talakayan ay kapaki - pakinabang na pagpapalitan ng pampatibay - loob nang walang napapahiya o nakadarama na kulang siya ng kaalaman . 
 Paano naglaan si Jesus at si Pablo ng halimbawa sa pagiging mapagpatuloy at sa pagpapaunlak sa pagkamapagpatuloy ng iba ? 
 Naglaan si Jesus ng wastong halimbawa sa pagiging mapagpatuloy at pagpapaunlak sa pagkamapagpatuloy ng iba . 
 Palagi niyang ginagamit ang mga pagkakataong iyon upang ibahagi ang espirituwal na mga pagpapala . 
 Tinularan ng sinaunang mga alagad niya ang kaniyang halimbawa . 
 Sumulat si apostol Pablo : “ Nananabik akong makita kayo , upang maibahagi ko sa inyo ang ilang espirituwal na kaloob nang sa gayon ay mapatatag kayo ; o , kaya , upang magkaroon ng pagpapalitan ng pampatibay - loob sa gitna ninyo , ng bawat isa sa pamamagitan ng pananampalataya ng iba , kapuwa ang sa inyo at sa akin . ” 
 Sa katulad na paraan , dapat magkaroon ng malayang pagpapalitan ng pampatibay - loob sa ating mga pagtitipon . ​ — Roma 12 : 13 ; 15 : 1 , 2 . 
 Ilang Paalaala at Babala 
 Bakit hindi inirerekomenda ang malalaking sosyal na pagtitipon ? 
 Hindi inirerekomenda ang malalaking sosyal na pagtitipon , yamang kadalasan nang mahirap itong pangasiwaan . 
 Sa mga panahong hindi nakagagambala sa espirituwal na mga gawain , ang ilang pamilya ay maaaring magsama - sama para magpiknik o maglaro nang hindi naman nagtatampok ng kompetisyon . 
 Kapag kasama sa mga sosyal na pagtitipon ang ilang elder , mga ministeryal na lingkod , o iba pang may - gulang na mga indibiduwal , nagiging mabuti silang impluwensiya at mas nakapagpapaginhawa ang okasyon . 
 Bakit kailangang pangasiwaan nang wasto ng punong - abala ang isang pagtitipon ? 
 Sa mga sosyal na pagtitipon , hindi dapat ipagwalang - bahala ng mga nagsasaayos ang pangangailangang pangasiwaan ito nang wasto . 
 Bagaman nais mong maging mapagpatuloy , hindi ba’t labis kang malulungkot kapag nalaman mong dahil sa iyong kapabayaan , isang panauhin ang natisod sa mga naganap sa iyong tahanan ? 
 Isaalang - alang ang simulaing tinalakay sa Deuteronomio 22 : 8 . 
 Ang isang Israelitang magtatayo ng bagong bahay ay kailangang gumawa ng halang sa palibot ng kaniyang patag na bubong , kung saan karaniwang inaasikaso ang mga panauhin . 
 Bakit ? 
 “ Upang hindi ka makapaglagay ng pagkakasala sa dugo sa iyong bahay dahil baka may sinumang mahulog at mula roon siya mahulog . ” 
 Sa katulad na paraan , anumang hakbang na gagawin mo ​ — nang hindi naman nagtatakda ng di - makatuwirang mga paghihigpit ​ — upang protektahan ang iyong mga panauhin sa sosyal na pagtitipon ay dapat na para sa kanilang pisikal at espirituwal na mga kapakanan . 
 Anong pag - iingat ang dapat gawin kung magsisilbi ng inuming de - alkohol sa sosyal na pagtitipon ? 
 Kung magsisilbi ng inuming de - alkohol sa sosyal na pagtitipon , kailangan itong gawin nang buong - ingat . 
 Maraming Kristiyanong punong - abala ang nagpasiyang magsilbi ng inuming de - alkohol tangi lamang kung sila mismo ang mangangasiwa kung ano at gaano karami ang isisilbi sa mga panauhin . 
 Hindi dapat pahintulutan ang anumang bagay na makatitisod sa iba o makatutukso sa isa na magpakalabis . 
 Maaaring tanggihan ng ilang panauhin ang inuming de - alkohol dahil sa iba’t ibang kadahilanan . 
 Sa maraming lugar , may mga batas na nagtatakda ng edad ng mga pinahihintulutang uminom . 
 Sinusunod ng mga Kristiyano ang mga batas ni Cesar kahit na waring napakahigpit ng mga tuntuning ito . ​ — Roma 13 : 5 . 
 ( a ) Bakit mahalagang maging lubhang mapamili ang punong - abala sa mga musikang patutugtugin sa isang sosyal na pagtitipon ? 
 ( b ) Kung magkakaroon ng sayawan sa pagtitipon , paano maipakikita ang kahinhinan ? 
 Dapat tiyakin ng punong - abala na lahat ng musika , sayaw , o iba pang libangan ay kasuwato ng mga simulaing Kristiyano . 
 Iba - iba ang panlasa ng bawat indibiduwal , at napakaraming uri ng musikang mapagpipilian . 
 Gayunman , karamihan ng mga musika sa ngayon ay nagtataguyod ng espiritu ng paghihimagsik , imoralidad , at karahasan . 
 Kailangang maging mapamili . 
 Ang angkop na musika ay hindi naman laging malumanay , subalit hindi rin ito dapat na mahalay o malaswa , at hindi rin naman masyadong malakas at dumadagundong . 
 Mag - ingat na huwag ipaubaya ang pagpili ng musika sa isa na hindi nakauunawa kung bakit kailangang katamtaman lamang ang lakas ng pagpapatugtog . 
 Ang di - mahinhing mga sayaw na nagtatampok ng galaw ng balakang at dibdib upang pumukaw ng seksuwal na pagnanasa , ay malinaw na hindi angkop sa isang Kristiyano . ​ — 1 Timoteo 2 : 8 - 10 . 
 Bakit isang proteksiyon sa mga anak kung susubaybayan sila ng kanilang mga magulang sa kanilang mga sosyal na pagtitipon ? 
 Dapat alamin ng mga Kristiyanong magulang kung ano ang nakaplanong gawin sa anumang sosyal na pagtitipong dadaluhan ng kanilang mga anak , at karaniwan nang isang katalinuhan na samahan sila . 
 Nakalulungkot , hinayaan ng ilang magulang ang kanilang mga anak na dumalo sa mga parti na walang nangangasiwa , kung saan ang ilang naroroon ay natuksong gumawa ng imoralidad o iba pang di - angkop na paggawi . 
 Kahit na sila ay nasa mga huling taon na ng pagkatin - edyer at mapagkakatiwalaan na , kailangan pa rin silang tulungan na ‘ tumakas mula sa mga pagnanasa na kaakibat ng kabataan . ’ ​ — 2 Timoteo 2 : 22 . 
 Anong katotohanan ang makatutulong sa atin na magtuon ng pansin sa mga bagay na dapat nating “ hanapin muna ” ? 
 Ang paminsan - minsang pagkakaroon ng kaayaaya at nakapagpapaginhawang libangan ay lalong nagpapasaya ng buhay . 
 Hindi ipinagkakait sa atin ni Jehova ang kasiyahang iyan , subalit dapat nating tanggapin ang katotohanan na hindi nakatutulong ang gayong mga gawain upang makapag - imbak tayo ng espirituwal na mga kayamanan sa langit . 
 Tinulungan ni Jesus ang kaniyang mga alagad na maunawaan na ang ‘ paghanap muna sa kaharian at sa katuwiran ng Diyos ’ ang mahalaga sa buhay , hindi ang ating kinakain o iniinom o isinusuot , ang “ mga bagay na masikap na hinahanap ng mga bansa . ” ​ — Mateo 6 : 31 - 34 . 
 Anu - anong mabubuting bagay mula sa Dakilang Tagapaglaan ang maaasahan ng tapat na mga lingkod ni Jehova ? 
 Oo , tayo man ay “ kumakain o umiinom o gumagawa ng anupaman , ” magagawa natin “ ang lahat ng bagay sa ikaluluwalhati ng Diyos , ” anupat pinasasalamatan ang Dakilang Tagapaglaan sa ibinibigay Niyang mabubuting bagay na maaari nating tamasahin nang hindi nagpapakalabis . 
 Sa kaniyang Paraisong lupa na napakalapit na , hindi tayo kailanman mauubusan ng pagkakataong tamasahin nang lubusan ang pagkabukas - palad ni Jehova , pati na ang nakapagpapatibay na pakikipagsamahan sa lahat ng makaaabot sa kaniyang matuwid na mga kahilingan . ​ — Awit 145 : 16 ; Isaias 25 : 6 ; 2 Corinto 7 : 1 . 
 Natatandaan Mo Ba ? 
 • Bakit mahirap para sa mga Kristiyano sa ngayon na pumili ng kaayaayang libangan ? 
 • Anu - ano ang ilang uri ng libangan na napatunayang kasiya - siya para sa mga Kristiyanong pamilya ? 
 • Kapag nakikibahagi sa kaayaayang libangan , anu - anong paalaala at babala ang dapat na palaging isaisip ng isa ? 
 [ Larawan sa pahina 18 ] 
 Piliin ang mga libangang nagdudulot ng mabubuting bunga 
 [ Mga larawan sa pahina 19 ] 
 Anu - anong uri ng libangan ang tinatanggihan ng mga Kristiyano ? 
 “ Panatilihing Lubos ang Inyong Katinuan ” 
 “ Ang sinumang walang - karanasan ay nananampalataya sa bawat salita , ngunit pinag - iisipan ng matalino ang kaniyang mga hakbang . ” ​ — KAWIKAAN 14 : 15 . 
 1 , 2 . ( a ) Ano ang matututuhan natin sa naging karanasan ni Lot sa Sodoma ? 
 ( b ) Ano ang ibig sabihin ng pananalitang ‘ panatilihin ang inyong katinuan ’ ? 
 NANG papiliin ni Abraham si Lot kung aling lupain ang gusto nito , nagustuhan ni Lot ang pook na natutubigang mainam na “ tulad ng hardin ni Jehova . ” 
 Waring angkop na angkop ang lugar na ito para panahanan ng kaniyang pamilya , yamang “ pinili ni Lot para sa kaniyang sarili ang buong Distrito ng Jordan ” at doon nagkampo malapit sa Sodoma . 
 Gayunman , mapandaya ang waring magandang kalagayan ng lugar na ito , sapagkat naninirahang kalapit nila “ ang mga lalaki ng Sodoma [ na ] masasama at talamak na mga makasalanan laban kay Jehova . ” 
 Sa paglipas ng panahon , napakalaki ng nawala kay Lot at sa kaniyang pamilya . 
 Bandang huli , siya at ang kaniyang mga anak na babae ay nanirahan na lamang sa yungib . 
 Ang waring napakaganda sa kaniya sa simula ay naging ang mismong kabaligtaran nito . 
 May matututuhan ang mga lingkod ng Diyos sa ngayon sa sinapit ni Lot . 
 Kung gagawa tayo ng mga desisyon , dapat tayong maging alisto at mag - ingat sa posibleng mga panganib na malinlang ng unang impresyon . 
 Angkop lamang kung gayon na himukin tayo ng Salita ng Diyos : “ Panatilihing lubos ang inyong katinuan . ” 
 Ayon sa isang iskolar ng Bibliya na si R.C.H . 
 Lenski , ang gayong katinuan ay tumutukoy sa “ isang kalmado at matatag na kalagayan ng isip na wastong sumusuri sa mga bagay - bagay na siya namang tumutulong sa atin na gumawa ng tamang desisyon . ” 
 Talakayin natin ang ilang kalagayan na humihiling sa atin na magpamalas ng katinuan . 
 Pag - isipang Mabuti ang Pagpasok sa Isang Negosyo 
 Bakit kailangan ang pag - iingat kapag inalukan tayong pasukin ang isang negosyo ? 
 Ipagpalagay nang isang iginagalang mong tao , marahil ay isang kapuwa mananamba ni Jehova , ang nag - alok sa iyo na pasukin ang isang negosyo . 
 Malaki ang paniniwala niyang magtatagumpay iyon at hinihimok ka niyang magdesisyon agad para hindi mapalampas ang magandang pagkakataong iyon . 
 Maaaring nangangarap ka nang gaganda ang buhay mo at ng iyong pamilya , marahil ay ikinakatuwiran mo pa nga na magkakaroon ka ng higit na panahon para sa espirituwal na mga gawain . 
 Gayunman , nagbabala ang Kawikaan 14 : 15 : “ Ang sinumang walang - karanasan ay nananampalataya sa bawat salita , ngunit pinag - iisipan ng matalino ang kaniyang mga hakbang . ” 
 Kadalasan na , dahil sa labis na pananabik sa pagsisimula ng bagong negosyo , hindi gaanong naisasaalang - alang ang posibilidad na malugi ito , ang mga panganib na maaaring idulot nito , at ang katatagan mismo ng negosyo . 
 Sa gayong situwasyon , napakahalaga ngang panatilihing lubos ang inyong katinuan ! 
 Paano natin ‘ mapag - iisipan ang ating mga hakbang ’ kapag sinusuri ang negosyong iniaalok sa atin ? 
 Maingat na sinusuri ng isang taong marunong ang iniaalok sa kaniyang negosyo bago siya gumawa ng desisyon . 
 Kadalasan nang isinisiwalat ng gayong pagsusuri ang hindi napapansing mga panganib . 
 Isaalang - alang ang situwasyong ito : Isang tao ang umuutang para sa pinaplano niyang negosyo at sinabing patutubuan niya ito nang malaki kung pahihiramin mo siya ng puhunan . 
 Parang nakatutuksong tanggapin ang alok , subalit anu - ano ang panganib ? 
 Handa ba ang nangungutang na bayaran ka kahit malugi ang negosyo , o babayaran ka lamang niya kung magtatagumpay ito ? 
 Sa ibang salita , kaya mo bang isakripisyo ang pera mo kapag nalugi ang negosyo ? 
 Maaari mo ring itanong : “ Bakit sa mga indibiduwal siya nangungutang ? 
 Itinuturing ba ng bangko na malaki ang posibilidad na malugi ang negosyo ? ” 
 Kapag pinag - isipang mabuti ang mga panganib , matutulungan ka nito na makatotohanang suriin ang iniaalok sa iyo . ​ — Kawikaan 13 : 16 ; 22 : 3 . 
 ( a ) Anong matalinong hakbang ang ginawa ni Jeremias nang bumili siya ng bukid ? 
 ( b ) Bakit makabubuting magkaroon ng pormal na nasusulat na kasunduan ng lahat ng kaayusan sa negosyo ? 
 Nang bilhin ng propetang si Jeremias ang bukid ng kaniyang pinsan , na isa ring mananamba ni Jehova , gumawa siya ng kasulatan ng transaksiyon sa harap ng mga saksi . 
 Titiyakin ng isang marunong na tao sa ngayon na ang lahat ng kasunduan sa papasukin niyang negosyo , pati na yaong kasosyo ang mga kamag - anak at kapananampalataya , ay pormal na nakasulat . 
 * Kapag may malinaw at maayos na nasusulat na kasunduan , makatutulong ito upang maiwasan ang mga di - pagkakaunawaan at mapanatili ang pagkakaisa . 
 Sa kabilang dako naman , kapag walang nasusulat na kasunduan , kadalasang nagiging isa ito sa mga dahilan ng mga problema sa negosyo sa pagitan ng mga lingkod ni Jehova . 
 Nakalulungkot , nauuwi ang gayong mga problema sa samaan ng loob , paghihinanakit , at maging sa panghihina sa espirituwal . 
 Bakit natin kailangang magbantay laban sa kasakiman ? 
 Dapat din tayong magbantay laban sa kasakiman . 
 Maaaring mabulag ang isa sa tsansang kumita nang malaki anupat hindi na niya mapansin ang mga panganib na kaakibat ng isang alanganing negosyo . 
 Maging ang ilan na may mainam na pribilehiyo sa paglilingkod kay Jehova ay nabitag sa ganitong silo . 
 Pinag - iingat tayo ng Salita ng Diyos : “ Maging malaya nawa mula sa pag - ibig sa salapi ang inyong paraan ng pamumuhay , habang kayo ay kontento na sa mga bagay sa kasalukuyan . ” 
 Kapag pinag - iisipang pasukin ang isang negosyo , dapat isaalang - alang ng isang Kristiyano , ‘ Talaga bang kailangan kong pasukin ang negosyong ito ? ’ 
 Ang pamumuhay nang simple at nakasentro sa pagsamba kay Jehova ay magsasanggalang sa atin mula sa “ lahat ng uri ng nakapipinsalang mga bagay . ” ​ — 1 Timoteo 6 : 6 - 10 . 
 Mga Hamong Napapaharap sa mga Kristiyanong Walang Asawa 
 ( a ) Anong mga hamon ang napapaharap sa maraming Kristiyanong walang asawa ? 
 ( b ) Paano nasasangkot ang pagkamatapat sa Diyos sa pagpili natin ng mapapangasawa ? 
 Maraming lingkod ni Jehova ang nagnanais mag - asawa subalit hindi sila makakita ng isang kapananampalatayang nagugustuhan nila . 
 Sa ilang lupain , matindi ang panggigipit ng mga tao na mag - asawa ang isa . 
 Subalit maaaring kakaunti lamang ang pagkakataong makakilala ng potensiyal na mapapangasawa sa gitna ng mga kapananampalataya . 
 Gayunman , alam ng mga Kristiyano , na ang pagsunod sa utos ng Bibliya na mag - asawa “ tangi lamang sa Panginoon ” ay pagpapakita ng pagkamatapat kay Jehova . 
 Upang ang mga Kristiyanong walang asawa ay makatayong matatag laban sa panggigipit at tuksong napapaharap sa kanila , kailangan nilang panatilihing lubos ang kanilang katinuan . 
 Anong panggigipit ang naranasan ng babaing Shulamita , at paano maaaring mapaharap sa gayunding hamon ang mga babaing Kristiyano ? 
 Sa Awit ni Solomon , isang hari ang nabighani sa isang probinsiyana na tinatawag na Shulamita . 
 Sinuyo niya ang dalaga sa pamamagitan ng pagpapakita ng kaniyang kayamanan , kabantugan , at panghalina , kahit umiibig na ito sa isang binata . 
 Kung ikaw ay isang babaing Kristiyano , baka nagugustuhan ka rin ng isang lalaking hindi mo naman gusto . 
 Baka isang katrabaho mo , marahil ay isa na mataas ang posisyon , ang pumupuri sa iyo , ginagawan ka ng pabor , at laging humahanap ng pagkakataong makasama ka . 
 Mag - ingat sa gayong labis na papuri at atensiyon . 
 Bagaman hindi naman palaging dahil sa pag - ibig o imoralidad ang intensiyon ng taong iyon , kadalasan nang ganoon ang nangyayari . 
 Tulad ng dalagang Shulamita , maging “ isang pader . ” 
 Matatag na tanggihan ang mga romantikong paglapit . 
 Sa simula pa lamang ay ipaalam mo na sa mga katrabaho mo na isa kang Saksi ni Jehova , at samantalahin mo ang mga pagkakataon na makapagpatotoo sa kanila . 
 Magsisilbi itong proteksiyon sa iyo . 
 Anu - ano ang ilang panganib sa pakikipagrelasyon sa isang estranghero sa Internet ? 
 ( Tingnan din ang kahon sa pahina 25 . ) 
 Nauuso sa ngayon ang mga Web site sa Internet na dinisenyo para tulungan ang mga indibiduwal na walang asawa na makahanap ng mapapangasawa . 
 Para sa ilan , ang mga ito ay isang paraan upang makakilala ng mga taong wala silang pagkakataong makilala . 
 Gayunman , talagang mapanganib ang basta na lamang pakikipagrelasyon sa isang estranghero . 
 Sa Internet , napakahirap tukuyin kung ano ang totoo at hindi totoo . 
 Hindi lahat ng nagsasabing lingkod sila ni Jehova ay talaga ngang lingkod niya . 
 Bukod diyan , sa pakikipag - date sa Internet , maaaring mabilis na mabuo ang isang relasyon , at maaari nitong pilipitin ang pag - iisip ng isang tao . 
 Sa pamamagitan man ng Internet o ng iba pang paraan , hindi katalinuhang maglinang ng matalik na ugnayan sa isang taong hindi mo gaanong kilala . ​ — 1 Corinto 15 : 33 . 
 Paano mapatitibay ng mga kapananampalataya ang mga Kristiyanong walang asawa ? 
 Si Jehova “ ay napakamagiliw sa pagmamahal ” sa kaniyang mga lingkod . 
 Alam niya na ang mga hamong napapaharap sa mga Kristiyanong hindi naman kagustuhang manatiling walang asawa ay nakapanghihina ng loob kung minsan , at pinahahalagahan niya ang kanilang pagkamatapat . 
 Paano sila mapatitibay ng iba ? 
 Dapat na palagi natin silang papurihan sa kanilang pagkamasunurin at mapagsakripisyong espiritu . 
 Maaari rin natin silang isama sa mga nakapagpapatibay na pagsasamahan . 
 Nagawa mo na ba iyan kamakailan ? 
 Karagdagan pa , maaari natin silang ipanalangin , anupat hinihiling kay Jehova na tulungan silang makapanatiling balanse sa espirituwal at magtamo ng kagalakan sa paglilingkod sa kaniya . 
 Sa pamamagitan ng ating taimtim na interes , ipakita sana natin na pinahahalagahan natin ang mga matapat na ito gaya ng pagpapahalaga sa kanila ni Jehova . ​ — Awit 37 : 28 . 
 Pagharap sa mga Problema sa Kalusugan 
 Anu - anong hamon ang maidudulot ng malubhang mga problema sa kalusugan ? 
 Napakalungkot nga kapag tayo o ang mahal natin sa buhay ay may malubhang problema sa kalusugan ! 
 Bagaman gusto nating makahanap ng epektibong paraan ng paggamot , mahalagang manghawakan tayo sa maka - Kasulatang mga simulain . 
 Halimbawa , maingat na sinusunod ng mga Kristiyano ang utos ng Bibliya na umiwas sa dugo , at iniiwasan nila ang anumang paraan ng pagsusuri o paggamot na nagsasangkot ng espiritismo . 
 Ngunit para sa mga walang pagsasanay sa medisina , ang pagpili ng paraan ng paggamot ay maaaring napakakomplikado at napakahirap . 
 Ano ang makatutulong sa atin upang mapanatili nating lubos ang ating katinuan ? 
 Paano makapananatiling timbang ang isang Kristiyano kapag pumipili siya ng paraan ng paggamot ? 
 “ Pinag - iisipan ng matalino ang kaniyang mga hakbang ” sa pamamagitan ng pagsasaliksik sa Bibliya at sa iba pang mga publikasyong Kristiyano . 
 Sa mga lugar na kaunti lamang ang mga manggagamot at mga ospital , maaaring ang tradisyonal na mga medisina lamang , na gumagamit ng mga halamang - gamot , ang tanging mapagpipilian . 
 Kung pinag - iisipan nating gumamit ng gayong paraan ng paggamot , may mga impormasyong makatutulong sa atin sa Abril 15 , 1987 , isyu ng Ang Bantayan , pahina 26 - 9 . 
 Binabanggit nito ang potensiyal na mga panganib . 
 Halimbawa , baka kailangan nating alamin ang sumusunod : Ang tradisyonal na manggagamot ba ay kilalang nagsasagawa ng espiritismo ? 
 Ang paggamot ba ay batay sa paniniwalang ang sakit at kamatayan ay dulot ng alinman sa nagalit na mga diyos ( o espiritu ng mga ninuno ) o ng mga kaaway na nagsasagawa ng pangkukulam ? 
 May mga hain ba , bulong , o iba pang espiritistikong mga ritwal na isinasagawa bago manggamot o bago gamitin ang gamot ? 
 Ang gayong pagsasaliksik ay tutulong sa atin na sundin ang kinasihang payo : “ Tiyakin ninyo ang lahat ng bagay ; manghawakan kayong mahigpit sa kung ano ang mainam . ” 
 * Tutulong ito upang makapanatili tayong timbang . 
 13 , 14 . ( a ) Paano natin maipakikita ang pagkamakatuwiran sa pangangalaga sa ating pisikal na kalusugan ? 
 ( b ) Bakit kailangan ang pagkamakatuwiran kapag sinasabi natin sa iba ang mga bagay - bagay tungkol sa kalusugan at medisina ? 
 Kailangan ang pagkamakatuwiran sa lahat ng aspekto ng buhay , pati na sa pangangalaga ng ating pisikal na kalusugan . 
 Ang pagiging timbang sa pangangalaga sa ating kalusugan ay pagpapakita ng pagpapahalaga natin sa mahalagang kaloob na buhay . 
 Kapag may karamdaman tayo , talagang kailangan natin itong bigyang - pansin . 
 Gayunman , matatamo lamang natin ang sakdal na kalusugan kapag dumating na ang takdang panahon ng Diyos para sa “ pagpapagaling sa mga bansa . ” 
 Kailangan tayong magbantay laban sa pagbibigay ng labis - labis na atensiyon sa ating pisikal na kalusugan anupat naisasaisantabi na natin ang mas mahalagang espirituwal na mga pangangailangan natin . ​ — Mateo 5 : 3 ; Filipos 1 : 10 . 
 Kailangan din tayong maging timbang at makatuwiran kapag sinasabi natin sa iba ang mga bagay - bagay tungkol sa kalusugan at medisina . 
 Hindi dapat mangibabaw ang mga paksang ito sa ating mga usapan kapag nagtitipun - tipon tayo para sa espirituwal na pakikipagsamahan sa Kristiyanong mga pagpupulong at asamblea . 
 Karagdagan pa , ang mga pagpapasiya may kaugnayan sa paraan ng paggamot ay karaniwan nang nagsasangkot ng mga simulain ng Bibliya , budhi ng isa , at ng kaniyang kaugnayan kay Jehova . 
 Samakatuwid , hindi pagpapakita ng pag - ibig kung igigiit natin sa isang kapananampalataya ang ating pangmalas o pipilitin natin siyang ipagwalang - bahala ang idinidikta ng kaniyang budhi . 
 Bagaman maaaring sumangguni sa mga may - gulang na indibiduwal sa kongregasyon , ang bawat Kristiyano ay kailangang ‘ magdala ng kaniyang sariling pasan ’ ng pananagutan sa paggawa ng mga desisyon , at “ ang bawat isa sa atin ay magsusulit sa Diyos para sa kaniyang sarili . ” ​ — Galacia 6 : 5 ; Roma 14 : 12 , 22 , 23 . 
 Kapag Dumaranas Tayo ng Kaigtingan 
 Paano tayo maaaring maapektuhan ng maiigting na kalagayan ? 
 Maging ang mga matapat na lingkod ni Jehova ay maaaring makapagsalita o gumawi nang may - kamangmangan dahil sa maiigting na kalagayan . 
 Nang dumanas si Job ng matinding pagsubok , hindi siya gaanong naging timbang at kinailangan pang ituwid ang kaniyang pangmalas . 
 Bagaman “ si Moises ay totoong pinakamaamo sa lahat ng taong nasa ibabaw ng lupa , ” minsan ay nagalit din siya at nagsalita nang padalus - dalos . 
 Kahanga - hanga ang ipinakita ni David na pagpipigil sa sarili nang hindi niya pinatay si Haring Saul , subalit nang insultuhin siya ni Nabal at pagsisigawan ang kaniyang mga tauhan , galit na galit si David at hindi siya nakapagpasiya nang tama . 
 Saka lamang siya natauhan nang mamagitan si Abigail , kaya naiwasan ang malubhang pagkakamali . ​ — 1 Samuel 24 : 2 - 7 ; 25 : 9 - ​ 13 , 32 , 33 . 
 Anu - ano ang tutulong sa atin upang maiwasan nating kumilos nang padalus - dalos ? 
 Tayo rin ay maaaring mapaharap sa maiigting na situwasyon na maaaring makaapekto sa ating mabuting pagpapasiya . 
 Ang maingat na pagsasaalang - alang sa mga pananaw ng iba , gaya ng ginawa ni David , ay makatutulong upang maiwasan nating kumilos nang padalus - dalos at mabilis na magkasala . 
 Karagdagan pa , hinihimok tayo ng Salita ng Diyos : “ Maligalig kayo , ngunit huwag magkasala . 
 Magsalita kayo sa inyong puso , sa inyong higaan , at manahimik kayo . ” 
 Hangga’t magagawa natin , isang katalinuhang maghintay hanggang maging kalmado na tayo bago tayo kumilos o gumawa ng mga pasiya . 
 Maaari tayong bumaling kay Jehova sa pamamagitan ng marubdob na panalangin , “ at ang kapayapaan ng Diyos na nakahihigit sa lahat ng kaisipan ay magbabantay sa [ ating ] mga puso at sa [ ating ] mga kakayahang pangkaisipan sa pamamagitan ni Kristo Jesus . ” 
 Ang bigay - Diyos na kapayapaang ito ay magpapatibay at tutulong sa atin upang mapanatili nating lubos ang ating katinuan . 
 Bakit tayo dapat umasa kay Jehova upang mapanatili nating lubos ang ating katinuan ? 
 Sa kabila ng pagsisikap nating umiwas sa mga panganib at kumilos nang may - katalinuhan , lahat tayo ay nagkakamali pa rin . 
 Posibleng makagawa tayo ng isang kapaha - pahamak at maling hakbang nang hindi natin namamalayan . 
 Karagdagan pa , bilang mga taong nilalang , wala tayong kakayahan ni karapatang magtuwid ng ating hakbang nang walang gabay ni Jehova . 
 Laking pasasalamat natin dahil tinitiyak niya sa atin : “ Pagkakalooban kita ng kaunawaan at tuturuan kita hinggil sa daan na dapat mong lakaran . 
 Magpapayo ako habang ang aking mata ay nakatingin sa iyo . ” 
 Oo , sa tulong ni Jehova , mapananatili nating lubos ang ating katinuan . 
 [ Mga talababa ] 
 Para sa karagdagang impormasyon hinggil sa nasusulat na mga kasunduan sa negosyo , tingnan Ang Bantayan , Agosto 1 , 1997 , pahina 30 - 1 ; Nobyembre 15 , 1986 , pahina 16 - 17 ; at Gumising ! , Hulyo 8 , 1983 , pahina 14 - 18 , na inilathala ng mga Saksi ni Jehova . 
 Makatutulong din ang paraang ito sa mga taong nag - iisip na sumubok ng mga kontrobersiyal na paraan ng paggamot . 
 Paano Mo Sasagutin ? 
 Paano natin mapananatili ang ating katinuan 
 • kapag inalukan tayong pasukin ang isang negosyo ? 
 • kapag naghahanap ng mapapangasawa ? 
 • kapag napapaharap sa mga problema sa kalusugan ? 
 • kapag dumaranas ng kaigtingan ? 
 [ Kahon sa pahina 25 ] 
 Mapagkakatiwalaan Mo Ba Ito ? 
 Upang hindi managot sa masasamang epekto ang mga Web site na dinisenyo para sa mga naghahanap ng mapapangasawa , ganito ang mababasa sa mga site na ito : 
 “ Sa kabila ng aming pagsisikap , hindi pa rin namin magagarantiyahan ang tunay na pagkakakilanlan ng mga indibiduwal . ” 
 “ Hindi namin magagarantiyahan kung tumpak , kumpleto , o kapaki - pakinabang ang anumang impormasyong makikita sa [ Web site na ito ] . ” 
 “ Ang mga opinyon , payo , kapahayagan , alok , o iba pang impormasyon o nilalaman na mababasa sa [ Web site na ito ] ay pawang mula sa mga awtor nito . . . at hindi laging mapananaligan . ” 
 [ Larawan sa pahina 23 ] 
 “ Pinag - iisipan ng matalino ang kaniyang mga hakbang ” 
 [ Mga larawan sa pahina 24 , 25 ] 
 Paano matutularan ng mga babaing Kristiyano ang dalagang Shulamita ? 
 [ Larawan sa pahina 26 ] 
 “ Tiyakin ninyo ang lahat ng bagay ; manghawakan kayong mahigpit sa kung ano ang mainam ” 
 “ Ang Bawat Isa ay Magdadala ng Kaniyang Sariling Pasan ” 
 “ Ang bawat isa sa atin ay magsusulit sa Diyos para sa kaniyang sarili . ” ​ — ROMA 14 : 12 . 
 Sa anong pananagutan napaharap ang tatlong Hebreo ? 
 TATLONG kabataang Hebreo na nakatira sa Babilonya ang napapaharap sa isang pagpapasiyang nangangahulugan ng buhay at kamatayan . 
 Yuyukod kaya sila sa isang napakalaking imahen , na siyang kahilingan sa kautusan ng lupain ? 
 O tatanggi silang sumamba rito at sa gayon ay maihagis sa nagniningas na maapoy na hurno ? 
 Wala nang pagkakataon sina Sadrac , Mesac , at Abednego na kumonsulta sa iba ; at hindi na rin naman ito kailangan . 
 Walang pag - aatubili nilang ipinahayag : “ Talastasin mo , O hari , na hindi ang iyong mga diyos ang paglilingkuran namin , at ang imaheng ginto na itinayo mo ay hindi namin sasambahin . ” 
 Pinasan ng tatlong Hebreo ang kanilang sariling pananagutan . 
 Sino ang masasabing nagpasiya para kay Pilato hinggil kay Jesu - Kristo , at ligtas na ba sa pananagutan ang Romanong gobernador dahil dito ? 
 Mga anim na siglo pagkatapos nito , dininig ng isang gobernador ang mga paratang laban sa isang tao . 
 Matapos pag - aralan ang kaso , nakumbinsi siya na walang kasalanan ang akusado . 
 Pero ang gusto ng mga tao ay ipapatay ang taong iyon . 
 Bagaman tutol ang gobernador , atubili siyang pasanin ang kaniyang sariling pananagutan kung kaya nadaig siya ng panggigipit . 
 Habang naghuhugas ng kamay , sinabi niya : “ Ako ay walang - sala sa dugo ng taong ito . ” 
 Pagkatapos ay ibinigay niya ang taong iyon upang ibayubay . 
 Oo , sa halip na pasanin ni Poncio Pilato ang kaniyang pananagutang magpasiya hinggil kay Jesu - Kristo , hinayaan niyang iba ang magpasiya para sa kaniya . 
 Kahit anong paghuhugas pa ang gawin niya , mananagot pa rin siya sa di - makatarungang sentensiyang iginawad niya kay Jesus . ​ — Mateo 27 : 11 - 26 ; Lucas 23 : 13 - 25 . 
 Bakit hindi natin dapat hayaang iba ang magpasiya para sa atin ? 
 Ikaw , kapag kinailangan mong magpasiya , katulad ka rin ba ng tatlong Hebreo , o hinahayaan mong diktahan ka ng iba ? 
 Hindi madaling magpasiya . 
 Kailangan ang pagkamaygulang upang makagawa ng tamang pagpili . 
 Halimbawa , kailangang gumawa ng mahuhusay na pasiya ang mga magulang para sa kanilang menor - de - edad na mga anak . 
 Mangyari pa , napakahirap magpasiya kapag komplikado ang situwasyon at maraming bagay ang dapat timbangin . 
 Gayunman , ang pananagutang magpasiya ay hindi kasimbigat ng “ mga pasanin , ” o nakababagabag na mga bagay , na maaaring dalhin para sa atin ng mga may “ espirituwal na kuwalipikasyon . ” 
 Sa halip , ito’y isang pasan na ‘ pagsusulitan sa Diyos ng bawat isa sa atin para sa kaniyang sarili . ’ 
 “ Ang bawat isa ay magdadala ng kaniyang sariling pasan , ” ang sabi ng Bibliya . 
 Kung gayon , paano kaya tayo makagagawa ng matatalinong pasiya ? 
 Una , dapat na alam natin ang ating mga limitasyon bilang tao at pag - aralan kung ano ang kailangan upang mapunan ang mga ito . 
 Isang Susing Kahilingan 
 Anong napakahalagang aral tungkol sa pagpapasiya ang dapat nating matutuhan mula sa pagsuway ng unang mag - asawa ? 
 Noong unang panahon ng kasaysayan ng tao , gumawa ang unang mag - asawa ng isang pagpapasiyang nagdulot ng kapahamakan . 
 Pinili nilang kainin ang bunga ng punungkahoy ng pagkakilala ng mabuti at masama . 
 Ano kaya ang saligan ng kanilang pagpapasiya ? 
 “ Nakita ng babae na ang punungkahoy ay mabuting kainin at na iyon ay kapana - panabik sa mga mata , oo , ang punungkahoy ay kanais - nais na tingnan , ” ang sabi ng Bibliya . 
 “ Kaya siya ay nagsimulang kumuha ng bunga niyaon at kinain iyon . 
 Pagkatapos ay binigyan din niya ang kaniyang asawa nang kasama na niya at nagsimula itong kumain niyaon . ” 
 Ang pasiyang iyon ni Eva ay nakasalig sa sakim na pagnanasa . 
 Nang kainin niya ito , nakikain na rin si Adan . 
 Kaya naman , ang kasalanan at kamatayan ay “ lumaganap sa lahat ng tao . ” 
 Ang pagsuway nina Adan at Eva ay dapat magturo sa atin ng isang napakahalagang aral may kinalaman sa mga limitasyon ng tao : Kung hindi susunod sa patnubay ng Diyos , malamang na magkamali ang tao sa pagpapasiya . 
 Anong patnubay ang inilaan ni Jehova sa atin , at ano ang dapat nating gawin upang makinabang dito ? 
 Mabuti na lamang at binigyan tayo ng patnubay ng Diyos na Jehova ! 
 Ganito ang sabi ng Kasulatan sa atin : “ Ang iyong mga tainga ay makaririnig ng salita sa likuran mo na nagsasabi : ‘ Ito ang daan . 
 Lakaran ninyo ito , ’ sakaling pumaroon kayo sa kanan o sakaling pumaroon kayo sa kaliwa . ” 
 Kinakausap tayo ni Jehova sa pamamagitan ng kaniyang kinasihang Salita , ang Bibliya . 
 Dapat nating pag - aralan ang Kasulatan at magkaroon ng tumpak na kaalaman dito . 
 Upang makagawa ng tamang pagpili , dapat tayong makibahagi sa “ matigas na pagkain [ na ] nauukol sa mga taong may - gulang . ” 
 ‘ Dahil sa paggamit , nasasanay rin natin ang ating mga kakayahan sa pang - unawa na makilala kapuwa ang tama at ang mali . ’ 
 Masasanay natin ang ating kakayahan sa pang - unawa kung ikakapit natin ang ating mga natututuhan mula sa Salita ng Diyos . 
 Ano ang kailangan upang gumana nang wasto ang ating budhi ? 
 Ang ating minanang budhi ay mahalaga sa paggawa natin ng mga pasiya . 
 May kakayahan itong magpasiya , at maaari tayo nitong ‘ akusahan o ipagdahilan pa nga . ’ 
 Gayunman , upang gumana nang wasto ang ating budhi , dapat itong maliwanagan ng tumpak na kaalaman sa Salita ng Diyos at maging sensitibo sa pagkakapit ng Salitang iyan . 
 Ang di - sinanay na budhi ay madaling maimpluwensiyahan ng lokal na mga kostumbre at kaugalian . 
 Ang ating kapaligiran at ang opinyon ng ibang tao ay maaari ring magligáw sa atin . 
 Ano ang mangyayari sa ating budhi kapag patuloy na ipinagwawalang - bahala ang mga idinidikta nito at nilalabag ang mga pamantayan ng Diyos ? 
 Darating ang araw na ito’y matatatakan “ na waring sa pamamagitan ng pangherong bakal , ” anupat parang pinasong laman na nagkapilat ​ — manhid at walang pakiramdam . 
 Sa kabilang dako naman , ang budhing sinanay sa Salita ng Diyos ay maaasahan bilang patnubay . 
 Ano ang susing kahilingan sa paggawa ng matalinong pasiya ? 
 Kung gayon , ang susing kahilingan sa pagpasan ng pananagutang gumawa ng matalinong pasiya ay ang tumpak na kaalaman sa Kasulatan at ang kakayahang ikapit ito . 
 Sa halip na magpadalus - dalos sa pagpapasiya , kailangan muna tayong gumugol ng sapat na panahon sa pagsasaliksik sa makadiyos na mga simulain at sa paggamit ng ating kakayahang mag - isip sa pagkakapit sa mga ito . 
 Kailangan man tayong magpasiya agad ​ — gaya nina Sadrac , Mesac , at Abednego ​ — ​ magagawa natin ito kung may tumpak na kaalaman tayo sa Salita ng Diyos at nasanay nito ang ating budhi . 
 Upang maunawaan kung paano makatutulong ang pagsulong tungo sa pagkamaygulang para mapatalas ang ating kakayahang magpasiya , isaalang - alang natin ang dalawang pitak ng buhay . 
 Sino ang Dapat na Maging mga Kasama Natin ? 
 8 , 9 . ( a ) Anu - anong simulain ang nagpapakita na kailangan tayong umiwas sa masasamang kasama ? 
 ( b ) Ang pagkakaroon ba ng masasamang kasama ay tumutukoy lamang sa tuwirang pakikisama sa mga taong walang prinsipyo ? 
 Ipaliwanag . 
 “ Huwag kayong palíligaw , ” isinulat ni apostol Pablo . 
 “ Ang masasamang kasama ay sumisira ng kapaki - pakinabang na mga ugali . ” 
 Sinabi ni Jesu - Kristo sa kaniyang mga alagad : “ Hindi kayo bahagi ng sanlibutan . ” 
 Nang matutuhan natin ang mga simulaing ito , agad nating nakita na kailangang umiwas sa pakikisama sa mga mapakiapid , mangangalunya , magnanakaw , lasenggo , at mga katulad nito . 
 At habang sumusulong tayo sa kaalaman sa katotohanan sa Bibliya , napag - iisip - isip natin na makasásamâ rin ang pakikisama sa gayong mga tao sa pamamagitan ng panonood sa kanila sa mga pelikula , sa telebisyon , o sa computer o sa pamamagitan ng pagbabasa sa mga aklat tungkol sa kanila . 
 Totoo rin ito kapag nakikisama tayo sa “ mga mapagpakunwari ” sa mga chat room sa Internet . ​ — Awit 26 : 4 . 
 Kumusta naman ang matalik na pakikisama sa mga taong may malinis na moral nga pero wala namang pananampalataya sa tunay na Diyos ? 
 Ganito ang sabi sa atin ng Kasulatan : “ Ang buong sanlibutan ay nasa kapangyarihan ng isa na balakyot . ” 
 Naunawaan natin na ang masasamang kasama ay hindi lamang yaong mga taong kunsintidor o may mababang moral . 
 Kung gayon , isang katalinuhan na makipagkaibigan lamang sa mga umiibig kay Jehova . 
 Ano ang tutulong sa atin na gumawa ng timbang na pagpapasiya may kinalaman sa ating pakikisalamuha sa sanlibutan ? 
 Imposible na lubusang makaiwas sa pakikisalamuha sa mga tagasanlibutan at hindi naman ito iniutos . 
 Nakakasalamuha natin ang mga tagasanlibutan kapag nakikibahagi tayo sa Kristiyanong ministeryo , pumapasok sa paaralan , at nagtatrabaho . 
 Ang isang Kristiyanong kasal sa isang di - sumasampalataya ay kailangang makisalamuha nang mas madalas sa mga tagasanlibutan na di - gaya ng iba . 
 Subalit kung gagamitin natin ang ating sinanay na kakayahan sa pang - unawa , makikita nating magkaiba ang pakikisalamuha sa sanlibutan dahil kailangan ito at ang matalik na pakikipagkaibigan sa kanila . 
 Sa gayon , makagagawa tayo ng timbang na pagpapasiya kung dapat nga tayong makibahagi sa mga gawaing extracurricular sa paaralan , gaya ng isport at mga sayaw , at dumalo sa mga parti at kainan na isinaayos para sa mga kasamahan sa trabaho . 
 Pagpili ng Trabaho 
 Ano muna ang dapat nating isaalang - alang sa pagpili ng trabaho ? 
 Ang timbang na pagkakapit sa mga simulain sa Bibliya ay tutulong sa atin na magpasiya kung paano natin tutuparin ang ating obligasyong ‘ maglaan sa mga miyembro ng ating sambahayan . ’ 
 Isaalang - alang muna natin ang uri mismo ng trabaho ​ — kung ano ang hinihiling nitong gawin natin . 
 Tiyak na maling piliin ang isang uri ng trabahong nagtataguyod sa gawaing tahasang hinahatulan sa Bibliya . 
 Kaya hindi dapat tanggapin ng tunay na mga Kristiyano ang mga trabahong maaaring magsangkot ng idolatriya , pagnanakaw , maling paggamit ng dugo , o iba pang di - makakasulatang mga gawain . 
 Hindi rin tayo magsisinungaling o mandaraya , kahit na iutos pa ng ating amo na gawin ito . ​ — Gawa 15 : 29 ; Apocalipsis 21 : 8 . 
 12 , 13 . 
 Bukod sa trabaho mismo , anu - ano ang ilang bagay na mahalaga sa pagpapasiya may kinalaman sa trabaho ? 
 Paano kung hindi naman espesipikong lumalabag sa anumang kahilingan ng Diyos ang mismong trabaho ? 
 Habang dumarami ang ating kaalaman sa katotohanan at sumusulong ang ating kakayahan sa pang - unawa , makikilala natin ang iba pang batayan na dapat isaalang - alang . 
 Paano kung ang trabaho ay magsasangkot sa atin sa di - makakasulatang gawain , gaya ng pagiging tagasagot ng telepono sa isang pasugalan ? 
 Dapat ding isaalang - alang ang pinanggagalingan ng pasuweldo at ang lokasyon ng trabaho . 
 Halimbawa , iaalok ba ng isang Kristiyanong kontratista ang kaniyang serbisyo para pinturahan ang isa sa mga simbahan ng Sangkakristiyanuhan at sa gayon ay nakikibahagi siya sa pagtataguyod ng huwad na relihiyon ? ​ — 2 Corinto 6 : 14 - 16 . 
 Paano kung sa isang pagkakataon ay tanggapin ng ating amo ang isang kontrata sa pagpapaganda ng isang dako ng huwad na pagsamba ? 
 Sa kasong ito , kailangan nating isaalang - alang ang saklaw ng ating awtoridad sa trabaho at ang antas ng ating pagkakasangkot dito . 
 At kumusta naman ang pagsasagawa ng isang legal na serbisyo , gaya ng pagdadala ng sulat sa iba’t ibang lugar sa komunidad , pati na sa mga dako kung saan itinataguyod ang mga maling gawain ? 
 Hindi ba’t kapit dito ang simulaing sinasabi sa Mateo 5 : 45 ? 
 Hindi dapat ipagwalang - bahala ang maaaring maging epekto sa ating budhi ng ating ginagawa sa araw - araw . 
 Oo , kailangan nating patalasin ang ating mga kakayahan sa pang - unawa at sanayin ang ating bigay - Diyos na budhi upang mapasan ang ating pananagutang gumawa ng timbang na pagpapasiya may kinalaman sa trabaho . 
 “ Sa Lahat ng Iyong mga Lakad ay Isaalang - alang Mo Siya ” 
 Sa pagpapasiya , ano ang dapat na palagi nating isasaalang - alang ? 
 Kumusta naman ang mga pagpapasiya natin may kinalaman sa ibang bagay , gaya ng pagkuha ng sekular na edukasyon at pagtanggap o pagtanggi sa isang paraan ng paggagamot ? 
 Kapag napaharap tayo sa anumang pagpapasiya , dapat muna nating alamin ang angkop na mga simulain ng Bibliya at saka natin gamitin ang ating talino sa pagkakapit nito . 
 “ Magtiwala ka kay Jehova nang iyong buong puso at huwag kang manalig sa iyong sariling pagkaunawa , ” ang sabi ng marunong na si Haring Solomon ng sinaunang Israel . 
 “ Sa lahat ng iyong mga lakad ay isaalang - alang mo siya , at siya mismo ang magtutuwid ng iyong mga landas . ” ​ — Kawikaan 3 : 5 , 6 . 
 Ano ang matututuhan natin sa mga Kristiyano noong unang siglo tungkol sa pagpapasiya ? 
 Madalas na apektado ang iba sa ating pagpapasiya , at dapat natin itong pag - isipan . 
 Halimbawa , ang mga Kristiyano noong unang siglo ay wala na sa ilalim ng marami sa mga restriksiyon ng Kautusang Mosaiko hinggil sa pagkain . 
 Maaari na nilang kainin ang ilang pagkaing itinuturing na marumi ayon sa Kautusan at hindi naman tututulan sa ibang paraan . 
 Gayunman , isinulat ni apostol Pablo ang tungkol sa karne ng hayop na maaaring ginamit sa templo ng mga idolo : “ Kung ang pagkain ay nagpapatisod sa aking kapatid , hindi na ako muling kakain ng karne , upang hindi ko matisod ang aking kapatid . ” 
 Hinimok ang sinaunang mga Kristiyano na isaalang - alang ang budhi ng iba upang hindi sila matisod . 
 Ang ating pagpapasiya ay hindi dapat “ maging mga sanhi ng ikatitisod . ” ​ — 1 Corinto 10 : 29 , 32 . 
 Hanapin ang Makadiyos na Karunungan 
 Paano nakatutulong sa atin ang panalangin sa paggawa ng pasiya ? 
 Ang napakahalagang tulong sa pagpapasiya ay panalangin . 
 “ Kung ang sinuman sa inyo ay nagkukulang ng karunungan , ” ang sabi ng alagad na si Santiago , “ patuloy siyang humingi sa Diyos , sapagkat siya ay saganang nagbibigay sa lahat at hindi nandurusta ; at ibibigay ito sa kaniya . ” 
 Taglay ang pagtitiwala , maaari tayong manalangin kay Jehova at humiling ng kinakailangang karunungan para makapagpasiya nang tama . 
 Kapag nakikipag - usap tayo sa tunay na Diyos tungkol sa ating mga álalahanín at umaasa sa kaniyang patnubay , maaari tayong tulungan ng banal na espiritu na lalong maunawaan ang mga tekstong isinasaalang - alang natin at maalaala yaong mga nakaligtaan natin . 
 Paano makatutulong sa atin ang iba sa paggawa ng pasiya ? 
 Matutulungan ba tayo ng iba sa pagpapasiya ? 
 Oo , naglaan si Jehova ng may - gulang na mga indibiduwal sa kongregasyon . 
 Maaari silang konsultahin , lalo na kung isa itong mabigat na pagpapasiya . 
 Ang mga indibiduwal na may malalim na kaunawaan sa espirituwal at makaranasan sa buhay ay makapagbibigay sa atin ng karagdagang mga simulain mula sa Bibliya na maaaring may kinalaman sa ating pagpapasiya at makatutulong sa atin na ‘ matiyak ang mga bagay na higit na mahalaga . ’ 
 Subalit tandaan : Hindi dapat na ibang tao ang magpasiya para sa atin . 
 Tayo ang dapat magpasan ng pananagutan . 
 Ang Resulta ​ — Palagi Bang Mabuti ? 
 Ano ang masasabi tungkol sa resulta ng mahusay na pagpapasiya ? 
 Palagi bang mabuti ang resulta ng maingat na mga pagpapasiyang lubusang nakasalig sa mga simulain ng Bibliya ? 
 Oo , sa dakong huli . 
 Subalit kung minsan , maaaring hindi mo magustuhan ang dagliang epekto nito . 
 Alam nina Sadrac , Mesac , at Abednego na maaaring kamatayan ang maging resulta ng kanilang pasiyang huwag sumamba sa napakalaking imahen . 
 Gayundin , matapos sabihin ng mga apostol sa Judiong Sanedrin na dapat nilang sundin ang Diyos bilang tagapamahala sa halip na mga tao , pinagpapalo muna sila bago pakawalan . 
 Bukod diyan , “ ang panahon at ang di - inaasahang pangyayari ” ay maaaring magkaroon ng masamang epekto sa anumang pasiya natin . 
 Kung magdusa man tayo sa paanuman sa kabila ng tamang pasiya natin , makapagtitiwala tayo na tutulungan tayo ni Jehova na magbata at pagpapalain niya tayo sa dakong huli . ​ — 2 Corinto 4 : 7 . 
 Paano natin buong - tapang na mapapasan ang ating sariling pananagutan sa pagpapasiya ? 
 Kung gayon , kapag nagpapasiya , dapat nating hanapin ang mga simulain sa Kasulatan at gamitin ang ating talino sa pagkakapit nito . 
 Kaylaking pasasalamat natin sa tulong na inilalaan ni Jehova sa pamamagitan ng kaniyang banal na espiritu at ng may - gulang na mga indibiduwal sa kongregasyon ! 
 Sa pamamagitan ng ganitong patnubay at mga paglalaan , buong - tapang nating pasanin ang ating sariling pananagutan sa matalinong pagpapasiya . 
 Ano ang Natutuhan Mo ? 
 • Ano ang isang susing kahilingan sa mahusay na pagpapasiya ? 
 • Paano nakaaapekto sa ating pagpili ng mga kasama ang pagsulong tungo sa pagkamaygulang ? 
 • Anu - ano ang ilang mahahalagang bagay na dapat nating isaalang - alang kapag nagpapasiya hinggil sa trabaho ? 
 • Anong tulong ang makukuha sa paggawa ng pasiya ? 
 [ Larawan sa pahina 22 ] 
 Natuto tayo ng napakahalagang aral sa pagsuway nina Adan at Eva 
 [ Larawan sa pahina 24 ] 
 Bago gumawa ng mahalagang pagpapasiya , saliksikin muna ang makadiyos na mga simulain 
 Umiwas sa Huwad na Pagsamba ! 
 “ ‘ Lumabas kayo mula sa kanila , at humiwalay kayo , ’ sabi ni Jehova , ‘ at tigilan na ninyo ang paghipo sa maruming bagay . ’ ” ​ — 2 CORINTO 6 : 17 . 
 Ano ang espirituwal na kalagayan ng maraming taimtim na tao ? 
 MARAMING taimtim na tao ang hindi nakaaalam ng katotohanan tungkol sa Diyos at sa kinabukasan ng sangkatauhan . 
 Palibhasa’y walang makuhang sagot hinggil sa mahahalagang bagay na ito , nabubuhay sila sa kalituhan at kawalang katiyakan . 
 Milyun - milyon ang naging alipin ng pamahiin , ritwal , at mga pagdiriwang na kinamumuhian ng ating Maylalang . 
 Malamang na may mga kapitbahay at kamag - anak kang naniniwala sa maapoy na impiyerno , tatluhang Diyos , imortalidad ng kaluluwa , o iba pang huwad na turo . 
 Ano ang ginawa ng mga lider ng relihiyon , at ano ang naging resulta ? 
 Ano ang dahilan ng paglaganap na ito ng espirituwal na kadiliman ? 
 Nakapagtataka , relihiyon ang dahilan ​ — partikular na ang mga organisasyon at lider ng relihiyon na nagtuturo ng mga ideyang salungat sa kaisipan ng Diyos . 
 Bilang resulta , maraming tao ang napaniwalang sumasamba sila sa tunay na Diyos , gayong ang totoo ay ginagalit nila Siya . 
 Ang huwad na relihiyon ang talagang dahilan ng masaklap na kalagayang ito . 
 Sino ang pasimuno ng huwad na relihiyon , at paano siya inilalarawan sa Bibliya ? 
 May isang di - nakikitang persona sa likod ng huwad na relihiyon . 
 Bilang pagtukoy sa personang ito , sinabi ni apostol Pablo : “ Binulag ng diyos ng sistemang ito ng mga bagay ang mga pag - iisip ng mga di - sumasampalataya , upang ang kaliwanagan ng maluwalhating mabuting balita tungkol sa Kristo , na siyang larawan ng Diyos , ay hindi makatagos . ” 
 “ Ang diyos ng sistemang ito ng mga bagay ” ay walang iba kundi si Satanas na Diyablo . 
 Siya ang pasimuno ng huwad na pagsamba . 
 “ Si Satanas mismo ay laging nag - aanyong isang anghel ng liwanag , ” isinulat ni Pablo . 
 “ Kaya nga hindi malaking bagay kung ang kaniyang mga ministro rin ay laging nag - aanyong mga ministro ng katuwiran . ” 
 Nagagawa ni Satanas na magmukhang mabuti ang masasamang bagay at napaniniwala ang mga tao sa mga kasinungalingan . 
 Ano ang sinabi ng Kautusan ng Diyos sa sinaunang Israel tungkol sa huwad na mga propeta ? 
 Hindi nga nakapagtatakang mahigpit na tinutuligsa ng Bibliya ang huwad na relihiyon ! 
 Halimbawa , partikular na nagbabala ang Kautusang Mosaiko sa piling bayan ng Diyos laban sa huwad na mga propeta . 
 Sinumang nagtataguyod ng huwad na mga turo at ng pagsamba sa huwad na mga diyos ay ‘ dapat patayin sapagkat nagsasalita siya ng paghihimagsik laban kay Jehova . ’ 
 Inutusan ang mga Israelita na ‘ alisin ang kasamaan sa gitna nila . ’ 
 Oo , itinuturing ni Jehova na masama ang huwad na relihiyon . ​ — Ezekiel 13 : 3 . 
 Anong mga babala ang dapat nating sundin sa ngayon ? 
 Tulad ni Jehova , galit din si Jesu - Kristo at ang kaniyang mga apostol sa huwad na relihiyon . 
 Binabalaan ni Jesus ang kaniyang mga alagad : “ Maging mapagbantay kayo sa mga bulaang propeta na lumalapit sa inyo na nakadamit - tupa , ngunit sa loob ay mga dayukdok na lobo sila . ” 
 Isinulat ni Pablo na “ ang poot ng Diyos ay isinisiwalat mula sa langit laban sa lahat ng pagka - di - makadiyos at kalikuan ng mga tao na sumasawata sa katotohanan . ” 
 Napakahalaga ngang sundin ng tunay na mga Kristiyano ang mga babalang ito at iwasan ang sinumang sumasawata sa katotohanan ng Salita ng Diyos o nagkakalat ng huwad na mga turo ! ​ — 1 Juan 4 : 1 . 
 Takasan ang “ Babilonyang Dakila ” 
 Paano inilalarawan sa Bibliya ang “ Babilonyang Dakila ” ? 
 Tingnan natin kung paano inilalarawan ang huwad na relihiyon sa aklat ng Bibliya na Apocalipsis . 
 Inilalarawan ito bilang isang lasing na patutot na may impluwensiya sa maraming kaharian at mga sakop nito . 
 Ang makasagisag na babaing ito ay nakikiapid sa maraming hari at lasing sa dugo ng tunay na mga mananamba ng Diyos . 
 Nakasulat sa kaniyang noo ang isang pangalan na nababagay sa kaniyang mahalay at nakasusuklam na paggawi . 
 Ang pangalan ay “ Babilonyang Dakila , ang ina ng mga patutot at ng mga kasuklam - suklam na bagay sa lupa . ” ​ — Apocalipsis 17 : 5 . 
 7 , 8 . 
 Paano nagpapatutot ang huwad na relihiyon , at ano ang ibinunga nito ? 
 Ang paglalarawan ng Kasulatan sa Babilonyang Dakila ay kumakapit sa lahat ng huwad na relihiyon sa daigdig . 
 Bagaman ang libu - libong relihiyon ay hindi pormal na nagkakaisa bilang isang organisasyong pandaigdig , nagkakaisa naman sila sa layunin at gawain . 
 Bilang imoral na babae gaya ng pagkakalarawan sa Apocalipsis , napakalakas ng impluwensiya ng huwad na relihiyon sa mga pamahalaan . 
 Tulad ng isang babaing taksil sa kaniyang asawa , ang huwad na relihiyon ay nagpapatutot sa pamamagitan ng pakikipag - alyansa sa iba’t ibang makapulitikang kapangyarihan . 
 “ Mga mangangalunya , hindi ba ninyo alam na ang pakikipagkaibigan sa sanlibutan ay pakikipag - alit sa Diyos ? ” 
 isinulat ng alagad na si Santiago . 
 “ Samakatuwid , ang sinumang naghahangad na maging kaibigan ng sanlibutan ay ginagawa ang kaniyang sarili na kaaway ng Diyos . ” ​ — Santiago 4 : 4 . 
 Ang pakikianib na ito ng huwad na relihiyon sa mga pamahalaan ay nagbunga ng matinding pagdurusa sa mga tao . 
 Binanggit ng Aprikanong analista sa pulitika na si Dr . 
 Xolela Mangcu na “ ang kasaysayan ng daigdig ay punô ng mga insidente ng lansakang pagpatay dahil sa pagsasanib ng relihiyon at pulitika . ” 
 Isang pahayagan ang nagsabi kamakailan : “ Ang pinakamadugo at pinakamapanganib na pagtatalo sa ngayon . . . ay nakasentro sa relihiyon . ” 
 Milyun - milyon ang namatay dahil sa mga hidwaang sinusuportahan ng relihiyon . 
 Inusig at pinatay pa nga ng Babilonyang Dakila ang tunay na mga lingkod ng Diyos , anupat nagpakalasing sa kanilang dugo , wika nga . ​ — Apocalipsis 18 : 24 . 
 Paano ipinahayag sa aklat ng Apocalipsis ang galit ni Jehova sa huwad na pagsamba ? 
 Kitang - kita sa mangyayari sa Babilonyang Dakila ang galit ni Jehova sa huwad na pagsamba . 
 Ang Apocalipsis 17 : 16 ay nagsasabi : “ Ang sampung sungay na iyong nakita , at ang mabangis na hayop , ang mga ito ay mapopoot sa patutot at gagawin siyang wasak at hubad , at uubusin ang kaniyang mga kalamnan at lubusan siyang susunugin sa apoy . ” 
 Lulurayin muna siya ng isang napakalaking hayop hanggang sa mamatay at kakainin ang kaniyang kalamnan . 
 Pagkatapos , anumang natira rito ay lubusang susunugin . 
 Sa katulad na paraan , malapit nang kumilos ang mga pamahalaan ng daigdig laban sa huwad na relihiyon . 
 Pangyayarihin ito ng Diyos . 
 Ang Babilonyang Dakila , ang pandaigdig na imperyo ng huwad na relihiyon , ay nakatalagang mapuksa . 
 “ Hindi na siya masusumpungan pang muli . ” ​ — Apocalipsis 18 : 21 . 
 Ano ang dapat na maging paninindigan natin may kinalaman sa huwad na relihiyon ? 
 Ano ang dapat na maging paninindigan ng tunay na mga mananamba may kinalaman sa Babilonyang Dakila ? 
 Napakaliwanag ng utos ng Bibliya : “ Lumabas kayo sa kaniya , bayan ko , kung hindi ninyo nais na makibahagi sa kaniya sa mga kasalanan niya , at kung hindi ninyo nais na tumanggap ng bahagi ng kaniyang mga salot . ” 
 Yaong mga gustong makaligtas ay dapat lumabas sa huwad na relihiyon bago maging huli ang lahat . 
 Nang nasa lupa si Jesu - Kristo , inihula niya na sa mga huling araw , marami ang mag - aangking sumusunod sila sa kaniya . 
 Sa mga ito ay sinabi niya : “ Hindi ko kayo kailanman nakilala ! 
 Lumayo kayo sa akin , kayong mga manggagawa ng katampalasanan . ” 
 Ang nakaluklok nang Hari , si Jesu - Kristo , ay walang kinalaman sa huwad na relihiyon . 
 Umiwas ​ — Paano ? 
 Ano ang dapat nating gawin upang makaiwas sa huwad na pagsamba ? 
 Umiiwas ang tunay na mga Kristiyano sa huwad na pagsamba , anupat tinatanggihan ang mga turo ng huwad na relihiyon . 
 Nangangahulugan ito na iiwasan nating makinig at manood sa mga programa ng relihiyon sa radyo at telebisyon at magbasa ng mga literatura tungkol sa mga relihiyong nagtuturo ng kasinungalingan tungkol sa Diyos at sa kaniyang Salita . 
 Isang katalinuhan din para sa atin na huwag makisali sa mga pagtitipon at paglilibang na itinataguyod ng anumang organisasyong may kaugnayan sa huwad na relihiyon . 
 Karagdagan pa , hindi tayo sumusuporta sa huwad na pagsamba sa anumang paraan . 
 Ang ganitong pag - iwas ay nagsasanggalang sa atin na matangay ng sinuman “ bilang kaniyang nasila sa pamamagitan ng pilosopiya at walang - katuturang panlilinlang ayon sa tradisyon ng mga tao , ayon sa panimulang mga bagay ng sanlibutan at hindi ayon kay Kristo . ” ​ — Colosas 2 : 8 . 
 Paano puputulin ng isa ang anumang kaugnayan niya sa huwad na relihiyon ? 
 Paano naman kung ang isa na gustong maging Saksi ni Jehova ay kasalukuyang isang rehistradong miyembro ng huwad na relihiyon ? 
 Karaniwan nang isang liham ng pagbibitiw ang nagsisilbing patunay na ayaw na ng isang tao na ituring siyang miyembro ng huwad na relihiyon . 
 Napakahalaga ngang gumawa ng tiyak na pagkilos ang isa upang lubusang makaiwas na marumhan ng huwad na pagsamba . 
 Dapat makita ng publiko at ng dating relihiyong kinaaaniban ng isang gustong maging Saksi , na tinatapos na niya ang kaniyang kaugnayan sa relihiyong iyon . 
 Anong payo ang ibinibigay ng Bibliya may kinalaman sa pangangailangang umiwas sa huwad na pagsamba ? 
 “ Huwag kayong makipamatok nang kabilan sa mga di - sumasampalataya , ” isinulat ni apostol Pablo . 
 “ Sapagkat anong pakikisama mayroon ang katuwiran sa katampalasanan ? 
 O anong pakikibahagi mayroon ang liwanag sa kadiliman ? 
 Karagdagan pa , anong pagkakasuwato mayroon sa pagitan ni Kristo at ni Belial ? 
 O anong bahagi mayroon ang isang tapat na tao sa isang di - sumasampalataya ? 
 At anong pakikipagkasundo mayroon ang templo ng Diyos sa mga idolo ? . . . 
 ‘ Kaya nga lumabas kayo mula sa kanila , at humiwalay kayo , ’ sabi ni Jehova , ‘ at tigilan na ninyo ang paghipo sa maruming bagay . ’ ” 
 Masusunod natin ang mga salitang ito sa pamamagitan ng pag - iwas sa huwad na pagsamba . 
 Ang payo ba ni Pablo ay nangangahulugang iiwas din tayo sa mga huwad na mananamba ? 
 “ Patuloy na Lumakad na May Karunungan ” 
 Dapat ba nating lubusang iwasan ang mga nakikibahagi sa huwad na pagsamba ? 
 Ipaliwanag . 
 Dapat bang iwasan ng tunay na mga mananamba ang lahat ng pakikipag - ugnayan sa mga taong nakikibahagi sa huwad na pagsamba ? 
 Dapat ba nating lubusang layuan ang mga hindi natin kapananampalataya ? 
 Ang sagot ay hindi . 
 Ang ikalawa sa dalawang pinakadakilang utos ay nagsasabi : “ Iibigin mo ang iyong kapuwa gaya ng iyong sarili . ” 
 Mangyari pa , nagpapakita tayo ng pag - ibig sa ating kapuwa kapag ibinabahagi natin sa kanila ang mabuting balita ng Kaharian . 
 Ipinakikita rin natin ang ating pag - ibig sa kanila kapag itinuturo natin sa kanila ang Bibliya at ipinaaalam sa kanila na dapat iwasan ang huwad na pagsamba . 
 Ano ang kahulugan ng pagiging ‘ hindi bahagi ng sanlibutan ’ ? 
 Bagaman ipinangangaral natin ang mabuting balita sa ating kapuwa , bilang mga tagasunod ni Jesus , ‘ hindi tayo bahagi ng sanlibutan . ’ 
 Ang terminong “ sanlibutan ” dito ay tumutukoy sa lipunan ng mga taong hiwalay sa Diyos . 
 Hiwalay tayo sa sanlibutan sapagkat iniiwasan natin ang mga saloobin , pananalita , at paggawi na ikinagagalit ni Jehova . 
 Bukod diyan , kasuwato ng simulaing “ ang masasamang kasama ay sumisira ng kapaki - pakinabang na mga ugali , ” hindi tayo nakikipagkaibigan sa mga taong hindi sumusunod sa mga pamantayang Kristiyano . 
 Ang pagiging hindi bahagi ng sanlibutan ay ang pananatiling “ walang batik mula sa sanlibutan . ” 
 Kaya ang pagiging hiwalay sa sanlibutan ay hindi nangangahulugang literal na tayong hindi makikisalamuha sa ibang tao . ​ — Juan 17 : 15 , 16 ; 1 Corinto 5 : 9 , 10 . 
 16 , 17 . 
 Paano dapat pakitunguhan ng mga Kristiyano ang mga hindi nakaaalam ng katotohanan sa Bibliya ? 
 Kung gayon , paano natin pakikitunguhan ang mga hindi nakaaalam ng mga katotohanan sa Bibliya ? 
 Sumulat si Pablo sa kongregasyon sa Colosas : “ Patuloy na lumakad na may karunungan sa mga nasa labas , na binibili ang naaangkop na panahon para sa inyong sarili . 
 Ang inyong pananalita nawa ay laging may kagandahang - loob , na tinimplahan ng asin , upang malaman kung paano kayo dapat magbigay ng sagot sa bawat isa . ” 
 Sumulat si apostol Pedro : “ Pabanalin ang Kristo bilang Panginoon sa inyong mga puso , na laging handang gumawa ng pagtatanggol sa harap ng bawat isa na humihingi sa inyo ng katuwiran para sa pag - asa na nasa inyo , ngunit ginagawa iyon taglay ang mahinahong kalooban at matinding paggalang . ” 
 Pinayuhan ni Pablo ang mga Kristiyano na “ huwag magsalita nang nakapipinsala tungkol sa kaninuman , huwag maging palaaway , maging makatuwiran , nagpapakita ng buong kahinahunan sa lahat ng tao . ” ​ — Tito 3 : 2 . 
 Bilang mga Saksi ni Jehova , iniiwasan nating maging mabagsik o arogante sa iba . 
 Mangyari pa , hindi tayo gumagamit ng mapang - insultong mga salita kapag inilalarawan ang mga taong iba ang relihiyon . 
 Sa halip , tayo ay mataktika , kahit na ang may - bahay , kapitbahay , o katrabaho ay may masamang ugali o masakit magsalita . ​ — Colosas 4 : 6 ; 2 Timoteo 2 : 24 . 
 “ Patuloy Kang Manghawakan sa Parisan ng Nakapagpapalusog na mga Salita ” 
 Anong masaklap na kalagayan sa espirituwal ang dinaranas ng mga bumabalik sa huwad na pagsamba ? 
 Matapos matutuhan ang mga katotohanan sa Bibliya , napakasaklap naman kung babalik pa ang isa sa huwad na pagsamba ! 
 Inilarawan ng Bibliya ang pinsalang dulot ng gayong landasin nang sabihin nito : “ Tunay nga kung , pagkatapos na tumakas mula sa mga karungisan ng sanlibutan sa pamamagitan ng tumpak na kaalaman sa Panginoon at Tagapagligtas na si Jesu - Kristo , muli silang masangkot sa mga bagay ding ito at madaig , ang huling mga kalagayan para sa kanila ay naging lalong masama kaysa sa una . . . . 
 Nangyari sa kanila ang sinasabi ng tunay na kawikaan : ‘ Ang aso ay nagbalik sa sarili niyang suka , at ang pinaliguang babaing baboy naman sa paglulubalob sa lusak . ’ ” ​ — 2 Pedro 2 : 20 - 22 . 
 Bakit napakahalagang manatiling alisto sa anumang bagay na maaaring magsapanganib ng ating espirituwalidad ? 
 Dapat tayong maging alisto sa anumang bagay na maaaring magsapanganib ng ating espirituwalidad . 
 Palaging nariyan ang panganib ! 
 Nagbabala si apostol Pablo : “ Ang kinasihang pananalita ay tiyakang nagsasabi na sa mga huling yugto ng panahon ang ilan ay hihiwalay mula sa pananampalataya , na nagbibigay - pansin sa nagliligaw na kinasihang mga pananalita at mga turo ng mga demonyo . ” 
 Nabubuhay tayo sa “ mga huling yugto ng panahon . ” 
 Yaong mga hindi umiiwas sa huwad na pagsamba ay maaaring ‘ siklut - siklutin ng mga alon at dalhing paroo’t parito ng bawat hangin ng turo sa pamamagitan ng pandaraya ng mga tao , sa pamamagitan ng katusuhan sa pagkatha ng kamalian . ’ ​ — Efeso 4 : 13 , 14 . 
 Paano natin maipagsasanggalang ang ating sarili laban sa nakapipinsalang impluwensiya ng huwad na relihiyon ? 
 Paano natin maipagsasanggalang ang ating sarili laban sa nakapipinsalang impluwensiya ng huwad na relihiyon ? 
 Isaalang - alang natin ang lahat ng paglalaan ni Jehova . 
 Taglay natin ang Salita ng Diyos , ang Bibliya . 
 Naglalaan din si Jehova ng saganang pagkaing espirituwal sa pamamagitan ng “ tapat at maingat na alipin . ” 
 Habang sumusulong tayo sa katotohanan , hindi ba’t dapat na magkaroon tayo ng gana sa ‘ matigas na pagkaing nauukol sa mga taong may - gulang ’ at ng pagnanais na makipagtipon kung saan natututo tayo ng espirituwal na mga katotohanan ? 
 Maging determinado sana tayo na lubusang samantalahin ang mga paglalaan ni Jehova upang ‘ patuloy na makapanghawakan sa parisan ng nakapagpapalusog na mga salita ’ na ating naririnig . 
 Sa gayon ay nakaiiwas tayo sa huwad na pagsamba . 
 Ano ang Natutuhan Mo ? 
 • Ano ang “ Babilonyang Dakila ” ? 
 • Ano ang dapat nating gawin upang makaiwas sa huwad na relihiyon ? 
 • Anu - anong panganib sa ating espirituwalidad ang dapat nating iwasan ? 
 [ Larawan sa pahina 28 ] 
 Alam mo ba kung bakit inilalarawan ang “ Babilonyang Dakila ” bilang isang imoral na babae ? 
 [ Larawan sa pahina 29 ] 
 Ang “ Babilonyang Dakila ” ay nakatalagang mapuksa 
 [ Larawan sa pahina 31 ] 
 Nagpapamalas tayo ng “ mahinahong kalooban at matinding paggalang ” sa mga hindi natin kapananampalataya 
 ‘ Humayo Kayo at Gumawa ng mga Alagad , na Binabautismuhan Sila ’ 
 “ Kaya humayo kayo at gumawa ng mga alagad sa mga tao ng lahat ng mga bansa , na binabautismuhan sila . . . , na itinuturo sa kanila na tuparin ang lahat ng mga bagay na iniutos ko sa inyo . ” ​ — MATEO 28 : 19 , 20 . 
 Anong pasiya ang ginawa ng bansang Israel sa paanan ng Bundok Sinai ? 
 MGA 3,500 taon na ang nakalilipas , isang buong bansa ang gumawa ng panata sa Diyos . 
 Habang nagkakatipon sa paanan ng Bundok Sinai , hayagang sinabi ng mga Israelita : “ Ang lahat ng sinalita ni Jehova ay handa naming gawin . ” 
 Mula noon , ang Israel ay naging isang bayang nakaalay sa Diyos , at kaniyang “ pantanging pag - aari . ” 
 Buong - pananabik silang umasa na tatanggap sila ng kaniyang proteksiyon at mamumuhay sila at ang kanilang mga inapo sa isang lupaing “ inaagusan ng gatas at pulot - pukyutan . ” ​ — Levitico 20 : 24 . 
 Anong kaugnayan sa Diyos ang maaaring matamo ng mga tao sa ngayon ? 
 Gayunman , gaya ng inamin ng salmistang si Asap , ‘ hindi iningatan ng mga Israelita ang tipan ng Diyos , at tumanggi silang lumakad sa kaniyang kautusan . ’ 
 Hindi nila tinupad ang panata ng kanilang mga ninuno kay Jehova . 
 Nang dakong huli , naiwala ng bansang iyon ang kanilang pantanging kaugnayan sa Diyos . 
 Kaya “ ibinaling ng Diyos ang kaniyang pansin sa mga bansa upang kumuha mula sa kanila ng isang bayan ukol sa kaniyang pangalan . ” 
 At sa mga huling araw na ito , tinitipon niya ang “ isang malaking pulutong , na hindi mabilang ng sinumang tao , mula sa lahat ng mga bansa at mga tribo at mga bayan at mga wika , ” na buong - kagalakang kumikilala : “ Ang kaligtasan ay utang namin sa ating Diyos , na nakaupo sa trono , at sa Kordero . ” ​ — Apocalipsis 7 : 9 , 10 . 
 Anu - ano ang kailangang gawin ng isang tao upang magkaroon siya ng personal na kaugnayan sa Diyos ? 
 Upang mapabilang sa mga taong may gayong mahalagang kaugnayan sa Diyos , kailangan munang mag - alay ang isang tao kay Jehova at hayagang sagisagan ito sa pamamagitan ng bautismo sa tubig . 
 Pagsunod ito sa tuwirang utos ni Jesus sa kaniyang mga alagad : “ Kaya humayo kayo at gumawa ng mga alagad sa mga tao ng lahat ng mga bansa , na binabautismuhan sila sa pangalan ng Ama at ng Anak at ng banal na espiritu , na itinuturo sa kanila na tuparin ang lahat ng mga bagay na iniutos ko sa inyo . ” 
 Nakinig ang mga Israelita habang binabasa “ ang aklat ng tipan . ” 
 Kaya naman naunawaan nila ang kanilang obligasyon kay Jehova . 
 Gayundin naman sa ngayon , bago magpasiyang magpabautismo ang isa , dapat muna siyang magkaroon ng tumpak na kaalaman sa kalooban ng Diyos na masusumpungan sa kaniyang Salita , ang Bibliya . 
 Ano ang dapat gawin ng isa para maging kuwalipikado sa bautismo ? 
 ( Talakayin ang kahon sa itaas . ) 
 Maliwanag na gusto ni Jesus na magkaroon muna ng matibay na pundasyon ang pananampalataya ng kaniyang mga alagad bago sila bautismuhan . 
 Bukod sa paghayo at paggawa ng mga alagad , tinagubilinan din niya ang kaniyang mga tagasunod na magturo sa kanila na ‘ tuparin ang lahat ng bagay na iniutos niya . ’ 
 Kaya ang mga nagiging kuwalipikado sa bautismo ay karaniwan nang nag - aaral ng Bibliya sa loob ng maraming buwan o sa loob pa nga ng isa o dalawang taon upang makapag - isip silang mabuti at makagawa ng matalinong desisyon . 
 Sa bautismo mismo , ang mga kandidato ay sumasagot ng oo sa dalawang mahahalagang tanong . 
 Yamang idiniin ni Jesus na ang ‘ ating Oo ay dapat mangahulugang Oo , ang ating Hindi , Hindi , ’ makatutulong sa ating lahat kung rerepasuhin nating mabuti ang kahulugan ng dalawang tanong na ito sa bautismo . ​ — Mateo 5 : 37 . 
 Pagsisisi at Pag - aalay 
 Anong dalawang mahahalagang hakbang ang idiniriin sa unang tanong sa bautismo ? 
 Ang unang tanong sa kandidato sa bautismo ay kung pinagsisihan na niya ang dati niyang landasin ng pamumuhay at naialay na ang kaniyang buhay kay Jehova upang gawin ang Kaniyang kalooban . 
 Idiniriin ng tanong na ito ang dalawang mahahalagang hakbang na dapat munang gawin bago magpabautismo , samakatuwid nga , ang pagsisisi at pag - aalay . 
 6 , 7 . ( a ) Bakit kailangang magsisi ang lahat ng kandidato sa bautismo ? 
 ( b ) Anu - anong pagbabago ang kailangang gawin pagkatapos magsisi ang isang tao ? 
 Bakit dapat munang magsisi ang isang tao bago magpabautismo ? 
 Ganito ang paliwanag ni apostol Pablo : “ Tayong lahat noong una ay gumawi na kasuwato ng mga pagnanasa ng ating laman . ” 
 Bago tayo nagkaroon ng tumpak na kaalaman sa kalooban ng Diyos , namuhay tayo na kasuwato ng sanlibutan , ayon sa mga simulain at pamantayan nito . 
 Ang ating landasin sa buhay ay kinontrol ng diyos ng sistemang ito , si Satanas . 
 Gayunman , nang matutuhan natin ang kalooban ng Diyos , nagpasiya tayong mamuhay “ hindi na ukol sa mga pagnanasa ng mga tao , kundi ukol sa kalooban ng Diyos . ” ​ — 1 Pedro 4 : 2 . 
 Nagdudulot ng maraming pakinabang ang bagong paraang ito ng pamumuhay . 
 Una sa lahat , nagbubukas ito ng daan para sa mahalagang kaugnayan kay Jehova , na inihalintulad ni David sa isang paanyaya na pumasok sa “ tolda ” at “ banal na bundok ” ng Diyos ​ — isa ngang dakilang pribilehiyo . 
 Makatuwiran naman na hindi basta aanyayahan ni Jehova ang kahit sino kundi yaon lamang “ lumalakad nang walang pagkukulang at nagsasagawa ng katuwiran at nagsasalita ng katotohanan sa [ kanilang ] puso . ” 
 Depende sa ating mga kalagayan bago natin matutuhan ang katotohanan , ang pag - abot sa mga kahilingang ito ay maaaring mangahulugan na kailangan nating gumawa ng ilang pagbabago ​ — kapuwa sa ating paggawi at personalidad . 
 Ang mag - uudyok sa atin na gawin ang gayong mga pagbabago ay ang pagsisisi ​ — matinding pagkadama ng lungkot sa ating dating landasin ng pamumuhay at matatag na determinasyong mapalugdan si Jehova . 
 Aakay ito sa lubusang pagbabago ​ — pagtalikod sa makasarili at makasanlibutang paraan ng pamumuhay at pagtataguyod ng landasing nakalulugod sa Diyos . ​ — Gawa 3 : 19 . 
 Paano tayo nag - aalay , at ano ang kaugnayan nito sa bautismo ? 
 Ang ikalawang bahagi ng unang tanong sa mga kandidato sa bautismo ay kung naialay na nila ang kanilang sarili kay Jehova upang gawin ang kaniyang kalooban . 
 Ang pag - aalay ay isang mahalagang hakbang bago magpabautismo . 
 Ginagawa ito sa panalangin , kung saan ipinahahayag natin ang pagnanais na ibigay ang ating buhay kay Jehova sa pamamagitan ni Kristo . 
 Pagkatapos nito , si Jehova na ang ating Panginoon at May - ari , at nalulugod tayong gawin ang kalooban ng Diyos gaya ni Jesus . 
 Minsan lamang ginagawa ang taimtim na pangakong ito kay Jehova . 
 Gayunman , yamang ginagawa natin ang ating pag - aalay nang pribado , ang pangmadlang pagpapahayag sa araw ng bautismo ay nagpapabatid sa lahat na ginawa na natin ang taimtim na pag - aalay na ito sa ating makalangit na Ama . ​ — Roma 10 : 10 . 
 9 , 10 . ( a ) Ano ang nasasangkot sa paggawa ng kalooban ng Diyos ? 
 ( b ) Paano masasabing alam maging ng mga opisyal na Nazi ang kahulugan ng ating pag - aalay ? 
 Ano ang nasasangkot sa pagsunod sa halimbawa ni Jesus sa paggawa ng kalooban ng Diyos ? 
 Ganito ang sinabi ni Jesus sa kaniyang mga alagad : “ Kung ang sinuman ay nagnanais na sumunod sa akin , itatwa niya ang kaniyang sarili at buhatin ang kaniyang pahirapang tulos at patuloy akong sundan . ” 
 Inisa - isa niya sa tekstong ito ang tatlong bagay na kailangan nating gawin . 
 Una , “ itatwa ” ang ating sarili . 
 Sa ibang salita , tatanggihan natin ang ating makasarili at di - sakdal na mga hilig at tatanggapin ang payo at patnubay ng Diyos . 
 Ikalawa , ‘ buhatin natin ang ating pahirapang tulos . ’ 
 Noong panahon ni Jesus , ang pahirapang tulos ay sagisag ng kahihiyan at pagdurusa . 
 Bilang mga Kristiyano , alam natin na maaari tayong magdusa paminsan - minsan alang - alang sa mabuting balita . 
 Bagaman maaari tayong tuyain o dustain ng sanlibutan , ‘ hinahamak natin ang kahihiyan ’ na gaya ni Kristo , at maligaya tayo dahil alam nating napalulugdan natin ang Diyos . 
 Bilang panghuli , “ patuloy ” nating sinusundan si Jesus . ​ — Awit 73 : 26 ; 119 : 44 ; 145 : 2 . 
 Kapansin - pansin , maging ang ilang mananalansang ay nakaaalam sa kahulugan ng pag - aalay na ginawa ng mga Saksi ni Jehova sa Diyos upang maglingkod sa kaniya nang walang pasubali . 
 Halimbawa , sa kampong piitan sa Buchenwald , Alemanya na nasa ilalim ng mga Nazi , ang mga Saksing ayaw magtatwa sa kanilang pananampalataya ay hinilingang pumirma sa dokumentong nagsasaad ng ganito : “ Aktibo pa rin akong Estudyante ng Bibliya at hindi ko kailanman sisirain ang aking panata kay Jehova . ” 
 Maliwanag na ipinakikita nito ang saloobin ng lahat ng nakaalay at tapat na mga lingkod ng Diyos ! ​ — Gawa 5 : 32 . 
 Kilala Bilang Isang Saksi ni Jehova 
 Ano ang nagiging pribilehiyo ng isa na nabautismuhan ? 
 Ang ikalawang tanong sa kandidato , una sa lahat , ay kung nauunawaan niya na ang kaniyang bautismo ay nagpapakilala sa kaniya bilang isang Saksi ni Jehova . 
 Pagkatapos ng bautismo , isa na siyang ordenadong ministro na nagdadala ng pangalan ni Jehova . 
 Kapuwa ito isang dakilang pribilehiyo at seryosong pananagutan . 
 May pag - asa rin sa walang - hanggang kaligtasan ang isa na nabautismuhan , kung mananatili siyang tapat kay Jehova . ​ — Mateo 24 : 13 . 
 Anong pananagutan ang kaakibat ng karangalang dalhin ang pangalan ni Jehova ? 
 Talaga ngang isang napakalaking karangalan na dalhin ang pangalan ng Diyos na makapangyarihan - sa - lahat , si Jehova . 
 Ganito ang sabi ni propeta Mikas : “ Ang lahat ng mga bayan , sa ganang kanila , ay lalakad bawat isa sa pangalan ng kaniyang diyos ; ngunit tayo , sa ganang atin , ay lalakad sa pangalan ni Jehova na ating Diyos hanggang sa panahong walang takda , magpakailan - kailanman . ” 
 Gayunman , may kaakibat na pananagutan ang karangalang ito . 
 Dapat nating sikaping mamuhay sa paraang magpaparangal sa pangalan na dinadala natin . 
 Gaya ng ipinaalaala ni Pablo sa mga Kristiyano sa Roma , kung hindi isinasagawa ng isa ang kaniyang ipinangangaral , ang pangalan ng Diyos ay “ nalalapastangan , ” o nawawalan ng dangal . ​ — Roma 2 : 21 - 24 . 
 Bakit may pananagutang magpatotoo hinggil sa kanilang Diyos ang nakaalay na mga lingkod ni Jehova ? 
 Kapag naging Saksi ni Jehova ang isa , tinatanggap din niya ang pananagutang magpatotoo hinggil sa kaniyang Diyos . 
 Inanyayahan ni Jehova ang kaniyang nakaalay na bansang Israel na maging kaniyang mga saksi upang magpatotoo sa kaniyang walang - hanggang pagka - Diyos . 
 Subalit hindi ginampanan ng bansa ang pananagutang ito , at nang maglaon , lubusang nawala ang lingap ni Jehova sa kanila . 
 Sa ngayon , ipinagmamalaki ng tunay na mga Kristiyano na pribilehiyo nilang magpatotoo hinggil kay Jehova . 
 Ginagawa natin ito sapagkat mahal natin siya at hangad nating mapabanal ang kaniyang pangalan . 
 Paano natin magagawang manahimik gayong alam natin ang katotohanan hinggil sa ating makalangit na Ama at sa kaniyang layunin ? 
 Nadarama natin ang nadama ni apostol Pablo nang sabihin niya : “ Ang pangangailangan ay iniatang sa akin . 
 Tunay nga , sa aba ko kung hindi ko ipinahayag ang mabuting balita ! ” ​ — 1 Corinto 9 : 16 . 
 14 , 15 . ( a ) Anong papel ang ginagampanan ng organisasyon ni Jehova sa ating espirituwal na pagsulong ? 
 ( b ) Anu - ano ang inilalaan sa atin upang tulungan tayo sa espirituwal na paraan ? 
 Ang ikalawang tanong ay nagpapaalaala rin sa kandidato hinggil sa kaniyang pananagutang makipagtulungan sa organisasyon ni Jehova na pinapatnubayan ng espiritu . 
 Hindi tayo nag - iisa sa paglilingkod sa Diyos , at kailangan natin ang tulong , suporta , at pampatibay - loob ng “ buong samahan ng mga kapatid . ” 
 May mahalagang papel ang organisasyon ng Diyos sa ating espirituwal na pagsulong . 
 Naglalaan ito ng maraming publikasyon sa Bibliya na tumutulong sa atin na sumulong sa tumpak na kaalaman , kumilos nang may katalinuhan kapag napapaharap sa mga problema , at malinang ang malapít na kaugnayan sa Diyos . 
 Tulad ng isang ina na tinitiyak na nakakakain nang sapat at napangangalagaan ang kaniyang anak , ang “ tapat at maingat na alipin ” ay naglalaan ng sagana at napapanahong espirituwal na pagkain para sa ating espirituwal na pagsulong . ​ — Mateo 24 : 45 - 47 ; 1 Tesalonica 2 : 7 , 8 . 
 Sa lingguhang mga pulong , ang bayan ni Jehova ay tumatanggap ng kinakailangang pagsasanay at pampatibay - loob upang maging tapat na mga Saksi ni Jehova . 
 Tinuturuan tayo ng Paaralang Teokratiko Ukol sa Ministeryo sa pagsasalita sa madla , at sinasanay naman tayo ng Pulong sa Paglilingkod upang mabisang maiharap ang ating mensahe . 
 Kapuwa sa ating mga pulong at personal na pag - aaral ng mga publikasyon sa Bibliya , nakikita natin ang pagkilos ng espiritu ni Jehova , na pumapatnubay sa kaniyang organisasyon . 
 Sa pamamagitan ng regular na mga paglalaang ito , binababalaan tayo ng Diyos sa mga panganib , sinasanay tayo na maging mabisang mga ministro , at tinutulungan tayong manatiling gising sa espirituwal . ​ — Awit 19 : 7 , 8 , 11 ; 1 Tesalonica 5 : 6 , 11 ; 1 Timoteo 4 : 13 . 
 Ang Motibo sa Pagpapabautismo 
 Ano ang nag - uudyok sa atin na ialay ang ating sarili kay Jehova ? 
 Kung gayon , ang dalawang tanong sa bautismo ay nagpapaalaala sa mga kandidato hinggil sa kahulugan ng bautismo sa tubig at sa mga pananagutang kaakibat nito . 
 Ano naman ang dapat mag - udyok sa kanila na magpasiyang magpabautismo ? 
 Nagiging bautisadong alagad tayo , hindi dahil may pumilit sa atin , kundi dahil ‘ inilalapit ’ tayo ni Jehova . 
 Yamang “ ang Diyos ay pag - ibig , ” pinamumunuan niya ang uniberso sa pamamagitan ng pag - ibig , at hindi ng pamimilit . 
 Nápapalapít tayo kay Jehova dahil sa kaniyang mababait na katangian at sa paraan ng kaniyang pakikitungo sa atin . 
 Ibinigay ni Jehova ang kaniyang bugtong na Anak sa atin at inilaan ang pinakamagandang kinabukasan para sa atin . 
 Dahil dito , nauudyukan tayong ihandog sa kaniya ​ — ialay sa kaniya ​ — ​ ang ating buhay . ​ — Kawikaan 3 : 9 ; 2 Corinto 5 : 14 , 15 . 
 Sa ano natin hindi inialay ang ating sarili ? 
 Iniaalay natin ang ating sarili , hindi sa isang simulain ni sa isang gawain , kundi kay Jehova mismo . 
 Ang gawaing iniatas ng Diyos sa kaniyang bayan ay magbabago , subalit hindi ang kanilang pag - aalay sa kaniya . 
 Halimbawa , ibang - iba ang ipinagawa niya kay Abraham sa ipinagawa niya kay Jeremias . 
 Gayunman , kapuwa nila ginampanan ang espesipikong gawain na iniatang sa kanila ng Diyos sapagkat mahal nila si Jehova at gusto nilang gawin nang may katapatan ang kaniyang kalooban . 
 Sa panahong ito ng kawakasan , sinisikap ng lahat ng bautisadong tagasunod ni Kristo na gawin ang utos ni Kristo na ipangaral ang mabuting balita ng Kaharian at gumawa ng mga alagad . 
 Ang buong - pusong pagtupad sa gawaing ito ay isang mainam na paraan upang ipakita na iniibig natin ang ating makalangit na Ama at na talagang nakaalay tayo sa kaniya . ​ — 1 Juan 5 : 3 . 
 18 , 19 . ( a ) Ano ang ipinahahayag natin sa madla sa pamamagitan ng ating bautismo ? 
 ( b ) Ano ang tatalakayin sa susunod na artikulo ? 
 Walang alinlangan , ang bautismo ay nagbubukas ng daan tungo sa maraming pagpapala , subalit dapat itong pag - isipang mabuti . 
 Kapahayagan ito ng isang pasiyang mas mahalaga kaysa sa anumang ibang pananagutan . 
 Ang totoo , kapag nagpabautismo tayo , ipinahahayag natin sa madla : “ Ang Diyos na ito ay ating Diyos hanggang sa panahong walang takda , magpakailan - kailanman . 
 Siya ang papatnubay sa atin hanggang sa tayo ay mamatay . ” ​ — Awit 48 : 14 . 
 Susuriin ng susunod na artikulo ang iba pang mga tanong na maaaring bumangon hinggil sa bautismo sa tubig . 
 May makatuwiran bang mga dahilan para hindi magpabautismo ang isang tao ? 
 Dapat bang isaalang - alang ang edad ? 
 Paano makatutulong ang lahat para maging marangal ang okasyon ng pagbabautismo ? 
 Maipaliliwanag Mo Ba ? 
 • Bakit dapat munang magsisi ang bawat Kristiyano bago magpabautismo ? 
 • Ano ang nasasangkot sa pag - aalay sa Diyos ? 
 • Anu - anong pananagutan ang kaakibat ng karangalang dalhin ang pangalan ni Jehova ? 
 • Ano ang dapat mag - udyok sa atin na magpasiyang magpabautismo ? 
 [ Kahon / ​ Larawan sa pahina 22 ] 
 Ang Dalawang Tanong sa Bautismo 
 Salig sa hain ni Jesu - Kristo , pinagsisihan mo na ba ang iyong mga kasalanan at inialay ang iyong sarili kay Jehova upang gawin ang kaniyang kalooban ? 
 Nauunawaan mo ba na ang iyong pag - aalay at bautismo ay nagpapakilala sa iyo bilang isa sa mga Saksi ni Jehova na kaugnay sa organisasyon ng Diyos na pinapatnubayan ng espiritu ? 
 [ Larawan sa pahina 23 ] 
 Ang pag - aalay ay isang taimtim na pangako na sinasabi natin kay Jehova sa panalangin 
 [ Larawan sa pahina 25 ] 
 Ang ating pangangaral ay nagpapatunay na nag - alay tayo sa Diyos 
 Pag - abot sa mga Kahilingan sa Kristiyanong Bautismo 
 “ Ano ang nakapipigil sa akin upang mabautismuhan ? ” ​ — GAWA 8 : 36 . 
 1 , 2 . 
 Paano nagsimula si Felipe sa pakikipag - usap sa isang opisyal na Etiope , at ano ang katibayan na interesado sa espirituwal na mga bagay ang lalaking ito ? 
 MGA isa o dalawang taon pagkamatay ni Jesus , isang opisyal ng pamahalaan ang naglalakbay patimog mula Jerusalem patungong Gaza . 
 Ang nakapapagod na paglalakbay na ito sakay ng karwahe ay marahil aabot pa nang hanggang 1,500 kilometro . 
 Naglakbay nang malayo ang lalaking ito mula Etiopia hanggang Jerusalem upang sumamba kay Jehova . 
 Sa kaniyang mahabang paglalakbay pabalik , may - katalinuhan niyang ginagamit ang kaniyang panahon sa pamamagitan ng pagbasa sa Salita ng Diyos ​ — katibayan ito ng kaniyang pananampalataya . 
 Binigyang - pansin ni Jehova ang taimtim na lalaking ito , at sa pamamagitan ng isang anghel , inutusan Niya ang alagad na si Felipe na mangaral sa kaniya . ​ — Gawa 8 : 26 - 28 . 
 Hindi nahirapan si Felipe na simulan ang usapan , yamang ang opisyal na Etiope ay nagbabasa nang malakas , gaya ng kinaugalian nang panahong iyon . 
 Kaya narinig ni Felipe na nagbabasa siya mula sa balumbon ni Isaias . 
 Napukaw ang interes ng lalaki sa simpleng tanong ni Felipe : “ Talaga bang nalalaman mo ang iyong binabasa ? ” 
 Umakay ito sa isang talakayan sa Isaias 53 : 7 , 8 . 
 Nang bandang huli , ‘ ipinahayag ni Felipe sa kaniya ang mabuting balita tungkol kay Jesus . ’ ​ — Gawa 8 : 29 - 35 . 
 3 , 4 . ( a ) Bakit binautismuhan kaagad ni Felipe ang Etiope ? 
 ( b ) Anu - anong tanong ang isasaalang - alang natin ngayon ? 
 Madaling naunawaan ng Etiope ang papel ni Jesus sa layunin ng Diyos , pati na ang pangangailangang maging bautisadong alagad ni Kristo . 
 “ Ano ang nakapipigil sa akin upang mabautismuhan ? ” 
 ang tanong niya kay Felipe nang makita nito ang dakong may tubig sa di - kalayuan . 
 Mangyari pa , naiiba ang kalagayang ito . 
 Ang lalaking ito ay nananampalataya at sumasamba na sa Diyos bilang isang Judiong proselita . 
 Malamang na kailangan pa niyang maghintay nang matagal bago siya uli magkaroon ng pagkakataong mabautismuhan . 
 Higit na mahalaga , naunawaan ng lalaking ito ang hinihiling sa kaniya ng Diyos , at gusto niyang gawin ito nang buong puso . 
 Masayang sumang - ayon si Felipe sa kaniyang hiling , at nang mabautismuhan ang Etiope , “ nagpatuloy itong humayo sa kaniyang lakad na nagsasaya . ” 
 Walang - alinlangang naging masigasig na mangangaral siya ng mabuting balita sa kaniyang sariling bayan . ​ — Gawa 8 : 36 - 39 . 
 Bagaman ang mga hakbang sa pag - aalay at bautismo ay hindi dapat madaliin o gawin nang padalus - dalos , ipinakikita ng halimbawa ng opisyal na Etiope na may mga pagkakataong kaagad na nababautismuhan ang mga indibiduwal pagkarinig nila sa katotohanan sa Salita ng Diyos . 
 * Kaya angkop lamang na isaalang - alang ang sumusunod na mga tanong : Paano maghahanda ang isa para sa bautismo ? 
 Kailan dapat isaalang - alang ang edad ? 
 Anong espirituwal na pagsulong ang dapat munang makita bago mabautismuhan ang isang tao ? 
 Higit sa lahat , bakit hinihiling ni Jehova sa kaniyang mga lingkod na gawin ang hakbang na ito ? 
 Isang Taimtim na Kasunduan 
 5 , 6 . ( a ) Paano sinuklian ng sinaunang bayan ng Diyos ang pag - ibig ni Jehova ? 
 ( b ) Anong malapít na kaugnayan sa Diyos ang matatamo natin kapag nabautismuhan tayo ? 
 Matapos iligtas ang mga Israelita mula sa Ehipto , handa si Jehova na tanggapin sila bilang kaniyang “ pantanging pag - aari , ” na ibigin at ipagsanggalang sila at gawin silang “ isang banal na bansa . ” 
 Gayunman , upang matamo ang gayong mga pagpapala , kailangang suklian nila ang pag - ibig ng Diyos sa espesipikong paraan . 
 Ginawa nila ito sa pamamagitan ng pagsang - ayon na gawin “ ang lahat ng sinalita ni Jehova ” at pakikipagtipan sa kaniya . 
 Noong unang siglo , inutusan ni Jesus ang kaniyang mga tagasunod na gumawa ng mga alagad sa mga tao ng lahat ng bansa , at ang lahat ng tumanggap sa kaniyang turo ay binautismuhan . 
 Ang mabuting kaugnayan sa Diyos ay nakasalalay sa pananampalataya kay Jesu - Kristo at sa pagpapabautismo . ​ — Mateo 28 : 19 , 20 ; Gawa 2 : 38 , 41 . 
 Ang mga ulat na ito sa Kasulatan ay nagpapakitang pinagpapala ni Jehova ang mga taimtim na nangangako at tumutupad sa panatang maglingkod sa kaniya . 
 Para sa mga Kristiyano , ang pag - aalay at bautismo ay mahahalagang hakbang na nagdudulot ng pagpapala ni Jehova . 
 Determinado tayong sundin ang kaniyang mga daan at hanapin ang kaniyang patnubay . 
 Dahil dito , makasagisag namang hinahawakan ni Jehova ang ating kamay at inaakay tayo sa daan na dapat nating lakaran . ​ — Awit 73 : 23 ; Isaias 30 : 21 ; 41 : 10 , 13 . 
 Bakit tayo mismo ang dapat magpasiyang mag - alay at magpabautismo ? 
 Ang dapat mag - udyok sa atin na gawin ang mga hakbang na ito ay ang pag - ibig kay Jehova at ang pagnanais na maglingkod sa kaniya . 
 Walang sinuman ang dapat magpabautismo dahil lamang sa may nagsasabi sa kaniya na sapat na ang panahong ginugol niya sa pag - aaral o dahil magpapabautismo na ang kaniyang mga kaibigan . 
 Likas lamang na pasiglahin ng mga magulang at may - gulang na mga Kristiyano ang isang tao na pag - isipan ang pag - aalay at bautismo . 
 Hinimok ni apostol Pedro na “ magpabautismo ” ang mga nakinig sa kaniya noong Pentecostes . 
 Gayunpaman , isang personal na bagay ang ating pag - aalay , at walang sinuman ang makagagawa nito para sa atin . 
 Tayo mismo ang dapat magpasiyang gawin ang kalooban ng Diyos . ​ — Awit 40 : 8 . 
 Sapat na Paghahanda sa Bautismo 
 8 , 9 . ( a ) Bakit hindi kasuwato ng Bibliya ang pagbabautismo sa mga sanggol ? 
 ( b ) Anong espirituwal na pagsulong ang kailangang gawin ng mga kabataan bago mabautismuhan ? 
 May kakayahan na ba ang mga bata na magpasiyang ialay ang kanilang sarili ? 
 Wala namang itinakdang edad ang Kasulatan para sa bautismo . 
 Gayunpaman , imposibleng maging mananampalataya , o mag - alay sa Diyos , ang mga sanggol . 
 Hinggil sa mga Kristiyano noong unang siglo , ganito ang sinabi ng istoryador na si Augustus Neander sa kaniyang aklat na General History of the Christian Religion and Church : “ Mga adulto lamang ang binabautismuhan noong una , dahil karaniwang iniisip ng mga tao na ang bautismo ay para lamang talaga sa mga may pananampalataya . ” 
 May ilang kabataang sumusulong na sa espirituwal na pagkamaygulang bagaman bata pa , samantalang ang iba naman ay nangangailangan ng higit pang panahon . 
 Gayunman , tulad ng isang adulto , ang isang kabataan ay kailangan munang magkaroon ng personal na kaugnayan kay Jehova , tumpak na kaunawaan sa saligang mga katotohanan sa Kasulatan , at malinaw na pagkaunawa sa kahulugan ng pag - aalay , bago mabautismuhan . 
 Ano muna ang hinihiling bago ang pag - aalay at bautismo ? 
 Tinagubilinan ni Jesus ang kaniyang mga alagad na ituro sa mga baguhan ang lahat ng bagay na iniutos niya . 
 Kaya kailangan munang matuto ang mga baguhan ng tumpak na kaalaman sa katotohanan na tutulong sa kanila na magkaroon ng pananampalataya kay Jehova at sa kaniyang Salita . 
 Sa gayon , kapag naantig ng katotohanan sa Kasulatan ang puso ng isang tao , pakikilusin siya nito na magsisi at baguhin ang kaniyang dating paraan ng pamumuhay . 
 Sa dakong huli , nanaisin ng isang tao na mag - alay ng kaniyang sarili kay Jehova at magpabautismo , gaya ng iniutos ni Jesus . 
 Bakit mahalagang makibahagi tayo nang regular sa pangangaral bago magpabautismo ? 
 Ang isa pang mahalagang hakbang bago magpabautismo ay ang pakikibahagi sa pangangaral ng mabuting balita ng Kaharian . 
 Ito ang pinakamahalagang gawain na iniatas ni Jehova sa kaniyang bayan sa mga huling araw na ito . 
 Kaya naman masisiyahan ang di - bautisadong mga mamamahayag na magpatotoo sa iba hinggil sa kanilang mga paniniwala . 
 Inihahanda rin sila nito sa regular at masigasig na pakikibahagi sa ministeryo sa larangan pagkatapos ng bautismo . ​ — Roma 10 : 9 , 10 , 14 , 15 . 
 May Nakahahadlang ba sa Iyo na Magpabautismo ? 
 Ano ang maaaring pumigil sa ilan na magpabautismo ? 
 Ang ilan ay napipigilang magpabautismo dahil nag - aatubili silang tumanggap ng pananagutan na kaakibat nito . 
 Iniisip nila na malalaking pagbabago ang kailangan nilang gawin sa kanilang buhay upang maabot ang mga pamantayan ni Jehova . 
 O baka nangangamba sila na mahihirapan silang sumunod sa mga kahilingan ng Diyos pagkatapos ng bautismo . 
 Maaaring mangatuwiran pa nga ang ilan , “ Baka isang araw ay magkasala ako at matiwalag sa kongregasyon . ” 
 Noong panahon ni Jesus , ano ang nakahadlang sa ilan para maging mga tagasunod ni Jesus ? 
 Noong panahon ni Jesus , hinayaan ng ilan na makahadlang sa kanilang pagiging alagad ang personal na mga interes at ugnayang pampamilya . 
 Sinabi ng isang eskriba na susundan niya si Jesus saanman Siya magpunta . 
 Pero binanggit ni Jesus na sa maraming pagkakataon , wala man lamang siyang matulugan sa gabi . 
 Nang anyayahan ni Jesus na maging tagasunod niya ang isa pang tagapakinig , sumagot ang lalaking ito na kailangan muna niyang “ ilibing ” ang kaniyang ama . 
 Malamang na mas gusto niyang manatili na muna sa bahay at hintaying mamatay ang kaniyang ama sa halip na sumunod kay Jesus , at saka na lamang asikasuhin ang pampamilyang pananagutang iyon kapag kailangan na . 
 Bilang panghuli , sinabi ng ikatlong lalaki na bago siya sumunod kay Jesus , kailangan muna niyang “ magpaalam ” sa kaniyang mga kasambahay . 
 Inihalintulad ni Jesus ang gayong pagpapaliban sa ‘ pagtingin sa mga bagay na nasa likuran . ’ 
 Kaya lumilitaw na ang mga taong gustong magpaliban ay laging may maidadahilan para iwasan ang kanilang Kristiyanong pananagutan . ​ — Lucas 9 : 57 - 62 . 
 ( a ) Paano tumugon sina Pedro , Andres , Santiago , at Juan nang anyayahan sila ni Jesus na maging mangingisda ng mga tao ? 
 ( b ) Bakit hindi tayo dapat mag - atubiling tanggapin ang pamatok ni Jesus ? 
 Ibang - iba naman ang halimbawa nina Pedro , Andres , Santiago , at Juan . 
 Nang anyayahan sila ni Jesus na sumunod sa kaniya at maging mangingisda ng mga tao , ganito ang sabi ng Bibliya : “ Karaka - rakang iniwan ang mga lambat , sila ay sumunod sa kaniya . ” 
 Dahil walang - pag - aatubili nilang ginawa ang gayong pasiya , naranasan nila mismo ang sinabi ni Jesus nang maglaon : “ Pasanin ninyo ang aking pamatok at matuto kayo mula sa akin , sapagkat ako ay mahinahong - loob at mababa ang puso , at masusumpungan ninyo ang kaginhawahan ng inyong mga kaluluwa . 
 Sapagkat ang aking pamatok ay may - kabaitan at ang aking pasan ay magaan . ” 
 Bagaman may kaakibat na pananagutan ang pagpapabautismo , tinitiyak sa atin ni Jesus na ito ay may - kabaitan , magaan , at lubos na makapagpapaginhawa sa atin . 
 Paano ipinakikita ng mga halimbawa nina Moises at Jeremias na makaaasa tayo sa suporta ng Diyos ? 
 Mangyari pa , likas lamang na makadamang hindi natin kayang gampanan ang pananagutang kaakibat ng bautismo . 
 Sa simula , nadama nina Moises at Jeremias na hindi nila kayang gampanan ang mga atas na ibinigay sa kanila ni Jehova . 
 Paano sila binigyang - katiyakan ng Diyos ? 
 “ Ako ay sasaiyo , ” ang sabi niya kay Moises . 
 “ Ako ay sumasaiyo upang iligtas ka , ” ang pangako niya kay Jeremias . 
 Makaaasa rin tayo sa suporta ng Diyos . 
 Ang pag - ibig sa Diyos at ang pagtitiwala sa kaniya ay tutulong sa atin na madaig ang ating mga pag - aalinlangan kung matutupad kaya natin ang ating pag - aalay . 
 “ Walang takot sa pag - ibig , ” ang sulat ni apostol Juan , “ kundi itinataboy ng sakdal na pag - ibig ang takot . ” 
 Maaaring matakot ang isang paslit kung maglalakad siyang mag - isa , pero napapanatag siya kapag nakahawak sa kamay ng kaniyang ama . 
 Sa katulad na paraan , kung nagtitiwala tayo kay Jehova nang buong puso , ipinangangako niyang ‘ itutuwid niya ang ating mga landas ’ habang lumalakad tayong kasama niya . ​ — Kawikaan 3 : 5 , 6 . 
 Isang Marangal na Okasyon 
 Bakit lubusang inilulubog sa tubig ang binabautismuhan ? 
 Bago ang aktuwal na bautismo , karaniwan nang may maka - Kasulatang pahayag muna na nagpapaliwanag sa kahalagahan ng Kristiyanong bautismo . 
 Sa katapusan ng pahayag na ito , ang mga kandidato ay hinihilingang ipahayag sa madla ang kanilang pananampalataya sa pamamagitan ng pagsagot sa dalawang tanong sa bautismo . 
 Pagkatapos , inilulubog sa tubig ang mga kandidato , kasuwato ng halimbawang iniwan mismo ni Jesus . 
 Ipinakikita ng Bibliya na pagkatapos bautismuhan , “ umahon si Jesus mula sa tubig . ” 
 Maliwanag na lubusang inilubog ni Juan na Tagapagbautismo si Jesus . 
 * Ang lubusang paglulubog ay angkop na lumalarawan sa malaking pagbabago na ginawa natin sa ating buhay ​ — makasagisag tayong namatay sa ating dating landasin sa buhay at nagsimula ng panibagong buhay sa paglilingkod sa Diyos . 
 Paano makatutulong kapuwa ang mga kandidato sa bautismo at ang mga tagapagmasid upang maging marangal na okasyon ang bautismo ? 
 Ang bautismo ay kapuwa isang seryoso at maligayang okasyon . 
 Ipinahihiwatig ng Bibliya na nananalangin si Jesus nang ilubog siya ni Juan sa Ilog Jordan . 
 Kasuwato ng halimbawang ito , dapat maging mapitagan ang paggawi ng mga kandidato sa bautismo ngayon . 
 At yamang hinihimok tayo ng Bibliya na manamit nang mahinhin sa araw - araw , lalong higit na dapat nating sundin ang payong ito sa araw ng ating bautismo ! 
 Ang mga tagapagmasid ay makapagpapakita rin ng wastong paggalang sa pamamagitan ng pakikinig na mabuti sa pahayag sa bautismo at pagmamasid sa okasyon sa maayos na paraan . ​ — 1 Corinto 14 : 40 . 
 Mga Pagpapalang Natatamo ng mga Bautisadong Alagad 
 18 , 19 . 
 Anu - anong pribilehiyo at pagpapala ang idinudulot ng bautismo ? 
 Kapag naialay na natin ang ating sarili sa Diyos at nabautismuhan , nagiging bahagi tayo ng isang natatanging pamilya . 
 Una sa lahat , nagiging Ama at Kaibigan natin si Jehova . 
 Hiwalay tayo sa Diyos bago tayo mabautismuhan ; ngayon ay naipagkasundo na tayo . 
 Sa pamamagitan ng hain ni Kristo , lumalapit tayo sa Diyos at lumalapit siya sa atin . 
 Inilalarawan ni propeta Malakias kung paano nagbibigay - pansin at nakikinig si Jehova sa mga gumagamit at nagdadala ng kaniyang pangalan , at inilalakip niya ang kanilang pangalan sa kaniyang aklat ng alaala . 
 “ Sila ay tiyak na magiging akin , ” ang sabi ng Diyos , “ at mahahabag ako sa kanila , gaya ng pagkahabag ng isang tao sa kaniyang anak na naglilingkod sa kaniya . ” ​ — Malakias 3 : 16 - 18 . 
 Dahil din sa bautismo , nagiging bahagi tayo ng pambuong - daigdig na kapatiran . 
 Nang magtanong si apostol Pedro kung anu - anong pagpapala ang tatanggapin ng mga alagad ni Kristo dahil sa mga sakripisyong ginawa nila , nangako si Jesus : “ Ang bawat isa na nag - iwan ng mga bahay o mga kapatid na lalaki o mga kapatid na babae o ama o ina o mga anak o mga lupain alang - alang sa aking pangalan ay tatanggap ng lalong marami pa at magmamana ng buhay na walang hanggan . ” 
 Makalipas ang maraming taon , isinulat ni Pedro ang tungkol sa “ buong samahan ng mga kapatid ” na naitatag “ sa sanlibutan . ” 
 Naranasan mismo ni Pedro ang suporta at pagpapala ng maibiging kapatiran , at maaari rin natin itong maranasan . ​ — 1 Pedro 2 : 17 ; 5 : 9 . 
 Anong kamangha - manghang pag - asa ang inilalaan ng bautismo ? 
 Bukod diyan , sinabi ni Jesus na ang mga sumusunod sa kaniya ay “ magmamana ng buhay na walang hanggan . ” 
 Oo , ang pag - aalay at bautismo ay nagbibigay sa atin ng pag - asang ‘ makapanghawakang mahigpit sa tunay na buhay ’ ​ — buhay na walang hanggan sa bagong sanlibutan ng Diyos . 
 May maitatatag pa kaya tayong mas mabuting pundasyon sa hinaharap para sa ating sarili at sa ating pamilya kaysa rito ? 
 Ang kamangha - manghang pag - asang ito ay tutulong sa atin na ‘ lumakad sa pangalan ni Jehova na ating Diyos hanggang sa panahong walang takda , magpakailan - kailanman . ’ ​ — Mikas 4 : 5 . 
 [ Mga talababa ] 
 Ang tatlong libong Judio at mga proselita na nakinig sa pahayag ni Pedro noong Pentecostes ay kaagad ding nabautismuhan . 
 Mangyari pa , gaya ng bating na Etiope , pamilyar na sila sa saligang mga turo at simulain sa Salita ng Diyos . ​ — Gawa 2 : 37 - 41 . 
 Ang Griegong salitang baʹpti·sma ( bautismo ) ay nangangahulugang “ proseso ng paglulubog , . . . at pag - ahon , ” ayon sa Expository Dictionary of New Testament Words ni Vine . 
 Maipaliliwanag Mo Ba ? 
 • Paano at bakit natin dapat suklian ang pag - ibig ni Jehova ? 
 • Anong espirituwal na pagsulong ang dapat munang makita sa isa bago magpabautismo ? 
 • Bakit hindi dapat makapigil sa ating pagpapabautismo ang takot na mabigo o ang pag - aatubiling tumanggap ng pananagutan ? 
 • Anu - anong natatanging mga pagpapala ang maaaring matamo ng mga bautisadong alagad ni Jesu - Kristo ? 
 [ Larawan sa pahina 26 ] 
 “ Ano ang nakapipigil sa akin upang mabautismuhan ? ” 
 [ Mga larawan sa pahina 29 ] 
 Ang bautismo ay kapuwa isang seryoso at maligayang okasyon 
 “ Ako ay Sumasainyo ” 
 “ [ Ang ] mensahero ni Jehova ay nagsabi sa bayan : . . . 
 ‘ “ Ako ay sumasainyo , ” ang sabi ni Jehova . ’ 
 ” ​ — HAGAI 1 : 13 . 
 Anong mga pangyayari ang tinukoy ni Jesus na katulad ng inihulang magaganap sa ating panahon ? 
 NABUBUHAY tayo ngayon sa isang napakahalagang panahon sa kasaysayan . 
 Gaya ng pinatutunayan ng katuparan ng hula sa Bibliya , tayo ay nasa “ araw [ na ] ng Panginoon ” mula pa noong 1914 . 
 Malamang na napag - aralan mo na ang paksang ito , kaya alam mong inihambing ni Jesus ang “ mga araw ng Anak ng tao ” taglay ang kapangyarihan ng Kaharian sa “ mga araw ni Noe ” at sa “ mga araw ni Lot . ” 
 Sa gayon ay ipinahihiwatig ng Bibliya na ang mga pangyayaring ito ay katulad ng inihulang magaganap sa ating panahon . 
 Pero may isa pang katulad na pangyayaring nararapat nating pag - ukulan ng matamang pansin . 
 Ano ang iniatas ni Jehova kina Hagai at Zacarias ? 
 Isaalang - alang natin ang kalagayang umiral noong panahon ng mga propetang Hebreo na sina Hagai at Zacarias . 
 Anong mensahe ang ibinigay ng dalawang tapat na propetang iyon na malinaw na kumakapit sa bayan ni Jehova sa ating panahon ? 
 Sina Hagai at Zacarias ay naging mga “ mensahero ni Jehova ” sa mga Judio pagkabalik ng mga ito mula sa pagkabihag sa Babilonya . 
 Sila ay inatasan upang bigyang - katiyakan ang mga Israelita na tutulungan sila ng Diyos sa muling pagtatayo ng templo . 
 Bagaman maiikli lamang ang mga aklat na isinulat nina Hagai at Zacarias , ang mga ito ay bahagi pa rin ng “ lahat ng Kasulatan [ na ] kinasihan ng Diyos at kapaki - pakinabang sa pagtuturo , sa pagsaway , sa pagtutuwid ng mga bagay - bagay , sa pagdidisiplina sa katuwiran . ” ​ — 2 Timoteo 3 : 16 . 
 Dapat Bigyang - Pansin ang mga Ito 
 3 , 4 . 
 Bakit tayo dapat maging interesado sa mga mensahe nina Hagai at Zacarias ? 
 Walang alinlangan , ang mga mensahe nina Hagai at Zacarias ay kapaki - pakinabang sa mga Judio noong panahon nila , at ang mga hula nilang iyon ay natupad na rin noon . 
 Kung gayon , bakit tayo makatitiyak na may kaugnayan sa ating panahon ang dalawang aklat na ito ? 
 Ang isang patotoo nito ay nasa Hebreo 12 : 26 - 29 . 
 Doon ay sinipi ni apostol Pablo ang mga salita sa Hagai 2 : 6 , kung saan sinasabing ‘ uugain ng Diyos ang langit at ang lupa . ’ 
 Sa dakong huli , ang pag - ugang ito ay hahantong sa ‘ pagbagsak ng trono ng mga kaharian at paglipol sa lakas ng mga kaharian ng mga bansa . ’ ​ — Hagai 2 : 22 . 
 Sa pagsipi sa Hagai , sinabi ni Pablo kung ano ang mangyayari sa “ mga kaharian ng mga bansa ” at binanggit niya ang kahigitan ng di - matitinag na Kaharian na tatanggapin ng mga pinahirang Kristiyano . 
 Makikita mo rito na ang mga hula nina Hagai at Zacarias ay matutupad hindi sa panahon nang isulat ang aklat ng Mga Hebreo noong unang siglo ng ating Karaniwang Panahon kundi sa hinaharap pa . 
 Naririto pa rin sa lupa sa ngayon ang nalabi ng mga pinahirang Kristiyano , mga tagapagmana ng Mesiyanikong Kaharian kasama ni Jesus . 
 Kaya tiyak na mahalaga sa ating panahon ang mga aklat ng Hagai at Zacarias . 
 5 , 6 . 
 Anong mga pangyayari ang naging dahilan ng paghula nina Hagai at Zacarias ? 
 Ang aklat ng Ezra ay may makasaysayang impormasyon tungkol dito . 
 Nang makabalik ang mga Judio mula sa pagkabihag sa Babilonya noong 537 B.C.E . , pinangasiwaan ni Gobernador Zerubabel at ng mataas na saserdoteng si Josue ( o Jesua ) ang paglalatag ng pundasyon ng bagong templo noong 536 B.C.E . 
 Naging dahilan iyan ng malaking pagsasaya . 
 Subalit di - nagtagal , natakot ang mga Judio . 
 Sinabi ng Ezra 4 : 4 na “ patuloy na pinanghihina ng mga tao ng lupain [ mga kaaway ] ang mga kamay ng bayan ng Juda at sinisiraan sila ng loob sa pagtatayo . ” 
 Ang mga kaaway na iyon , partikular na ang mga Samaritano , ay kumatha ng maling mga paratang laban sa mga Judio . 
 Hinikayat ng mga mananalansang na ito ang hari ng Persia na ipagbawal ang pagtatayo ng templo . ​ — Ezra 4 : 10 - 21 . 
 Naglaho ang dating siglang taglay nila noong pinasisimulan pa lamang ang paggawa ng templo . 
 Bumaling ang mga Judio sa personal na mga tunguhin . 
 Gayunman , noong 520 B.C.E . , 16 na taon matapos ilatag ang pundasyon ng templo , isinugo ni Jehova sina Hagai at Zacarias upang pasiglahin ang bayan na ituloy ang paggawa ng templo . 
 Palibhasa’y napasigla ng mga mensahero ng Diyos at nabigyan ng malinaw na ebidensiya ng suporta ni Jehova , itinuloy ng mga Judio ang paggawa ng templo at natapos ito noong 515 B.C.E . ​ — Ezra 6 : 14 , 15 . 
 Anong pangyayari sa makabagong panahon ang katulad ng kalagayan noong panahon ng mga propeta ? 
 Alam mo ba kung ano ang kahulugan ng lahat ng ito para sa atin ? 
 Mayroon tayong dapat gawin may kaugnayan sa pangangaral ng ‘ mabuting balita ng kaharian . ’ 
 Ang gawaing iyan ay lalo nang idiniin pagkatapos ng Digmaang Pandaigdig I . 
 Kung paanong pinalaya mula sa literal na pagkabihag sa Babilonya ang sinaunang mga Judio , pinalaya rin ang makabagong - panahong bayan ni Jehova mula sa pagkabihag sa Babilonyang Dakila , ang pandaigdig na imperyo ng huwad na relihiyon . 
 Nagpagal ang mga pinahiran ng Diyos sa pangangaral , pagtuturo , at pag - akay sa mga tao sa tunay na pagsamba . 
 Nagpapatuloy sa ngayon ang gawaing iyan sa mas malawak na antas , at malamang na nakikibahagi ka sa gawaing ito . 
 Ngayon na ang panahon para gawin ito , yamang malapit na ang kawakasan ng balakyot na sistemang ito ! 
 Ang gawaing ito na iniatas ng Diyos ay dapat na magpatuloy hanggang sa mamagitan si Jehova sa gawain ng mga tao sa “ malaking kapighatian . ” 
 Sa panahong iyon , aalisin ang lahat ng kasamaan at lubusang matatatag ang tunay na pagsamba sa buong lupa . 
 Bakit tayo makapagtitiwala sa suporta ng Diyos sa ating gawain ? 
 Gaya ng ipinakikita ng mga hula nina Hagai at Zacarias , makatitiyak tayo sa suporta at pagpapala ni Jehova habang taos - puso tayong nakikibahagi sa gawaing ito . 
 Sa kabila ng pagsisikap ng ilan na pigilan ang mga lingkod ng Diyos o ipagbawal ang kanilang gawain , walang pamahalaan ang nakahadlang sa pagsulong ng gawaing pag - eebanghelyo . 
 Isip - isipin kung paano pinasulong ni Jehova ang gawaing pang - Kaharian sa loob ng maraming dekada pagkatapos ng Digmaang Pandaigdig I at hanggang sa panahon natin . 
 Pero marami pa ring dapat gawin . 
 Anong kalagayan noon ang dapat nating bigyang - pansin , at bakit ? 
 Paano tayo higit na mapasisigla ng natutuhan natin sa Hagai at Zacarias na sundin ang utos ng Diyos na mangaral at magturo ? 
 Buweno , bigyang - pansin natin ang ilan sa mga aral na matututuhan natin sa dalawang aklat na ito ng Bibliya . 
 Halimbawa , suriin natin ang ilang detalyeng may kaugnayan sa pagtatayo ng templo na isasagawa ng nagsibalik na mga Judio . 
 Gaya ng nabanggit na , hindi ipinagpatuloy ng mga Judiong bumalik sa Jerusalem mula sa Babilonya ang paggawa ng templo . 
 Matapos nilang mailatag ang pundasyon , naging makupad sila sa paggawa . 
 Anong maling pananaw ang tinaglay nila ? 
 At ano ang matututuhan natin dito ? 
 Taglayin ang Tamang Pangmalas 
 Anong maling pangmalas ang tinaglay ng mga Judio , at ano ang naging resulta ? 
 Sinasabi ng nagsibalik na mga Judio : “ Ang panahon ay hindi pa dumarating . ” 
 Nang pasimulan nila ang pagtatayo ng templo at paglalatag ng pundasyon nito noong 536 B.C.E . , hindi nila sinasabing “ ang panahon ay hindi pa dumarating . ” 
 Pero di - nagtagal , hinayaan nilang maapektuhan sila ng pagsalansang ng kalapit na mga bayan at ng pakikialam ng pamahalaan . 
 Binigyan ng mga Judio ng higit na pansin ang kanilang sariling mga bahay at kaalwanan . 
 Yamang nakikita ang kaibahan ng kanilang pribadong tahanan na may mga entrepanyong gawa sa kahoy na maganda ang kalidad at ng di - natapos na templo , nagtanong si Jehova : “ Ito ba ang panahon upang tumahan kayo sa inyong mga bahay na may mga entrepanyo , samantalang ang bahay na ito ay giba ? ” ​ — Hagai 1 : 4 . 
 Bakit kailangang payuhan ni Jehova ang mga Judio noong panahon ni Hagai ? 
 Oo , nagbago ang mga priyoridad ng mga Judio . 
 Sa halip na panatilihing pangunahin sa kanilang buhay ang layunin ni Jehova na itayong muli ang templo , ang bayan ng Diyos ay nagtuon ng pansin sa kanilang sarili at sa kanilang mga tirahan . 
 Napabayaan ang paggawa sa bahay ng pagsamba sa Diyos . 
 Ang salita ni Jehova na nakaulat sa Hagai 1 : 5 ay nagpasigla sa mga Judio na ‘ ituon ang kanilang puso sa kanilang mga lakad . ’ 
 Sinabi sa kanila ni Jehova na huminto muna at bulay - bulayin ang kanilang ginagawa at pag - isipan kung paano sila naaapektuhan dahil hindi nila inuuna sa kanilang buhay ang pagtatayo ng templo . 
 12 , 13 . 
 Paano inilalarawan ng Hagai 1 : 6 ang situwasyon ng mga Judio , at ano ang kahulugan ng talatang iyan ? 
 Gaya ng maguguniguni mo , personal na naapektuhan ang mga Judio dahil sa kanilang maling mga priyoridad . 
 Pansinin ang pananaw ng Diyos na ipinahayag sa Hagai 1 : 6 : “ Naghasik kayo ng maraming binhi , ngunit ang ipinapasok ay kakaunti . 
 May kainan , ngunit hindi hanggang sa mabusog . 
 May inuman , ngunit hindi hanggang sa malango . 
 May pagsusuot ng mga damit , ngunit walang sinumang umiinit ; at siya na nagpapaupa ay nagpapaupa kapalit ng isang supot na may mga butas . ” 
 Bagaman ang mga Judio ay naninirahan sa lupaing ibinigay sa kanila ng Diyos , hindi ito nagluluwal ng bunga na kagaya ng kanilang inaasam . 
 Ipinagkait ni Jehova ang kaniyang pagpapala , gaya ng patiunang ibinabala niya . 
 Palibhasa’y wala ang suporta niya , ang mga Judio ay naghasik ng binhi pero kakaunti ang ani at walang sapat na pagkain upang masiyahan sila . 
 Yamang wala ang kaniyang pagpapala , hindi nila madamtan ang kanilang sarili ng mga kasuutang pantaglamig . 
 Wari pa ngang ang salaping kinikita nila ay napupunta lamang sa isang supot na punô ng mga butas , anupat hindi sila nakikinabang . 
 Ano naman ang ibig sabihin ng pananalitang : “ May inuman , ngunit hindi hanggang sa malango ” ? 
 Tiyak na hindi nito ipinahihiwatig na ang paglalasing ay patotoo ng pagpapala ng Diyos ; hinahatulan niya ang paglalasing . 
 Sa halip , ito ay isa pang kapahayagan na wala ang pagpapala ng Diyos sa mga Judio . 
 Limitado lamang ang anumang alak na nagagawa nila at hindi sapat upang sila ay malango . 
 Ganito ang pagkakasalin ng Magandang Balita Biblia sa Hagai 1 : 6 : “ Umiinom kayo ngunit hindi nasisiyahan . ” 
 14 , 15 . 
 Anong aral ang matututuhan natin mula sa Hagai 1 : 6 ? 
 Hindi tungkol sa pagpapaganda ng bahay ang aral na matututuhan natin dito . 
 Matagal na panahon bago ang pagkatapon sa Babilonya , sinaway ni propeta Amos ang mayayaman sa Israel dahil sa kanilang “ mga bahay na garing ” at sa kanilang ‘ paghiga sa mga higaang garing . ’ 
 Hindi rin naman nagtagal ang magagandang bahay at mararangyang muwebles . 
 Sinamsam lamang ang mga ito ng mga kaaway na manlulupig . 
 Subalit pagkalipas ng maraming taon , matapos ang kanilang pagiging tapon sa loob ng 70 taon , marami sa bayan ng Diyos ang hindi pa rin natuto rito . 
 Kumusta naman tayo ? 
 Angkop lamang na tanungin natin ang ating sarili : ‘ Sa totoo lang , gaano kalaki ang pagpapahalaga ko sa aking bahay at sa pagpapaganda rito ? 
 Kumusta naman ang pagpaplano hinggil sa karagdagang edukasyon upang itaguyod ang isang karera , bagaman ang paggawa nito ay mangangahulugan ng pagkuha ng malaking panahon sa loob ng maraming taon , anupat matatabunan na nito ang mahahalagang pitak ng aking espirituwalidad ? ’ ​ — Lucas 12 : 20 , 21 ; 1 Timoteo 6 : 17 - 19 . 
 Sa nabasa natin sa Hagai 1 : 6 , dapat nating isipin na kailangan natin sa ating buhay ang pagpapala ng Diyos . 
 Hindi ito tinaglay ng mga Judio noon , na ikinapahamak nila . 
 Sagana man tayo sa materyal na mga bagay o hindi , tiyak na mapapahamak tayo sa espirituwal kung wala sa atin ang pagpapala ni Jehova . 
 Subalit paano natin matatamo ang pagpapalang iyan ? 
 Tumutulong si Jehova sa Pamamagitan ng Kaniyang Espiritu 
 16 - 18 . 
 Batay sa naganap noon , ano ang kahulugan ng Zacarias 4 : 6 ? 
 Kinasihan si Zacarias , kapuwa propeta ni Hagai , na idiin ang mismong paraan na ginamit ni Jehova upang pakilusin at pagpalain ang mga tapat noon . 
 At ipinakikita nito kung paanong ikaw rin ay pagpapalain niya . 
 Mababasa natin : “ ‘ Hindi sa pamamagitan ng hukbong militar , ni sa pamamagitan man ng kapangyarihan , kundi sa pamamagitan ng aking espiritu , ’ ang sabi ni Jehova ng mga hukbo . ” 
 Madalas mo na sigurong marinig na sinisipi ang talatang ito , pero ano kaya ang kahulugan nito sa mga Judio noong panahon nina Hagai at Zacarias , at ano naman ang kahalagahan nito sa iyo ? 
 Alalahanin mo na may napakainam na epekto ang kinasihang mga salita nina Hagai at Zacarias noong panahong iyon . 
 Ang sinabi ng dalawang propetang ito ay nagpasigla sa tapat na mga Judio . 
 Nagsimulang humula si Hagai noong ikaanim na buwan ng taóng 520 B.C.E . 
 Nagsimula namang humula si Zacarias noong ikawalong buwan ng taóng iyon . 
 Gaya ng makikita mo sa Hagai 2 : 18 , itinuloy ang masikap na paggawa sa pundasyon noong ikasiyam na buwan . 
 Kaya napasiglang kumilos ang mga Judio , at sinunod nila si Jehova taglay ang pagtitiwalang susuportahan Niya sila . 
 Binabanggit sa Zacarias 4 : 6 ang pagsuporta ng Diyos . 
 Nang bumalik ang mga Judio sa kanilang sariling lupain noong 537 B.C.E . , wala silang hukbong militar . 
 Subalit ipinagsanggalang sila at pinatnubayan ni Jehova sa kanilang paglalakbay mula sa Babilonya . 
 At ang kaniyang espiritu ang gumagabay sa mga bagay - bagay nang pasimulan nila ang paggawa ng templo di - nagtagal pagkabalik nila . 
 Kung muli silang gagawa nang masikap , susuportahan niya sila sa pamamagitan ng kaniyang banal na espiritu . 
 Anong malakas na impluwensiya ang nadaig ng espiritu ng Diyos ? 
 Sa pamamagitan ng walong sunud - sunod na pangitain , tiniyak kay Zacarias na si Jehova ay sasakaniyang bayan na may - katapatang gagawa sa templo hanggang sa matapos ito . 
 Ipinakikita ng ikaapat na pangitaing nakaulat sa kabanata 3 na si Satanas ay aktibo sa pagsalansang sa pagsisikap ng mga Judio na tapusin ang pagtatayo ng templo . 
 Tiyak na hindi malulugod si Satanas na makita ang mataas na saserdoteng si Josue na naglilingkod sa bagong templo alang - alang sa bayan . 
 Bagaman aktibo ang Diyablo sa paghadlang sa mga Judio na maitayo ang templo , ang espiritu ni Jehova ay gaganap ng mahalagang papel sa pag - aalis sa mga balakid at sa pagpapalakas sa mga Judio na magpatuloy sa paggawa hanggang sa matapos ang templo . 
 Paano tinulungan ng banal na espiritu ang mga Judio na tuparin ang kalooban ng Diyos ? 
 Waring may isang gabundok na balakid ng pagsalansang mula sa mga opisyal ng pamahalaan na nakagawa ng paraan upang ipagbawal ang gawain . 
 Subalit nangako si Jehova na ang tila “ bundok ” na ito ay maaalis at magiging “ patag na lupain . ” 
 At gayon nga ang nangyari ! 
 Nag - imbestiga si Haring Dario I at natuklasan ang utos ni Ciro na nagpapahintulot sa mga Judio na muling itayo ang templo . 
 Kaya pinawalang - bisa ni Dario ang pagbabawal at iniutos na bigyan ng salapi mula sa maharlikang ingatang - yaman ang mga Judio upang makatulong sa mga gastusin sa paggawa . 
 Nabaligtad ang mga pangyayari ! 
 May ginampanan bang papel dito ang banal na espiritu ng Diyos ? 
 Makatitiyak tayo na mayroon nga . 
 Natapos ang templo noong 515 B.C.E . , ang ikaanim na taon ng paghahari ni Dario I . ​ — Ezra 6 : 1 , 15 . 
 ( a ) Noong sinaunang panahon , paano ‘ inuga ng Diyos ang lahat ng mga bansa , ’ at paano lumabas ang “ mga kanais - nais na bagay ” ? 
 ( b ) Ano ang makabagong - panahong katuparan nito ? 
 Sa Hagai 2 : 5 , ipinaalaala ng propeta sa mga Judio ang pakikipagtipan ng Diyos sa kanila sa Bundok Sinai nang “ ang buong bundok ay yumayanig nang malakas . ” 
 Noong panahon nina Hagai at Zacarias , inihulang gagawa na naman si Jehova ng pag - uga , gaya ng inilarawan ng makasagisag na pananalita ng talata 6 at 7 . 
 Ang kalagayan sa Imperyo ng Persia ay magiging maligalig , pero ang gawain sa templo ay magpapatuloy hanggang sa matapos ito . 
 Sa dakong huli , ang mga di - Judio , “ mga kanais - nais na bagay ng lahat ng mga bansa , ” ay luluwalhati sa Diyos kasama ng mga Judio sa dakong iyon ng pagsamba . 
 Sa mas malaking katuparan sa ating panahon , ‘ inuga ng Diyos ang mga bansa ’ sa pamamagitan ng ating Kristiyanong pangangaral , at ang “ mga kanais - nais na bagay ng lahat ng mga bansa ” ay pumapasok na sa pagsamba sa Diyos kasama ng pinahirang nalabi . 
 Oo , magkasama ang pinahiran at ang ibang mga tupa sa pagpunô ng kaluwalhatian sa bahay ni Jehova sa ngayon . 
 Taglay ang pananampalataya , hinihintay ng tunay na mga mananambang iyon ang panahon na ‘ uugain ni Jehova ang langit at ang lupa ’ sa naiibang diwa . 
 Ito’y upang ibagsak at lipulin ang lakas ng mga kaharian ng mga bansa . ​ — Hagai 2 : 22 . 
 Paano ‘ inuuga ’ ang mga bansa , ano ang resulta nito , at ano ang magaganap sa hinaharap ? 
 Ipinaaalaala sa atin nito ang kaligaligang naganap sa iba’t ibang elementong isinasagisag ng ‘ langit , lupa , dagat at tuyong lupa . ’ 
 Isa na rito ang pagbubulid kay Satanas na Diyablo at sa kaniyang mga demonyo sa lupa . 
 Karagdagan pa , ang pangangaral na pinangungunahan ng mga pinahiran ng Diyos ay tiyak na umuuga sa makalupang mga elemento ng sistemang ito ng mga bagay . 
 Sa kabila nito , “ isang malaking pulutong ” ng mga kanais - nais na bagay ng lahat ng mga bansa ang sumama sa espirituwal na Israel sa paglilingkod kay Jehova . 
 Ang malaking pulutong ay gumagawang kasama ng mga pinahirang Kristiyano sa pangangaral ng mabuting balita tungkol sa napipintong pag - uga ng Diyos sa mga bansa sa Armagedon . 
 Ang pangyayaring iyan ang magbubukas ng daan upang mapasakdal ang tunay na pagsamba sa buong lupa . 
 Naaalaala Mo Ba ? 
 • Kailan at sa anong mga kalagayan humula sina Hagai at Zacarias ? 
 • Paano mo maikakapit ang mensaheng ibinigay nina Hagai at Zacarias ? 
 • Bakit nakapagpapasigla sa iyo ang Zacarias 4 : 6 ? 
 [ Mga larawan sa pahina 20 ] 
 Tinitiyak sa atin ng mga isinulat nina Hagai at Zacarias ang suporta ng Diyos 
 [ Larawan sa pahina 23 ] 
 “ Ito ba ang panahon upang tumahan kayo sa inyong mga bahay na may mga entrepanyo , samantalang ang bahay na ito ay giba ? ” 
 [ Larawan sa pahina 24 ] 
 Nakikibahagi ang bayan ni Jehova sa pag - abot sa ‘ mga kanais - nais na bagay ng mga bansa ’ 
 Magpakalakas ang Inyong mga Kamay 
 “ Magpakalakas ang inyong mga kamay , kayo na nakaririnig sa mga araw na ito ng mga salitang ito mula sa bibig ng mga propeta . ” ​ — ZACARIAS 8 : 9 . 
 1 , 2 . 
 Bakit dapat nating pag - ukulan ng pansin ang mga aklat ng Hagai at Zacarias ? 
 ANG mga hula nina Hagai at Zacarias ay isinulat mga 2,500 taon na ang nakalilipas , subalit ang mga ito ay tiyak na mahalaga pa rin sa iyong buhay . 
 Ang mga ulat sa Bibliya na masusumpungan sa mga aklat na ito ay hindi basta kasaysayan lamang . 
 Ang mga ito ay bahagi ng ‘ lahat ng bagay na isinulat noong una para sa ating ikatututo . ’ 
 Kapag binasa ang mga ito , mapapansin natin na karamihan dito ay tumutukoy sa tunay na mga kalagayang nagaganap mula nang itatag ang Kaharian sa langit noong 1914 . 
 Sa pagbanggit sa mga pangyayari at kalagayang naranasan ng bayan ng Diyos noong sinaunang panahon , sinabi ni apostol Pablo : “ Ngayon ang mga bagay na ito ay nangyari sa kanila bilang mga halimbawa , at isinulat ang mga ito bilang babala sa atin na dinatnan ng mga wakas ng mga sistema ng mga bagay . ” 
 Kaya baka isipin mo , ‘ Ano kaya ang kahalagahan ng mga aklat ng Hagai at Zacarias sa ating panahon ? ’ 
 Sa ano nagtuon ng pansin sina Hagai at Zacarias ? 
 Gaya ng nabanggit sa naunang artikulo , ang mga hula nina Hagai at Zacarias ay sumasaklaw sa panahon nang ang mga Judio ay bumalik sa lupaing ibinigay sa kanila ng Diyos pagkatapos silang palayain mula sa pagkabihag sa Babilonya . 
 Nagtuon ng pansin ang dalawang propeta sa muling pagtatayo ng templo . 
 Inilatag ng mga Judio ang pundasyon ng templo noong 536 B.C.E . 
 Bagaman inisip ng ilang may - edad nang mga Judio ang nakalipas , sa pangkalahatan ay may “ pagsigaw dahil sa kagalakan . ” 
 Subalit ang totoo , may mas mahalaga pang pangyayaring naganap sa ating panahon . 
 Paano ? ​ — Ezra 3 : 3 - 13 . 
 Ano ang naganap di - nagtagal pagkatapos ng Digmaang Pandaigdig I ? 
 Di - nagtagal pagkatapos ng Digmaang Pandaigdig I , ang mga pinahiran ni Jehova ay pinalaya mula sa pagkabihag sa Babilonyang Dakila . 
 Isa itong malaking patotoo na sinusuportahan sila ni Jehova . 
 Bago nito , waring winakasan na ng mga relihiyosong lider at ng kanilang mga kasabuwat sa pulitika ang pangmadlang pangangaral at pagtuturo ng mga Estudyante ng Bibliya . 
 Ngunit inalis ng Diyos na Jehova ang mga balakid sa gawaing pangangaral at paggawa ng alagad . 
 Sa paglipas ng maraming dekada mula noong 1919 , lumago ang gawaing pang - Kaharian at walang nakapigil sa pagsulong nito . 
 5 , 6 . 
 Anong dakilang tagumpay ang tinutukoy ng Zacarias 4 : 7 ? 
 Makatitiyak tayo na ang pangangaral at pagtuturo ng masunuring mga lingkod ni Jehova sa ating panahon ay magpapatuloy sa tulong niya . 
 Sa Zacarias 4 : 7 , mababasa natin : “ Tiyak na ilalabas niya ang pangulong - bato . 
 Magkakaroon ng hiyawan para roon : ‘ Kahali - halina ! 
 Kahali - halina ! ’ 
 ” Saan tumutukoy ang dakilang tagumpay na ito sa ating panahon ? 
 Tinutukoy ng Zacarias 4 : 7 ang panahon kapag ang tunay na pagsamba sa Soberanong Panginoon ay pasasakdalin na sa makalupang looban ng kaniyang espirituwal na templo . 
 Ang templong ito ay ang kaayusan ni Jehova sa paglapit sa kaniya sa pagsamba salig sa pampalubag - loob na hain ni Kristo Jesus . 
 Sabihin pa , ang dakilang espirituwal na templong ito ay umiiral na mula pa noong unang siglo C.E . 
 Subalit ang tunay na pagsamba sa makalupang looban nito ay pasasakdalin pa . 
 Milyun - milyong mananamba ang naglilingkod ngayon sa makalupang looban ng espirituwal na templong ito . 
 Ang mga ito at ang napakaraming binuhay - muli ay gagawing sakdal sa loob ng Sanlibong Taóng Paghahari ni Jesu - Kristo . 
 Sa katapusan ng sanlibong taon , ang tunay na mga mananamba lamang ng Diyos ang matitira sa nilinis na lupa . 
 Ano ang papel ni Jesus hinggil sa pagpapasakdal sa tunay na pagsamba sa ating panahon , at bakit tayo dapat mapatibay nito ? 
 Naroroon noon si Gobernador Zerubabel at ang mataas na saserdoteng si Josue upang saksihan ang pagtatapos sa paggawa ng templo noong 515 B.C.E . 
 Inihula ng Zacarias 6 : 12 , 13 ang katulad na papel ni Jesus sa pagpapasakdal sa tunay na pagsamba : “ Ito ang sinabi ni Jehova ng mga hukbo : ‘ Narito ang lalaki na ang pangalan ay Sibol . 
 At mula sa kaniyang sariling dako ay sisibol siya , at tiyak na itatayo niya ang templo ni Jehova . 
 At . . . siya , sa ganang kaniya , ang magtataglay ng dangal ; at siya ay uupo at mamamahala sa kaniyang trono , at siya ay magiging isang saserdote sa kaniyang trono . ’ 
 ” Yamang sinusuportahan ni Jesus , na nasa langit at siyang sanhi ng pagsibol ng mga hari sa linya ni David , ang gawaing pang - Kaharian sa espirituwal na templo , sa palagay mo kaya’y may makapipigil sa pagsulong nito ? 
 Tiyak na wala ! 
 Hindi ba tayo dapat mapatibay nito na ipagpatuloy ang ating ministeryo , anupat hindi naililihis ng pang - araw - araw na mga alalahanin ? 
 Mga Priyoridad 
 Bakit dapat nating unahin sa ating buhay ang gawain sa espirituwal na templo ? 
 Upang matamo ang suporta at pagpapala ni Jehova , dapat nating pagsikapang unahin sa ating buhay ang gawain sa espirituwal na templo . 
 Di - tulad ng mga Judio na nagsabi , “ Ang panahon ay hindi pa dumarating , ” dapat nating tandaan na nabubuhay na tayo sa “ mga huling araw . ” 
 Inihula ni Jesus na ang kaniyang tapat na mga tagasunod ay mangangaral ng mabuting balita ng Kaharian at gagawa ng mga alagad . 
 Dapat tayong maging maingat upang hindi natin mapabayaan ang ating pribilehiyo ng paglilingkod . 
 Ang gawaing pangangaral at pagtuturo na pansamantalang napahinto ng pananalansang ng sanlibutan ay naipagpatuloy noong 1919 , subalit hindi pa ito natatapos . 
 Pero makatitiyak ka na talagang matatapos ito ! 
 9 , 10 . 
 Sa ano nakadepende ang pagpapala ni Jehova , at ano ang kahulugan nito para sa atin ? 
 Hangga’t patuloy tayong gumagawa nang puspusan , pagpapalain tayo ​ — bilang isang bayan at bilang mga indibiduwal . 
 Pansinin ang katiyakang ibinibigay sa atin ng pangako ni Jehova . 
 Mula nang ipagpatuloy ng mga Judio ang buong - kaluluwang pagsamba at puspusang paggawa sa pundasyon ng templo , sinabi ni Jehova : “ Mula sa araw na ito ay maggagawad ako ng pagpapala . ” 
 Makikinabang sila sa ganap na pagsasauli ng kaniyang lingap . 
 Isaalang - alang ngayon ang mga pagpapalang binabanggit sa pangako ng Diyos : “ Darating ang binhi ng kapayapaan ; ang punong ubas ay magbibigay ng bunga nito , at ang lupa ay magbibigay ng ani nito , at ang mga langit ay magbibigay ng kanilang hamog ; at ipamamana ko sa mga nalalabi sa bayang ito ang lahat ng mga bagay na ito . ” ​ — Zacarias 8 : 9 - 13 . 
 Kung paanong pinagpala ni Jehova sa espirituwal at pisikal na paraan ang mga Judio noon , pagpapalain din niya tayo habang masikap nating tinutupad ang gawaing iniatas niya sa atin taglay ang masayang puso . 
 Kasama sa mga pagpapalang ito ang kapayapaan sa gitna natin , espirituwal na katiwasayan , kasaganaan , at pagsulong . 
 Gayunman , makatitiyak ka na ang patuloy na pagpapala ng Diyos ay nakadepende sa ating paggawa sa espirituwal na templo sa paraang nais ni Jehova . 
 Paano natin maaaring suriin ang ating sarili ? 
 Ngayon na ang panahon upang ‘ ituon natin ang ating puso sa ating mga lakad . ’ 
 Dapat tayong maglaan ng panahon na suriin ang ating mga priyoridad sa buhay . 
 Ang pagpapala ni Jehova sa atin sa ngayon ay nakasalalay sa antas ng ating pagdakila sa kaniyang pangalan at patuloy na paggawa sa kaniyang espirituwal na templo . 
 Maaari mong tanungin ang iyong sarili : ‘ Nagbago na ba ang mga priyoridad ko ? 
 Ang akin bang sigasig para kay Jehova , sa kaniyang katotohanan , at sa kaniyang gawain ay kagaya pa rin noong ako ay mabautismuhan ? 
 Naaapektuhan ba ng aking hangaring magkaroon ng maalwang pamumuhay ang aking pag - uukol ng pansin kay Jehova at sa kaniyang Kaharian ? 
 Ang takot ba sa tao ​ — pagkabahala sa kung ano ang iisipin ng iba ​ — ang waring nakapipigil sa akin ? ’ ​ — Apocalipsis 2 : 2 - 4 . 
 Anong kalagayan ng mga Judio ang itinatampok sa Hagai 1 : 6 , 9 ? 
 Hindi natin nais na ipagkait sa atin ng Diyos ang kaniyang saganang pagpapala dahil sa ating pagpapabaya sa gawaing dumadakila sa kaniyang pangalan . 
 Alalahanin na pagkatapos magkaroon ng mabuting pasimula , ang nagsibalik na mga Judio ay “ tumatakbo , bawat isa para sa kaniyang sariling bahay , ” gaya ng iniulat ng Hagai 1 : 9 . 
 Naging abala sila sa kanilang mga pang - araw - araw na pangangailangan at pamumuhay . 
 Bunga nito , “ ang ipinapasok ay kakaunti , ” anupat nagkaroon ng kakapusan sa kasiya - siyang pagkain , inumin , at kasuutang pantaglamig . 
 Ipinagkait ni Jehova ang kaniyang pagpapala . 
 May matututuhan ba tayong aral dito ? 
 13 , 14 . 
 Paano natin maikakapit ang aral sa Hagai 1 : 6 , 9 , at bakit ito mahalaga ? 
 Hindi ba’t sasang - ayon ka na upang patuloy na tamasahin ang pagpapala ng Diyos , kailangan nating tanggihan ang paghahanap ng mga bagay para sa ating sarili kapalit ng pagluwalhati kay Jehova ? 
 Ganiyan nga ang dapat nating gawin sa anumang bagay o gawaing naglilihis ng ating pansin , gaya ng paghahangad na yumaman , mga pakanang biglang - yaman , malalaking plano na kumuha ng mas mataas na edukasyon upang magkaroon ng magandang propesyon sa sistemang ito , o mga programa para maabot ang personal na mga ambisyon . 
 Maaaring hindi naman kasalanan ang mismong mga bagay na ito . 
 Gayunman , hindi mo ba natatanto na kung iisipin mo ang buhay na walang hanggan , ang mga ito sa katunayan ay “ patay na mga gawa ” ? 
 Paano ? 
 Ang mga ito ay patay sa espirituwal , walang saysay , at walang kabuluhan . 
 Kung ipagpapatuloy pa rin ng isa ang paggawa ng ganitong mga bagay , hahantong ito sa espirituwal na kamatayan . 
 Nangyari ito sa ilang pinahirang Kristiyano noong panahon ng mga apostol . 
 Nangyari na rin ito sa ilang Kristiyano sa ating panahon . 
 Maaaring may kilala kang ilan na unti - unting nailihis mula sa Kristiyanong mga gawain at mula sa kongregasyon ; sa ngayon ay hindi nakikita sa kanila ang pagnanais na manumbalik sa paglilingkod kay Jehova . 
 Gustung - gusto nating manumbalik sila kay Jehova , pero ang totoo , ang pagtataguyod sa “ patay na mga gawa ” ay magbubunga ng pagkawala ng lingap at pagpapala ni Jehova . 
 Nakikini - kinita mo kung gaano kalungkot ang magiging kalagayan kapag nangyari iyan . 
 Mangangahulugan ito ng pagkawala ng kagalakan at ng kapayapaang dulot ng espiritu ng Diyos . 
 At kaylaking kawalan nga na mapawalay sa magiliw na kapatirang Kristiyano ! ​ — Galacia 1 : 6 ; 5 : 7 , 13 , 22 - 24 . 
 Paano ipinakikita sa Hagai 2 : 14 ang kaselangan ng ating pagsamba ? 
 Napakaselan nito . 
 Pansinin sa Hagai 2 : 14 kung ano ang naging pangmalas ni Jehova sa mga Judiong nagpabaya sa kaniyang bahay ng pagsamba at sa halip ay naglagay ng entrepanyo sa kani - kanilang mga bahay , sa literal o makasagisag na paraan . 
 “ ‘ Ganiyan ang bayang ito , at ganiyan ang bansang ito sa harap ko , ’ ang sabi ni Jehova , ‘ at ganiyan ang lahat ng gawa ng kanilang mga kamay , at ang anumang ihandog nila roon . 
 Iyon ay marumi . ’ 
 ” Hangga’t pinababayaan nila ang tunay na pagsamba , hindi magiging katanggap - tanggap ang anumang hain ng mga Judiong hindi taos - puso sa kanilang paghahandog sa pansamantalang altar sa Jerusalem . ​ — Ezra 3 : 3 . 
 Tiyak na Pagsuporta 
 Batay sa mga pangitaing tinanggap ni Zacarias , sa ano makatitiyak ang mga Judio ? 
 Tiniyak sa masunuring mga Judio na muling nagtayo ng templo ng Diyos ang Kaniyang suporta , gaya ng ipinahiwatig ng Diyos sa walong sunud - sunod na pangitaing natanggap ni Zacarias . 
 Ang unang pangitain ay gumagarantiyang matatapos ang templo at magkakaroon ng kasaganaan sa Jerusalem at Juda hangga’t tinutupad ng mga Judio ang kanilang atas . 
 Ang ikalawang pangitain naman ay nangangakong wawakasan ang lahat ng pamahalaang sumasalansang sa tunay na pagsamba . 
 Ang iba pang mga pangitain ay tumitiyak na ipagsasanggalang ng Diyos ang gawaing pagtatayo , na daragsa ang mga tao mula sa maraming bansa tungo sa natapos na bahay ng pagsamba kay Jehova , na magkakaroon ng tunay na kapayapaan at katiwasayan , na mawawala ang waring di - madaraig na mga balakid sa gawaing iniatas ng Diyos , na maaalis ang kabalakyutan , at na mangangasiwa at magsasanggalang ang mga anghel . 
 Taglay ang gayong mga garantiya ng pagsuporta ng Diyos , mauunawaan mo kung bakit binago ng mga masunurin ang kanilang paraan ng pamumuhay at itinuon ang kanilang pansin sa gawain na siyang dahilan kung bakit pinalaya sila ng Diyos . 
 Alinsunod sa katiyakang taglay natin , anu - ano ang dapat nating itanong sa ating sarili ? 
 Sa katulad na paraan , ang katiyakan natin na magtatagumpay ang tunay na pagsamba ay dapat mag - udyok sa atin na kumilos at seryosong pag - isipan ang tungkol sa bahay ng pagsamba kay Jehova . 
 Tanungin ang iyong sarili : ‘ Kung naniniwala akong ngayon na ang panahon upang mangaral ng mabuting balita ng Kaharian at gumawa ng mga alagad , kasuwato ba ng aking mga tunguhin at paraan ng pamumuhay ang aking paninindigan ? 
 Gumugugol ba ako ng sapat na panahon sa pag - aaral ng makahulang Salita ng Diyos , anupat binibigyan ito ng dako sa aking buhay , at ipinakikipag - usap ito sa mga kapuwa Kristiyano at sa iba na nakikilala ko ? ’ 
 Ayon sa Zacarias kabanata 14 , ano ang mangyayari sa hinaharap ? 
 Tinukoy ni Zacarias ang pagkawasak ng Babilonyang Dakila na susundan naman ng digmaan ng Armagedon . 
 Mababasa natin : “ Iyon ay magiging isang araw na kilala bilang nauukol kay Jehova . 
 Hindi magiging araw , ni magiging gabi man ; at mangyayari nga na sa bandang gabi ay magliliwanag . ” 
 Oo , ang araw ni Jehova ay tunay na magiging isang madilim at malagim na araw para sa kaniyang mga kaaway sa lupa ! 
 Pero para sa tapat na mga mananamba ni Jehova , ito ay magiging isang panahon ng patuluyang liwanag at lingap . 
 Inilarawan din ni Zacarias kung paano ipahahayag ng lahat ng nasa bagong sanlibutan ang kabanalan ni Jehova . 
 Ang tunay na pagsamba sa dakilang espirituwal na templo ng Diyos ang magiging tanging anyo ng pagsamba sa lupa . 
 Isa nga itong kapana - panabik na garantiya ! 
 Mararanasan natin ang katuparan ng hula at masasaksihan ang pagbabangong - puri sa soberanya ni Jehova . 
 Isa nga itong pambihirang araw na nauukol kay Jehova ! 
 Mga Namamalaging Pagpapala 
 19 , 20 . 
 Bakit nakapagpapasigla sa iyo ang Zacarias 14 : 8 , 9 ? 
 Pagkatapos ng kamangha - manghang tagumpay na iyan , si Satanas at ang kaniyang mga demonyo ay ikukulong sa kalaliman , sa isang di - aktibong kalagayan . 
 Pagkatapos , dadaloy ang mga pagpapala sa panahon ng Sanlibong Taóng Paghahari ni Kristo . 
 Ganito ang sinasabi ng Zacarias 14 : 8 , 9 : “ Mangyayari sa araw na iyon na ang tubig na buháy ay lalabas mula sa Jerusalem , ang kalahati nito ay patungo sa silanganing dagat at ang kalahati nito ay patungo sa kanluraning dagat . 
 Sa tag - araw at sa taglamig ay mangyayari ito . 
 At si Jehova ay magiging hari sa buong lupa . 
 Sa araw na iyon si Jehova ay magiging iisa , at ang kaniyang pangalan ay iisa . ” 
 Ang “ tubig na buháy , ” o “ ilog ng tubig ng buhay , ” na lumalarawan sa mga paglalaan ni Jehova ukol sa buhay , ay patuloy na dadaloy mula sa sentro ng Mesiyanikong Kaharian . 
 Makikinabang ang malaking pulutong ng mga mananamba ni Jehova , na nakaligtas sa Armagedon , sa pamamagitan ng kanilang paglaya mula sa hatol na kamatayan dahil kay Adan . 
 Maging ang mga patay ay makikinabang din sa pamamagitan ng pagkabuhay - muli . 
 Sa gayon ay magsisimula ang isang bagong yugto ng pamamahala ni Jehova sa buong lupa . 
 Kikilalanin si Jehova ng mga tao sa buong lupa bilang Soberano ng Sansinukob , ang tanging isa na dapat sambahin . 
 Ano ang dapat nating maging kapasiyahan ? 
 Batay sa lahat ng inihula nina Hagai at Zacarias at sa lahat ng natupad na , may matibay tayong dahilan upang ipagpatuloy ang gawaing iniatas sa atin ng Diyos sa makalupang looban ng kaniyang espirituwal na templo . 
 Hangga’t hindi pa napasasakdal ang tunay na pagsamba , magsikap sana tayong lahat na palaging unahin sa ating buhay ang kapakanan ng Kaharian . 
 Hinihimok tayo ng Zacarias 8 : 9 : “ Magpakalakas ang inyong mga kamay , kayo na nakaririnig sa mga araw na ito ng mga salitang ito mula sa bibig ng mga propeta . ” 
 Naaalaala Mo Ba ? 
 • Anong katulad na pangyayari sa kasaysayan ang dahilan kung bakit mahalaga sa ngayon ang mga aklat ng Hagai at Zacarias ? 
 • Anong aral hinggil sa ating mga priyoridad ang matututuhan natin mula kina Hagai at Zacarias ? 
 • Bakit ang pagsasaalang - alang sa Hagai at Zacarias ay nagbibigay sa atin ng dahilan upang umasa sa hinaharap ? 
 [ Larawan sa pahina 26 ] 
 Pinasigla nina Hagai at Zacarias ang mga Judio na gumawa nang buong - kaluluwa upang tumanggap ng pagpapala 
 [ Mga larawan sa pahina 27 ] 
 Ikaw ba ay ‘ tumatakbo para sa iyong sariling bahay ’ ? 
 [ Larawan sa pahina 28 ] 
 Nangako si Jehova ng pagpapala , at ipinagkaloob niya ito 
 Mga Pastol na “ Halimbawa sa Kawan ” 
 “ Pastulan ninyo ang kawan ng Diyos na nasa inyong pangangalaga . . . maluwag sa kalooban . . . , may pananabik . . . , maging mga halimbawa sa kawan . ” ​ — 1 PEDRO 5 : 2 , 3 . 
 1 , 2 . ( a ) Anong pribilehiyo ang ipinagkatiwala ni Jesus kay apostol Pedro , at bakit hindi nagkamali si Jesus sa pagtitiwala sa kaniya ? 
 ( b ) Ano ang nadarama ni Jehova sa hinirang na mga pastol ? 
 BAGO ang Pentecostes 33 C.E . , si Pedro at anim na iba pang alagad ay kumakain ng almusal na inihanda ni Jesus sa dalampasigan ng Dagat ng Galilea . 
 Hindi ito ang unang pagkakataon na nakita ni Pedro ang binuhay - muling si Jesus , at tiyak na tuwang - tuwang siyang malaman na buháy si Jesus . 
 Ngunit malamang na nababalisa rin si Pedro dahil ilang araw bago nito , hayagan niyang ikinaila si Jesus . 
 Pinagsabihan ba ni Jesus ang nagsisising si Pedro dahil sa kawalan nito ng pananampalataya ? 
 Hindi . 
 Sa halip , ipinagkatiwala niya kay Pedro ang pribilehiyo ng pagpapakain at pagpapastol sa “ maliliit na tupa ” ni Jesus . 
 Gaya ng ipinakikita ng ulat ng Bibliya hinggil sa kasaysayan ng kongregasyong Kristiyano noong unang siglo , hindi nagkamali si Jesus sa pagtitiwala kay Pedro . 
 Kasama ng iba pang mga apostol at matatandang lalaki sa Jerusalem , pinastulan ni Pedro ang kongregasyong Kristiyano sa mga panahon ng matinding pagsubok at mabilis na pagsulong . ​ — Gawa 1 : 15 - 26 ; 2 : 14 ; 15 : 6 - 9 . 
 Sa ngayon , humihirang si Jehova sa pamamagitan ni Jesu - Kristo ng kuwalipikadong mga lalaki upang maglingkod bilang espirituwal na mga pastol na aakay sa Kaniyang mga tupa sa pinakamapanganib na panahon sa kasaysayan ng tao . 
 Nagkamali ba si Jehova sa pagtitiwala sa gayong mga tao ? 
 Ang mapayapang kapatirang Kristiyano na umiiral sa buong daigdig ay patotoo na tama ang kaniyang ginawa . 
 Totoo , nagkakamali rin ang mga pastol na ito gaya ni Pedro . 
 Sa kabila nito , ipinagkatiwala sa kanila ni Jehova ang pangangalaga sa mga tupa na “ binili niya ng dugo ng kaniyang sariling Anak . ” 
 Lubhang iniibig ni Jehova ang mga lalaking ito , at itinuturing silang “ karapat - dapat sa dobleng karangalan . ” ​ — 1 Timoteo 5 : 17 . 
 Paano napananatili ng espirituwal na mga pastol ang maluwag - sa - kalooban o kusang - loob at may - pananabik na espiritu ? 
 Paano napananatili ng espirituwal na mga pastol ang maluwag - sa - kalooban o kusang - loob at may - pananabik na espiritu , sa gayo’y nagiging halimbawa sila sa kawan ? 
 Tulad ni Pedro at ng iba pang mga pastol noong unang siglo , umaasa sila sa banal na espiritu ng Diyos , na nagbibigay sa kanila ng lakas na kailangan upang maisabalikat ang kanilang pananagutan . 
 Ang banal na espiritu ay nagluluwal din sa kanila ng mga bunga nito ​ — pag - ibig , kagalakan , kapayapaan , mahabang pagtitiis , kabaitan , kabutihan , pananampalataya , kahinahunan , at pagpipigil sa sarili . 
 Isaalang - alang natin ang ilang espesipikong paraan kung paano magiging halimbawa ang mga pastol sa pagpapamalas ng mga bungang ito habang pinapastulan nila ang kawan ng Diyos na nasa kanilang pangangalaga . 
 Ibigin Kapuwa ang Kawan at ang Bawat Tupa 
 4 , 5 . ( a ) Paano ipinakikita ni Jehova at ni Jesus ang pag - ibig sa kawan ? 
 ( b ) Ano ang ilang ginagawa ng espirituwal na mga pastol upang maipakita ang kanilang pag - ibig sa kawan ? 
 Pag - ibig ang pangunahing katangian na iniluluwal ng espiritu ng Diyos . 
 Ipinakikita ni Jehova ang kaniyang pag - ibig sa kawan sa kabuuan kapag pinaglalaanan niya ito ng saganang espirituwal na pagkain . 
 Gayunman , hindi lamang niya basta pinakakain ang kawan . 
 May malasakit siya sa bawat tupa . 
 Iniibig din ni Jesus ang kawan . 
 Ibinigay niya ang kaniyang kaluluwa alang - alang dito , at kilala niya ang bawat tupa , “ sa pangalan . ” ​ — Juan 10 : 3 , 14 - 16 . 
 Tinutularan ng espirituwal na mga pastol si Jehova at si Jesus . 
 Ipinakikita nila ang pag - ibig sa kawan ng Diyos sa kabuuan sa pamamagitan ng ‘ pagsisikap nilang magturo ’ sa kongregasyon . 
 Nakatutulong ang kanilang salig - Bibliyang mga pahayag upang mapakain at maipagsanggalang ang kawan , at ang kanilang pagpapagal sa bagay na ito ay nakikita ng lahat . 
 Ang hindi masyadong nakikita ay ang panahong ginugugol nila sa pag - aasikaso sa mga rekord ng kongregasyon , pagtugon sa mga liham , paggawa ng mga iskedyul , at pag - aasikaso sa maraming iba pang detalye upang matiyak na ang mga pulong ng kongregasyon at iba pang mga gawain ay maganap “ nang disente at ayon sa kaayusan . ” 
 Ang karamihan sa mga gawaing ito ay hindi napapansin ng madla at maaaring hindi gaanong napasasalamatan . 
 Ginagawa nila ang mga ito udyok ng pag - ibig . ​ — Galacia 5 : 13 . 
 6 , 7 . ( a ) Ano ang isang paraan upang lalong makilala ng mga pastol ang mga tupa ? 
 ( b ) Bakit kapaki - pakinabang kung minsan na ipahayag ang ating damdamin sa isang matanda ? 
 Sinisikap ng maibiging mga Kristiyanong pastol na magpakita ng personal na interes sa bawat tupa sa kongregasyon . 
 Ang isang paraan upang lalong makilala ng mga pastol ang bawat tupa ay ang paggawang kasama nila sa pangmadlang pangangaral . 
 Madalas na kasama ni Jesus ang kaniyang mga tagasunod sa pangangaral at ginamit niya ang gayong mga pagkakataon upang patibayin sila . 
 Ganito ang sabi ng isang makaranasang Kristiyanong pastol : “ Nakita ko na ang isa sa pinakamabisang paraan upang makilala at mapatibay ang isang kapatid ay ang gumawang kasama niya sa ministeryo sa larangan . ” 
 Kung matagal - tagal mo nang hindi nakakasama sa ministeryo sa larangan ang isang matanda , bakit hindi makipag - usap kung puwede ka niyang samahan sa ministeryo sa lalong madaling panahon ? 
 Pag - ibig ang nag - udyok kay Jesus na damayan ang kaniyang mga tagasunod sa kanilang kalungkutan at makipagsaya sa kanilang kagalakan . 
 Halimbawa , nang masayang bumalik ang kaniyang 70 alagad mula sa pangangaral , “ nag - umapaw . . . sa kagalakan ” si Jesus . 
 Gayunman , nang makita niya ang naging epekto ng kamatayan ni Lazaro kay Maria at sa mga kapamilya nito at mga kaibigan , “ si Jesus ay lumuha . ” 
 Sa katulad na paraan , hindi ipinagwawalang - bahala ng mapagmalasakit na mga pastol sa ngayon ang damdamin ng mga tupa . 
 Inuudyukan sila ng pag - ibig na “ makipagsaya sa mga taong nagsasaya ” at “ makitangis sa mga taong tumatangis . ” 
 Kung nakadarama ka ng ligaya o lumbay sa iyong buhay , huwag mag - atubiling ipahayag ang iyong damdamin sa mga Kristiyanong pastol . 
 Mapasisigla mo sila kapag narinig nila ang iyong kagalakan . 
 Kapag nalaman naman nila ang iyong mga pagsubok , maaari ka nilang palakasin at aliwin . ​ — 1 Tesalonica 1 : 6 ; 3 : 1 - 3 . 
 8 , 9 . ( a ) Paano ipinakita ng isang matanda ang pag - ibig niya sa kaniyang kabiyak ? 
 ( b ) Gaano kahalaga para sa isang pastol na magpakita ng pag - ibig sa kaniyang pamilya ? 
 Lalo nang makikita ang pag - ibig ng isang pastol sa kawan sa paraan ng pakikitungo niya sa kaniyang sariling pamilya . 
 Kung may asawa siya , ang pag - ibig at paggalang na ipinakikita niya sa kaniyang kabiyak ay nagsisilbing halimbawa para sa ibang asawang lalaki . 
 Pansinin ang komento ng isang babaing Kristiyano na nagngangalang Linda . 
 Mahigit 20 taon naglingkod ang kaniyang asawa bilang tagapangasiwa bago ito namatay . 
 Sinabi ni Linda : “ Palaging abalang - abala ang aking asawa sa pag - aasikaso sa kongregasyon . 
 Pero ipinadama niya sa akin na kami ay isang tambalan . 
 Madalas niya akong pinasasalamatan sa aking suporta , at kapag libre siya , ginugugol niya ang panahong iyon kasama ako . 
 Dahil dito , nadama kong minamahal ako at hindi ako naiinggit sa panahong ginugugol niya sa paglilingkod sa kongregasyon . ” 
 Kung may mga anak ang isang Kristiyanong pastol , ang maibiging pagdidisiplina at regular na pagbibigay ng komendasyon sa kaniyang mga anak ay naglalaan ng halimbawa para sa ibang mga magulang . 
 Sa katunayan , ang pag - ibig na ipinakikita niya sa kaniyang pamilya ay patotoo na karapat - dapat siya sa ipinagkatiwala sa kaniya nang hirangin siya bilang pastol sa pamamagitan ng banal na espiritu . ​ — 1 Timoteo 3 : 4 , 5 . 
 Itaguyod ang Kagalakan at Kapayapaan sa Pamamagitan ng Pag - uusap 
 ( a ) Ano ang maaaring makaapekto sa kagalakan at kapayapaan ng kongregasyon ? 
 ( b ) Anong usapin ang muntik nang sumira sa kapayapaan ng unang - siglong kongregasyon , at paano nalutas ang usaping iyon ? 
 Ang banal na espiritu ay makapagluluwal ng kagalakan at kapayapaan sa puso ng isang Kristiyano , sa lupon ng matatanda , at sa kongregasyon sa kabuuan . 
 Gayunman , maaaring makaapekto sa kagalakan at kapayapaan ang hindi pag - uusap nang masinsinan . 
 Sinabi ni Solomon noong sinauna : “ Nabibigo ang mga plano kung saan walang matalik na usapan . ” 
 Sa kabilang panig naman , naitataguyod ang kagalakan at kapayapaan kapag may magalang at masinsinang pag - uusap . 
 Halimbawa , noong muntik nang masira ang kapayapaan ng unang - siglong kongregasyon dahil sa usapin sa pagtutuli , hiniling ng lupong tagapamahala sa Jerusalem ang patnubay ng banal na espiritu . 
 Ipinahayag din nila ang kanilang magkakaibang pangmalas sa usaping iyon . 
 Pagkatapos ng masiglang talakayan , gumawa sila ng pasiya . 
 Nang ipabatid nila ang kanilang nagkakaisang pasiya sa mga kongregasyon , “ nagsaya [ ang mga kapatid ] dahil sa pampatibay - loob . ” 
 Naitaguyod ang kagalakan at kapayapaan . 
 Paano maitataguyod ng matatanda ang kagalakan at kapayapaan sa kongregasyon ? 
 Gayundin sa ngayon , itinataguyod ng mga pastol ang kagalakan at kapayapaan sa kongregasyon sa pamamagitan ng pagiging mahusay na kausap . 
 Kapag nanganganib na mawala ang kapayapaan ng kongregasyon dahil sa mga problema , nagpupulong ang matatanda at malaya nilang ipinahahayag ang kanilang damdamin . 
 May - paggalang nilang pinakikinggan ang mga komento ng kanilang mga kapuwa pastol . 
 Pagkatapos manalangin ukol sa banal sa espiritu , ibinabatay nila ang kanilang mga pasiya sa mga simulain sa Bibliya at sa mga tagubilin na inilathala ng “ tapat at maingat na alipin . ” 
 Kapag nakapagpasiya na ang lupon ng matatanda salig sa Kasulatan , nagpapasakop ang bawat matanda sa pag - akay ng banal na espiritu sa pamamagitan ng pagsuporta sa pasiyang iyon kahit na hindi sinang - ayunan ng nakararami ang kaniyang personal na opinyon . 
 Ang gayong kahinhinan ay nagtataguyod ng kagalakan at kapayapaan at nagsisilbing mainam na halimbawa sa mga tupa kung paano lumakad na kasama ng Diyos . 
 May - kahinhinan ka bang nakikipagtulungan sa salig - Bibliyang mga pasiya na ginagawa ng mga pastol sa kongregasyon ? 
 Magkaroon ng Mahabang Pagtitiis at Maging Mabait 
 Bakit kailangan ni Jesus ng mahabang pagtitiis at kabaitan sa pakikitungo niya sa mga apostol ? 
 Si Jesus ay may mahabang pagtitiis at mabait sa pakikitungo niya sa mga apostol , sa kabila ng kanilang paulit - ulit na pagkukulang . 
 Halimbawa , paulit - ulit na sinikap ni Jesus na ikintal sa kanila na kailangan nilang maging mapagpakumbaba . 
 Gayunman , noong huling gabi ng buhay ni Jesus sa lupa , pagkatapos na pagkatapos niya silang bigyan ng aral hinggil sa kapakumbabaan sa pamamagitan ng paghuhugas sa kanilang mga paa , “ bumangon . . . ang isang mainitang pagtatalo sa gitna nila tungkol sa kung sino sa kanila ang waring pinakadakila . ” 
 Pinagalitan ba ni Jesus ang mga apostol ? 
 Hindi , may kabaitan siyang nangatuwiran sa kanila , na sinasabi : “ Sino ang mas dakila , ang nakahilig sa mesa o ang naglilingkod ? 
 Hindi ba ang nakahilig sa mesa ? 
 Ngunit ako ay nasa gitna ninyo na gaya niyaong naglilingkod . ” 
 Ang mahabang pagtitiis at kabaitan ni Jesus ​ — lakip na ang kaniyang mabuting halimbawa ​ — ay nakaantig sa puso ng mga apostol nang maglaon . 
 13 , 14 . 
 Kailan lalung - lalo nang dapat maging mabait ang mga pastol ? 
 Sa katulad na paraan , baka kailangang paulit - ulit na payuhan ng espirituwal na pastol ang isang indibiduwal hinggil sa isang partikular na kahinaan . 
 Baka mainis ang pastol sa indibiduwal na iyon . 
 Gayunman , kung aalalahanin niya ang kaniyang sariling mga kahinaan habang ‘ pinaaalalahanan niya ang magugulo , ’ makapagpapakita siya ng mahabang pagtitiis at kabaitan sa kaniyang kapatid . 
 Sa gayong paraan ay tinutularan niya si Jesus at si Jehova , na nagpapakita ng mga katangiang ito sa lahat ng Kristiyano ​ — pati na sa mga pastol . ​ — 1 Tesalonica 5 : 14 ; Santiago 2 : 13 . 
 Kung minsan , baka kailangang bigyan ng matinding payo ng mga pastol ang isa na nakagawa ng malubhang pagkakasala . 
 Kung hindi nagsisisi ang isang iyon , dapat siyang alisin ng mga pastol mula sa kongregasyon . 
 Sa kabila nito , ipinakikita ng kanilang paraan ng pakikitungo sa taong iyon na ang kinamumuhian nila ay ang nagawang kasalanan , hindi ang nagkasala . 
 Kung mabait makitungo ang mga pastol , maaaring maging mas madali para sa nalihis na tupa na bumalik sa kawan sa kalaunan . ​ — Lucas 15 : 11 - 24 . 
 Ang Mabubuting Gawa ay Udyok ng Pananampalataya 
 Ano ang isang paraan na nagpapakitang tinutularan ng mga pastol ang kabutihan ni Jehova , at ano ang nag - uudyok sa kanila na gawin iyon ? 
 “ Si Jehova ay mabuti sa lahat , ” maging sa mga hindi nagpapahalaga sa kaniyang ginagawa para sa kanila . 
 Lalo nang makikita ang kabutihan ni Jehova sa pagsusugo niya sa kaniyang bayan na mangaral ng ‘ mabuting balita ng kaharian . ’ 
 Ipinakikita ng mga pastol ang kabutihan ng Diyos sa pamamagitan ng pangunguna sa pangangaral . 
 Ano ang nag - uudyok sa kanila na magpagal nang husto ? 
 Ang matibay na pananampalataya kay Jehova at sa kaniyang mga pangako . ​ — Roma 10 : 10 , 13 , 14 . 
 Paano ‘ makagagawa ng mabuti ’ sa mga tupa ang mga pastol ? 
 Bukod sa ‘ paggawa ng mabuti sa lahat ’ sa pamamagitan ng pangangaral , pananagutan ng mga pastol na gumawa ng mabuti “ lalo na roon sa mga may kaugnayan sa [ kanila ] sa pananampalataya . ” 
 Ang isang paraan na ginagawa nila ito ay sa pamamagitan ng nakapagpapatibay na mga pagdalaw sa kawan upang magpastol . 
 “ Nasisiyahan ako sa pagpapastol , ” ang sabi ng isang matanda . 
 “ Nagbibigay ito sa akin ng pagkakataon upang papurihan ang mga kapatid sa kanilang mga pagsisikap at tulungan silang makita na pinahahalagahan ang kanilang pagpapagal . ” 
 Kung minsan , maaaring magmungkahi ang mga pastol ng mga paraan kung paano mapasusulong ng isa ang kaniyang paglilingkod kay Jehova . 
 Sa paggawa nito , matalinong tularan ng mga pastol si apostol Pablo . 
 Isaalang - alang ang kaniyang paraan ng pamamanhik sa mga kapatid sa Tesalonica : “ May pagtitiwala kami sa Panginoon may kinalaman sa inyo , na ginagawa ninyo at patuloy na gagawin ang mga bagay na aming iniuutos . ” 
 Ang gayong kapahayagan ng pagtitiwala ay nagpapasigla sa mabuting hangarin ng mga tupa at nagiging mas madali para sa kanila na ‘ maging masunurin sa mga nangunguna . ’ 
 Kapag dinalaw ka ng matatanda sa kanilang pagpapastol upang patibayin ka , bakit hindi ipahayag ang iyong pasasalamat dito ? 
 Ang Kahinahunan ay Nangangailangan ng Pagpipigil sa Sarili 
 Anong aral ang natutuhan ni Pedro kay Jesus ? 
 Si Jesus ay mahinahong - loob , kahit na pinupukaw siya sa galit . 
 Nang ipagkanulo siya at arestuhin , nagpakita si Jesus ng kahinahunan at matinding pagpipigil sa sarili . 
 Palibhasa’y mapusok si Pedro , humugot siya ng tabak at gumanti . 
 Pero pinaalalahanan siya ni Jesus : “ Iniisip mo ba na hindi ako makahihiling sa aking Ama na paglaanan ako sa sandaling ito ng mahigit sa labindalawang hukbo ng mga anghel ? ” 
 Isinapuso ni Pedro ang natutuhan niyang aral dito at pinaalalahanan niya ang mga Kristiyano nang maglaon : “ Si Kristo ay nagdusa para sa inyo , na nag - iwan sa inyo ng huwaran upang maingat ninyong sundan ang kaniyang mga yapak . . . . 
 Nang siya ay laitin , hindi siya nanlait bilang ganti . 
 Nang siya ay magdusa , hindi siya nagbanta . ” ​ — 1 Pedro 2 : 21 - 23 . 
 18 , 19 . ( a ) Kailan lalung - lalo nang kailangang magpakita ng kahinahunan at pagpipigil sa sarili ang mga pastol ? 
 ( b ) Anu - anong tanong ang tatalakayin natin sa susunod na artikulo ? 
 Sa katulad na paraan , ang mahuhusay na pastol ay mahinahong - loob kahit na sila ay tinatrato nang di - makatuwiran . 
 Halimbawa , baka hindi maging maganda ang tugon ng ilang sinisikap nilang tulungan sa kongregasyon . 
 Kung mahina o maysakit sa espirituwal ang isa na nangangailangan ng tulong , baka ‘ magsalita siya nang di - pinag - iisipan na gaya ng mga saksak ng tabak ’ bilang tugon sa payo . 
 Gayunman , tulad ni Jesus , hindi sumasagot nang magaspang o gumaganti ang mga pastol . 
 Sa halip , nagpipigil sila sa sarili at nagpapakita pa rin ng pakikipagkapuwa - tao , na maaaring maging isang pagpapala sa nangangailangan ng tulong . 
 Tinutularan mo ba ang halimbawa ng matatanda at nagpapakita ng kahinahunan at pagpipigil sa sarili kapag pinapayuhan ka ? 
 Walang alinlangan , pinahahalagahan ni Jehova at ni Jesus ang pagpapagal ng libu - libong pastol na kusang - loob na nangangalaga sa kawan sa buong daigdig . 
 Lubha ring iniibig ni Jehova at ng kaniyang Anak ang libu - libong ministeryal na lingkod na sumusuporta sa matatanda sa ‘ paglilingkod sa mga banal . ’ 
 Ngunit bakit maaaring nag - aatubili ang ilang bautisadong kapatid na lalaki na umabot sa “ mainam na gawa ” na ito ? 
 At paano sinasanay ni Jehova ang mga hinihirang niya bilang mga pastol ? 
 Tatalakayin natin ang mga tanong na ito sa susunod na artikulo . 
 Naaalaala Mo Ba ? 
 • Ano ang ilang ginagawa ng mga pastol upang maipakita ang kanilang pag - ibig sa kawan ? 
 • Paano maitataguyod ng lahat sa kongregasyon ang kagalakan at kapayapaan ? 
 • Bakit kailangan ng matatanda ng mahabang pagtitiis at kabaitan kapag nagpapayo ? 
 • Paano nagpapakita ng kabutihan at pananampalataya ang matatanda ? 
 [ Larawan sa pahina 18 ] 
 Pag - ibig ang nag - uudyok sa matatanda na maglingkod sa kongregasyon 
 [ Mga larawan sa pahina 18 ] 
 Gumugugol din sila ng panahon kasama ang kanilang pamilya sa paglilibang . . . 
 . . at sa ministeryo 
 [ Larawan sa pahina 20 ] 
 Nagtataguyod ng kagalakan at kapayapaan sa kongregasyon ang mahusay na pag - uusap ng matatanda 
 Nagsasanay si Jehova ng mga Pastol Para sa Kaniyang Kawan 
 “ Si Jehova ay nagbibigay ng karunungan ; sa kaniyang bibig ay nanggagaling ang kaalaman at kaunawaan . ” ​ — KAWIKAAN 2 : 6 . 
 1 , 2 . 
 Bakit nagsisikap ang mga bautisadong lalaki na abutin ang karagdagang pananagutan sa kongregasyon ? 
 “ TUWANG - TUWA ako nang mahirang ako bilang matanda , ” ang sabi ni Nick , na pitong taon nang naglilingkod bilang tagapangasiwa . 
 “ Itinuring ko ang pribilehiyong ito na isang pagkakataon upang palawakin ang aking paglilingkod kay Jehova . 
 Nadama kong malaki ang utang na loob ko sa kaniya dahil sa lahat ng ginawa niya para sa akin . 
 Gusto ko ring tulungan ang mga miyembro ng kongregasyon sa abot ng aking makakaya at alalayan sila kung paanong inalalayan ako ng ibang matatanda . ” 
 Gayunman , ang kaniyang kagalakan ay may halong pangamba . 
 “ Yamang wala pa akong 30 anyos noong mahirang ako , ” ang pagpapatuloy ni Nick , “ nag - alala ako na baka kulang ako sa kinakailangang mga kasanayan ​ — ng kaunawaan at karunungan ​ — upang mapastulan ang kongregasyon sa mahusay na paraan . ” 
 Maraming dahilan para maging maligaya ang mga hinihirang ni Jehova na mangalaga sa kaniyang kawan . 
 Upang ipaalaala sa matatanda sa Efeso ang isang dahilan ng kanilang kaligayahan , ginamit ni apostol Pablo ang mga pananalita ni Jesus : “ May higit na kaligayahan sa pagbibigay kaysa sa pagtanggap . ” 
 Ang paglilingkod bilang ministeryal na lingkod o matanda ay nagbibigay sa mga bautisadong lalaki ng karagdagang paraan upang magbigay kay Jehova at sa kongregasyon . 
 Halimbawa , tumutulong ang mga ministeryal na lingkod sa matatanda . 
 Inaasikaso rin ng mga lingkod na ito ang maraming atas na gumugugol ng maraming oras ngunit kinakailangang gawin . 
 Nag - uukol ng mahalagang paglilingkod ang mga kapatid na ito udyok ng pag - ibig sa Diyos at sa kapuwa . ​ — Marcos 12 : 30 , 31 . 
 Bakit maaaring nag - aatubili ang ilan na abutin ang mga pribilehiyo sa kongregasyon ? 
 Kumusta naman ang isang Kristiyanong lalaki na maaaring nag - aatubiling abutin ang pribilehiyo na maging ministeryal na lingkod at maging isang matanda sa kalaunan dahil pakiramdam niya ay hindi siya kuwalipikado ? 
 Tulad ni Nick , baka nangangamba siya na hindi niya taglay ang kinakailangang kasanayan upang maging mahusay na pastol . 
 Bilang bautisadong kapatid na lalaki , isa ka ba sa mga nakadarama ng ganito ? 
 May dahilan naman ang gayong pagkabahala . 
 Mananagot kay Jehova ang hinirang na mga pastol sa paraan ng pakikitungo nila sa kawan . 
 Sinabi ni Jesus : “ Bawat isa na binigyan ng marami , marami ang hihingin sa kaniya ; at ang isa na pinangasiwa ng mga tao sa marami , higit kaysa karaniwan ang hihingin nila sa kaniya . ” ​ — Lucas 12 : 48 . 
 Paano tinutulungan ni Jehova ang mga hinirang niya upang mangalaga sa kaniyang mga tupa ? 
 Inaasahan ba ni Jehova na papasanin ng mga hinirang niya bilang mga ministeryal na lingkod at matatanda ang karagdagang mga pananagutan nang walang tulong ? 
 Sa kabaligtaran , nagbigay siya ng praktikal na tulong hindi lamang para makayanan nila ang mga pananagutang ito kundi para magtagumpay rin sila . 
 Gaya ng tinalakay sa nakaraang artikulo , binibigyan sila ni Jehova ng kaniyang banal na espiritu , na ang mga bunga ay tumutulong sa kanila na magiliw na mapangalagaan ang mga tupa . 
 Bukod diyan , binibigyan sila ni Jehova ng karunungan , kaalaman , at kaunawaan . 
 Paano niya ito ginagawa ? 
 Talakayin natin ang tatlong paraan kung paano sinasanay ni Jehova ang mga indibiduwal na hinirang niya upang mangalaga sa kaniyang mga tupa . 
 Sinasanay ng Makaranasang mga Pastol 
 Bakit mahuhusay na pastol sina Pedro at Juan ? 
 Nang humarap sina apostol Pedro at Juan sa Sanedrin , itinuring ng matatalino - sa - sanlibutan na mga hukom sa korteng iyon sina Pedro at Juan na “ walang pinag - aralan at pangkaraniwan . ” 
 Totoo , marunong naman silang bumasa’t sumulat , pero hindi sila tumanggap ng anumang rabinikong pagsasanay sa pag - aaral ng Kasulatan . 
 Magkagayunman , sina Pedro at Juan kasama na ang iba pang mga alagad ay naging mahuhusay na guro , at napakilos pa nga nila ang marami sa mga nakinig sa kanila na maging mga mananampalataya . 
 Paano naging pambihirang mga guro ang ordinaryong mga taong ito ? 
 Matapos makinig kay Pedro at Juan , “ nakilala [ ng hukuman ] na dati silang kasama ni Jesus . ” 
 Totoo , tumanggap sila ng banal na espiritu . 
 Ngunit maliwanag din ​ — maging sa bulag - sa - espirituwal na mga hukom na iyon ​ — na sinanay ni Jesus ang mga lalaking iyon . 
 Habang kasama niya sila rito sa lupa , tinuruan ni Jesus ang mga apostol hindi lamang kung paano tipunin ang mga tulad - tupa kundi kung paano pastulan ang mga ito kapag naging bahagi na sila ng kongregasyon . ​ — Mateo 11 : 29 ; 20 : 24 - 28 ; 1 Pedro 5 : 4 . 
 Anong halimbawa sa pagsasanay sa iba ang ipinakita ni Jesus at ni Pablo ? 
 Pagkatapos buhaying muli si Jesus , patuloy niyang sinanay ang mga hinirang na pastol . 
 Halimbawa , siya mismo ang pumili kay Pablo at nangasiwa sa pagsasanay nito . 
 Pinahalagahan ni Pablo ang tinanggap niyang pagsasanay at itinuro rin niya sa iba pang matatanda ang natutuhan niya . 
 Halimbawa , malaking panahon at pagsisikap ang ginugol niya sa pagsasanay kay Timoteo upang maging isang “ manggagawa ” sa paglilingkod sa Diyos , “ na walang anumang ikinahihiya . ” 
 Naging matalik na magkaibigan ang mga lalaking ito . 
 Bago nito , ganito ang isinulat ni Pablo tungkol kay Timoteo : “ Tulad ng isang anak sa ama ay nagpaalipin siyang kasama ko sa ikasusulong ng mabuting balita . ” 
 Hindi hinangad ni Pablo na maging alagad niya si Timoteo o ang iba pang tao . 
 Sa halip , pinasigla niya ang mga kapananampalataya na ‘ maging mga tagatulad niya , gaya niya kay Kristo . ’ ​ — 1 Corinto 11 : 1 . 
 7 , 8 . ( a ) Anong karanasan ang nagpapakita na maganda ang resulta kapag tinutularan ng matatanda si Jesus at si Pablo ? 
 ( b ) Kailan dapat simulang sanayin ng matatanda ang potensiyal na mga ministeryal na lingkod at matatanda ? 
 Bilang pagtulad kay Jesus at kay Pablo , nagkukusa ang makaranasang mga pastol na sanayin ang mga bautisadong kapatid na lalaki , at naging maganda rin ang resulta nito . 
 Isaalang - alang ang karanasan ni Chad . 
 Pinalaki siya sa isang sambahayang nababahagi dahil sa relihiyon ngunit nahirang siya kamakailan bilang isang matanda . 
 Sinabi niya : “ Sa paglipas ng mga taon , tinulungan akong sumulong sa espirituwal ng ilang makaranasang elder . 
 Dahil di - sumasampalataya ang aking ama , partikular akong pinagpakitaan ng interes ng mga elder na iyon at naging parang mga ama ko sila sa espirituwal . 
 Naglaan sila ng panahon upang sanayin ako sa ministeryo , at nang maglaon , isang partikular na elder ang nagsanay sa akin sa pag - aasikaso sa natanggap kong mga atas sa kongregasyon . ” 
 Gaya ng ipinakikita ng karanasan ni Chad , sinisimulan ng mga pastol na may malalim na pang - unawa na sanayin ang potensiyal na mga ministeryal na lingkod at matatanda matagal pa bago sila sumulong at maging kuwalipikado sa gayong mga pribilehiyo . 
 Bakit gayon ? 
 Dahil iniuutos ng Bibliya na dapat maabot ng mga ministeryal na lingkod at matatanda ang mataas na pamantayang moral at espirituwal bago sila hirangin para maglingkod . 
 Dapat “ subukin muna [ sila ] kung sila ay karapat - dapat . ” ​ — 1 Timoteo 3 : 1 - 10 . 
 Ano ang pananagutan ng may - gulang na mga pastol , at bakit ? 
 Kung susubukin ang bautisadong mga kapatid na lalaki , makatuwiran lamang na sanayin muna sila . 
 Bilang paglalarawan : Kung hihilingan ang isang estudyante sa paaralan na kumuha ng isang mahirap na eksamen pero hindi naman siya binigyan ng espesipikong pagsasanay ng mga guro , makakapasa kaya ang estudyanteng ito ? 
 Malamang na babagsak siya . 
 Kung gayon , kailangan ang pagsasanay . 
 Gayunman , sinasanay ng masisikap na guro ang mga estudyante hindi lamang para pumasa sa eksamen kundi para tulungan din silang magamit ang kaalamang natutuhan nila . 
 Sa katulad na paraan , tinutulungan ng masikap na matatanda ang mga bautisadong kapatid na lalaki na malinang ang mga katangiang hinihiling sa isang hinirang na lalaki sa pamamagitan ng pagbibigay sa kanila ng espesipikong pagsasanay . 
 Ginagawa nila ito hindi lamang para tulungan ang mga kapatid na lalaking ito na mahirang upang maglingkod kundi para tulungan din silang mapangalagaan nang husto ang kawan . 
 Sabihin pa , kailangang gawin ng mga bautisadong kapatid na lalaki ang kanilang bahagi at magpagal sila nang husto upang maabot ang mga kuwalipikasyong hinihiling sa isang ministeryal na lingkod o isang matanda . 
 Magkagayunman , sa pamamagitan ng kusang - loob na pagsasanay sa mga umaabot sa pribilehiyo sa kongregasyon , matutulungan sila ng makaranasang mga pastol na mas mabilis na sumulong . 
 10 , 11 . 
 Paano sasanayin ng mga pastol ang iba para sa karagdagang mga pribilehiyo ? 
 Sa anu - anong espesipikong paraan maaaring sanayin ng makaranasang mga pastol ang iba para asikasuhin ang mga atas sa kongregasyon ? 
 Una sa lahat , sa pamamagitan ng pagpapakita ng interes sa mga kapatid na lalaki sa kongregasyon ​ — regular na paggawang kasama nila sa ministeryo sa larangan at pagtulong sa kanila na pasulungin ang kanilang kakayahang ‘ gamitin nang wasto ang salita ng katotohanan . ’ 
 Ipinakikipag - usap ng may - gulang na mga pastol sa mga kapatid na lalaking ito ang mga kagalakang maaari nilang matamo sa paglilingkod sa iba at ang kasiyahang natatamo mismo ng mga pastol sa pagtatakda at pag - abot sa espirituwal na mga tunguhin . 
 May - kabaitan din silang nagbibigay ng espesipikong mga mungkahi kung paano susulong ang isa sa pagiging “ halimbawa sa kawan . ” ​ — 1 Pedro 5 : 3 , 5 . 
 Kapag nahirang ang isang kapatid na lalaki bilang ministeryal na lingkod , patuloy siyang sinasanay ng matatalinong pastol . 
 Si Bruce , na maraming dekada nang naglilingkod bilang matanda , ay nagsabi : “ Nasisiyahan akong maupong kasama ng isang bagong hirang na ministeryal na lingkod at repasuhin kasama niya ang mga tagubiling inilathala ng tapat at maingat na alipin . 
 Binabasa rin namin ang anumang panuntunan hinggil sa kaniyang espesipikong atas , at pagkatapos ay natutuwa akong gumawang kasama niya hanggang sa maging pamilyar siya sa mga tungkulin niya . ” 
 Habang nagkakaroon ng karanasan ang isang ministeryal na lingkod , maaari rin siyang sanayin sa pagpapastol . 
 “ Kapag isinasama ko ang isang ministeryal na lingkod sa pagpapastol , ” ang pagpapatuloy ni Bruce , “ tinutulungan ko siyang pumili ng espesipikong mga teksto na magpapatibay at magpapasigla sa indibiduwal o sa pamilya na dadalawin namin . 
 Para maging mahusay na pastol , napakahalagang malaman ng ministeryal na lingkod kung paano gagamitin ang Kasulatan sa paraang nakaaantig sa puso . ” ​ — Hebreo 4 : 12 ; 5 : 14 . 
 Paano maaaring sanayin ng makaranasang mga pastol ang bagong hirang na matatanda ? 
 Nakikinabang din nang husto ang bagong hirang na mga pastol sa karagdagan pang pagsasanay . 
 Si Nick , na binanggit kanina , ay nagsabi : “ Napakalaking tulong sa akin ang tinanggap kong pagsasanay mula sa dalawang partikular na nakatatandang tagapangasiwa . 
 Kadalasan nang alam ng mga kapatid na ito kung paano dapat asikasuhin ang espesipikong mga bagay . 
 Lagi silang matiyagang nakikinig sa akin at seryosong isinasaalang - alang ang aking pangmalas ​ — kahit na hindi sila sang - ayon dito . 
 Marami akong natutuhan sa pagmamasid sa mapagpakumbaba at magalang na paraan ng pakikitungo nila sa mga kapatid sa kongregasyon . 
 Naikintal sa akin ng mga elder na ito ang pangangailangang gamitin ang Bibliya nang may kahusayan kapag nilulutas ang mga problema o kapag nagbibigay ng pampatibay - loob . ” 
 Sinasanay ng Salita ng Diyos 
 ( a ) Ano ang kailangan ng isang kapatid na lalaki upang maging mahusay na pastol ? 
 ( b ) Bakit sinabi ni Jesus : “ Ang itinuturo ko ay hindi sa akin ” ? 
 Tunay nga , naglalaman ang Salita ng Diyos , ang Bibliya , ng mga kautusan , simulain , at mga halimbawa na kailangan ng isang pastol upang maging “ lubos na may kakayahan , lubusang nasangkapan ukol sa bawat mabuting gawa . ” 
 Maaaring may mataas na pinag - aralan ang isang kapatid na lalaki , pero ang kaalaman niya sa Kasulatan at ang paraan ng pagkakapit niya rito ang talagang nakakatulong upang maging mahusay siyang pastol . 
 Isaalang - alang ang halimbawa ni Jesus . 
 Siya ang pinakamatalino , pinakamalalim ang unawa , at ang pinakamarunong na espirituwal na pastol na nabuhay kailanman sa lupa ; subalit kahit siya ay hindi nagtiwala sa kaniyang sariling karunungan kapag tinuturuan niya ang mga tupa ni Jehova . 
 Sinabi niya : “ Ang itinuturo ko ay hindi sa akin , kundi sa kaniya na nagsugo sa akin . ” 
 Bakit sa kaniyang makalangit na Ama ibinigay ni Jesus ang kapurihan ? 
 Ipinaliwanag niya : “ Siya na nagsasalita mula sa kaniyang sarili ay nagnanasa ng kaniyang sariling kaluwalhatian . ” ​ — Juan 7 : 16 , 18 . 
 Paano iniiwasan ng mga pastol na maghangad ng kanilang sariling kaluwalhatian ? 
 Iniiwasan ng tapat na mga pastol na maghangad ng kanilang sariling kaluwalhatian . 
 Ibinabatay nila ang kanilang payo at pampatibay - loob , hindi sa kanilang sariling karunungan , kundi sa Salita ng Diyos . 
 Nauunawaan nila na ang atas ng isang pastol ay tulungan ang mga tupa na matamo ang “ pag - iisip ni Kristo , ” hindi ang pag - iisip ng matatanda . 
 Halimbawa , ano kaya ang mangyayari kung ang isang matanda , na tumutulong sa isang mag - asawa na harapin ang mga problema sa pag - aasawa , ay magpapayo batay sa sarili niyang karanasan sa halip na sa mga simulain sa Bibliya at impormasyong inilathala ng “ tapat at maingat na alipin ” ? 
 Ang kaniyang payo ay baka labis na maimpluwensiyahan ng mga kaugalian sa kanilang lugar at hindi gaanong maging mabisa dahil sa kaniyang limitadong kaalaman at karanasan . 
 Sabihin pa , hindi naman mali ang ilang kaugalian , at baka makaranasan sa buhay ang matandang ito . 
 Ngunit lubusang makikinabang ang mga tupa kung pasisiglahin sila ng mga pastol na dinggin ang tinig ni Jesus at ang mga pananalita ni Jehova sa halip na ang mga kaisipan ng tao o ang idinidikta ng lokal na mga kaugalian . ​ — Awit 12 : 6 ; Kawikaan 3 : 5 , 6 . 
 Sinasanay ng “ Tapat at Maingat na Alipin ” 
 Anong atas ang ibinigay ni Jesus sa “ tapat at maingat na alipin , ” at ano ang isang dahilan ng tagumpay ng uring alipin ? 
 Ang mga pastol na gaya nina apostol Pedro , Juan , at Pablo ay pawang mga miyembro ng grupo na inilarawan ni Jesus bilang “ tapat at maingat na alipin . ” 
 Ang uring aliping ito ay binubuo ng pinahiran - ng - espiritung mga kapatid ni Jesus sa lupa , na may pag - asang mamahala sa langit kasama ni Kristo . 
 Sa mga huling araw ng sistemang ito , paunti na nang paunti ang mga nalabing kapatid ni Kristo sa lupa , gaya ng inaasahan . 
 Ngunit ang gawaing iniutos sa kanila ni Jesus na tapusin ​ — ang pangangaral ng mabuting balita ng Kaharian bago dumating ang wakas ​ — ay lalo pang lumalawak . 
 Sa kabila nito , kapansin - pansin ang tagumpay ng uring alipin ! 
 Bakit ? 
 Dahil na rin sa ginawa nilang pagsasanay sa mga miyembro ng “ ibang mga tupa ” upang tulungan sila sa pangangaral at pagtuturo . 
 Sa ngayon , ang kalakhang bahagi ng gawain ay isinasakatuparan ng matapat na grupong ito ng ibang mga tupa . 
 Paano sinasanay ng uring alipin ang hinirang na mga lalaki ? 
 Paano inilalaan ng uring alipin ang pagsasanay na ito ? 
 Noong unang siglo , binigyan ng awtorisasyon ang mga kinatawan ng uring alipin na magsanay at humirang ng mga tagapangasiwa sa mga kongregasyon , at ang mga tagapangasiwa namang ito ang nagsanay sa mga tupa . 
 Gayundin sa ngayon . 
 Ang Lupong Tagapamahala ​ — ang maliit na grupo ng pinahirang matatanda na kumakatawan sa uring alipin ​ — ay nagbigay ng awtorisasyon sa mga kinatawan nito upang magsanay at humirang ng mga ministeryal na lingkod at matatanda sa libu - libong kongregasyon sa buong daigdig . 
 Bukod diyan , nagsaayos ang Lupong Tagapamahala ng mga paaralan upang sanayin ang mga miyembro ng Komite ng Sangay , naglalakbay na tagapangasiwa , matatanda , at mga ministeryal na lingkod kung paano mapangangalagaan ang mga tupa sa pinakamahusay na paraan . 
 Inilalaan ang karagdagang mga tagubilin sa pamamagitan ng mga liham , mga artikulo na inilalathala sa Ang Bantayan , at sa pamamagitan ng iba pang mga publikasyon , gaya ng Organisado Upang Gawin ang Kalooban ni Jehova . 
 * 
 ( a ) Paano ipinakikita ni Jesus ang kaniyang pagtitiwala sa uring alipin ? 
 ( b ) Paano ipinakikita ng espirituwal na mga pastol na nagtitiwala sila sa uring alipin ? 
 Napakalaki ng tiwala ni Jesus sa uring alipin kung kaya’t inatasan niya ito sa “ lahat ng kaniyang mga pag - aari ” ​ — samakatuwid nga , sa lahat ng kaniyang espirituwal na kapakanan sa lupa . 
 Ipinakikita ng hinirang na mga pastol na nagtitiwala rin sila sa uring alipin sa pamamagitan ng pagkakapit sa mga tagubilin na tinatanggap nila mula sa Lupong Tagapamahala . 
 Oo , kapag sinasanay ng mga pastol ang iba , kapag hinahayaan nilang sanayin sila ng Salita ng Diyos , at kapag ikinakapit nila ang pagsasanay na inilalaan ng uring alipin , itinataguyod nila ang pagkakaisa sa gitna ng kawan . 
 Kaylaki ngang pasasalamat natin na nagsasanay si Jehova ng mga lalaki na lubhang nagmamalasakit sa bawat miyembro ng kongregasyong Kristiyano ! 
 [ Talababa ] 
 Inilathala ng mga Saksi ni Jehova . 
 Paano Mo Sasagutin ? 
 • Paano sinasanay ng may - gulang na espirituwal na mga pastol ang iba ? 
 • Bakit hindi nagtuturo ang mga pastol salig sa kanilang sariling kaisipan ? 
 • Paano at bakit nagtitiwala ang mga pastol sa uring alipin ? 
 [ Mga larawan sa pahina 24 , 25 ] 
 Sinasanay ng Kristiyanong matatanda ang nakababatang mga lalaki sa kongregasyon 
 [ Mga larawan sa pahina 26 ] 
 Naglalaan ang “ tapat at maingat na alipin ” ng maraming pagsasanay para sa matatanda 
 Matapat na Naglilingkod kay Kristo na Hari 
 “ Sa kaniya ay may ibinigay na pamamahala at dangal at kaharian , upang ang lahat ng mga bayan , mga liping pambansa at mga wika ay maglingkod sa kaniya . ” ​ — DANIEL 7 : 14 . 
 1 , 2 . 
 Paano natin nalaman na hindi pa lubusang natatanggap ni Kristo ang kapangyarihan ng Kaharian noong 33 C.E . ? 
 SINONG tagapamahala ang makapagbubuwis ng kaniyang buhay alang - alang sa kaniyang mga sakop subalit mabubuhay - muli upang mamahala bilang hari ? 
 Sinong hari ang kayang mabuhay sa lupa , makuha ang tiwala at katapatan ng kaniyang mga sakop , at pagkatapos ay mamahala mula sa langit ? 
 Ang tanging persona na makagagawa nito ​ — at ng higit pa rito ​ — ay si Jesu - Kristo . 
 Noong Pentecostes 33 C.E . , pagkatapos mamatay , buhaying muli , at umakyat sa langit si Kristo , “ ginawa [ siya ng Diyos na ] ulo sa ibabaw ng lahat ng mga bagay sa kongregasyon . ” 
 Sa gayon , nagsimulang mamahala si Kristo pero sa limitadong antas lamang . 
 Ang kaniyang unang mga sakop ay ang pinahiran - ng - espiritung mga Kristiyano , na bumubuo sa espirituwal na Israel , ang “ Israel ng Diyos . ” ​ — Galacia 6 : 16 ; Colosas 1 : 13 . 
 Pagkalipas ng halos 30 taon mula noong Pentecostes 33 C.E . , pinatunayan ni apostol Pablo na hindi pa lubusang natatanggap ni Kristo ang kapangyarihan ng Kaharian , pero siya ay nasa “ kanan ng Diyos , na mula noon ay naghihintay hanggang sa mailagay ang kaniyang mga kaaway bilang tuntungan para sa kaniyang mga paa . ” 
 At nang malapit nang matapos ang unang siglo C.E . , patiunang nakita ng may - edad nang si apostol Juan sa isang pangitain na iniluluklok ng Soberano ng Sansinukob na si Jehova , si Kristo Jesus bilang Hari ng katatatag na makalangit na Kaharian . 
 Mula sa ating punto de vista sa kasaysayan , maaari nating repasuhin ang di - mapag - aalinlanganang ebidensiya na nagpapatotoong si Kristo ay nagsimulang mamahala bilang Mesiyanikong Hari sa langit noong 1914 . 
 * 
 ( a ) Anong bagong aspekto ang nailakip sa mabuting balita ng Kaharian mula noong 1914 ? 
 ( b ) Anu - ano ang maaari nating itanong sa ating sarili ? 
 Oo , mula noong 1914 , isang bagong kapana - panabik na aspekto ang nailakip sa mabuting balita ng Kaharian . 
 Aktibo nang namamahala si Kristo bilang Hari ng makalangit na Kaharian ng Diyos , bagaman “ sa gitna ng [ kaniyang ] mga kaaway . ” 
 Bukod diyan , sa buong lupa , ang kaniyang matapat na mga sakop ay may - pananabik na tumutugon sa kaniyang awtoridad sa pamamagitan ng pakikibahagi sa pinakamalawak na pangglobong programa ng pagtuturo sa Bibliya sa buong kasaysayan ng tao . 
 Ang pinahiran - ng - espiritung mga Kristiyano , “ mga anak ng kaharian , ” ay nagsisilbing “ mga embahador na humahalili para kay Kristo . ” 
 Sila ay matapat na sinusuportahan ng lumalaking pulutong ng “ ibang mga tupa ” ni Kristo , na nagsisilbing mga sugo ng Kaharian ng Diyos . 
 Magkagayunman , kailangan nating suriin kung tayo ba bilang mga indibiduwal ay talagang nagpapasakop sa awtoridad ni Kristo . 
 Tayo ba ay may di - nagmamaliw na katapatan sa kaniya ? 
 Paano natin maipakikita ang pagkamatapat sa isang Haring namamahala sa langit ? 
 Talakayin muna natin ang mga dahilan kung bakit tayo dapat maging matapat kay Kristo . 
 Isang Hari na Nag - uudyok ng Pagkamatapat 
 Ano ang naisakatuparan ni Jesus bilang Haring Itinalaga noong panahon ng kaniyang ministeryo sa lupa ? 
 Ang ating pagkamatapat kay Kristo ay nakasalig sa pagpapahalaga natin sa ginawa niya gayundin sa kaniyang namumukod - tanging mga katangian . 
 Noong narito siya sa lupa , bilang Haring Itinalaga , ipinakita ni Jesus sa isang maliit na antas kung ano ang gagawin niya sa buong lupa kapag namahala na siya bilang Hari sa takdang panahon ng Diyos . 
 Pinakain niya ang mga nagugutom . 
 Pinagaling niya ang mga maysakit , bulag , may - kapansanan , bingi , at mga pipi . 
 Binuhay pa nga niya ang ilang namatay na indibiduwal . 
 Karagdagan pa , kapag pinag - aaralan natin ang buhay ni Jesus sa lupa , natututuhan natin ang kaniyang mga katangian bilang Tagapamahala ng lupa sa hinaharap ​ — partikular na ang kaniyang mapagsakripisyong pag - ibig . 
 May kaugnayan dito , iniulat na sinabi ni Napoléon Bonaparte : “ Ako , si Alejandro , Cesar , at Carlomagno ay nakapagtatag ng mga imperyo , pero paano namin nagawa ang dakilang mga bagay na ito ? 
 Gumamit kami ng dahas . 
 Tanging si Jesu - Kristo ang nagtatag ng kaniyang kaharian sa pamamagitan ng pag - ibig , at hanggang ngayon , milyun - milyon ang handang mamatay para sa kaniya . ” 
 Bakit lubhang kaakit - akit ang personalidad ni Jesus ? 
 Yamang mahinahong - loob si Jesus at mababa ang puso , ang mga nabibigatan dahil sa mga panggigipit at pasanin ay naginhawahan sa kaniyang nakapagpapatibay na mga turo at kabaitan . 
 Palagay ang loob ng mga bata sa kaniya . 
 Ang mga mapagpakumbaba at may unawa ay nanabik na maging mga alagad niya . 
 Dahil sa kaniyang pagiging mapagmalasakit at magalang , naging matapat sa kaniya ang mga babaing may takot sa Diyos , at marami sa mga ito ang naglaan ng kanilang panahon , lakas , at materyal na mga ari - arian upang asikasuhin ang kaniyang mga pangangailangan habang isinasagawa niya ang kaniyang ministeryo . ​ — Lucas 8 : 1 - 3 . 
 Anong magiliw na mga damdamin ang ipinakita ni Jesus nang mamatay si Lazaro ? 
 Ipinakita ni Kristo ang ilan sa pinakamagiliw niyang damdamin nang mamatay ang kaniyang mahal na kaibigang si Lazaro . 
 Lubha siyang naantig sa pagdadalamhati nina Maria at Marta kaya hindi niya napigilang dumaing , at “ lumuha ” siya . 
 “ Nabagabag ” siya dahil sa matinding pighati at kalungkutan , bagaman alam niyang di - magtatagal , bubuhayin niyang muli si Lazaro . 
 Pagkatapos , yamang napakilos ng pag - ibig at pagkamahabagin , ginamit ni Jesus ang kaniyang bigay - Diyos na awtoridad at binuhay - muli si Lazaro . ​ — Juan 11 : 11 - 15 , 33 - 35 , 38 - 44 . 
 Bakit karapat - dapat si Jesus sa ating pagkamatapat ? 
 ( Tingnan din ang kahon sa pahina 31 . ) 
 Nakadarama tayo ng pagpipitagan kay Jesus dahil sa kaniyang masidhing pag - ibig para sa tama at sa kaniyang matinding galit sa pagpapaimbabaw at kasamaan . 
 Dalawang beses siyang kumilos nang may katapangan upang palayasin sa templo ang sakim na mga negosyante . 
 Karagdagan pa , bilang tao sa lupa , nahantad siya sa lahat ng uri ng mahihirap na kalagayan , at naranasan niya mismo ang mga panggigipit at mga problemang kinakaharap natin . 
 Naging biktima rin si Jesus ng matinding galit ng iba at ng kawalang - katarungan . 
 Sa dakong huli , lakas - loob niyang hinarap ang malupit na kamatayan upang maisakatuparan ang kalooban ng kaniyang Ama at maipagkaloob ang buhay na walang hanggan sa kaniyang mga nasasakupan . 
 Hindi ka ba napakikilos ng gayong mga katangian ni Kristo na patuloy na maglingkod sa kaniya nang matapat ? 
 Pero ano ba ang hinihiling sa isa upang maging sakop ni Kristo na Hari ? 
 Mga Kuwalipikasyon Upang Maging Sakop ni Kristo na Hari 
 Ano ang hinihiling sa mga sakop ni Kristo ? 
 Isipin ang paghahambing na ito : Upang maging mamamayan ng ibang bansa , karaniwan nang kailangang maabot ang ilang pangunahing kuwalipikasyon . 
 Maaaring hinihiling sa mga nagnanais na maging mamamayan doon ang mainam na reputasyon at na kailangan nilang matugunan ang ilang pamantayan sa kalusugan . 
 Sa katulad na paraan , kailangang panatilihin ng mga sakop ni Kristo ang mataas na pamantayan sa moral at mabuting espirituwal na kalusugan . ​ — 1 Corinto 6 : 9 - 11 ; Galacia 5 : 19 - 23 . 
 Paano natin maipakikita na matapat tayo kay Kristo ? 
 Angkop ding hilingin ni Jesu - Kristo sa kaniyang mga sakop na maging matapat sila sa kaniya at sa kaniyang Kaharian . 
 Ipinakikita nila ang gayong pagkamatapat sa pamamagitan ng pamumuhay kasuwato ng itinuro niya noong siya ay nasa lupa bilang Haring Itinalaga . 
 Halimbawa , mas inuuna nila ang mga kapakanan ng Kaharian at ang kalooban ng Diyos kaysa sa pagtataguyod ng materyal na mga bagay . 
 Dibdiban din nilang sinisikap na ipakita ang tulad - Kristong personalidad , kahit sa pinakamahihirap na kalagayan . 
 Karagdagan pa , sinusunod ng mga sakop ni Kristo ang kaniyang halimbawa sa pamamagitan ng pagkukusang gumawa ng mabuti sa iba . ​ — Mateo 7 : 12 ; Juan 13 : 3 - 17 . 
 Paano maipakikita ang pagkamatapat kay Kristo sa ( a ) pamilya at sa ( b ) kongregasyon ? 
 Naipakikita rin ng mga tagasunod ni Jesus ang kanilang pagkamatapat sa kaniya sa pamamagitan ng pagtulad sa kaniyang mga katangian sa pakikitungo nila sa kanilang pamilya . 
 Halimbawa , ipinakikita ng mga asawang lalaki ang pagkamatapat sa kanilang makalangit na Hari sa pamamagitan ng tulad - Kristong pakikitungo sa kanilang asawa at mga anak . 
 Ipinakikita naman ng mga asawang babae ang pagkamatapat kay Kristo sa pamamagitan ng kanilang malinis na paggawi at “ tahimik at mahinahong espiritu . ” 
 Matapat kay Kristo ang mga anak kapag sinusunod nila ang kaniyang halimbawa ng pagkamasunurin . 
 Noong siya’y bata , nagpasakop si Jesus sa kaniyang mga magulang , kahit na hindi sila sakdal . 
 Matapat na sinisikap ng mga sakop ni Kristo na tularan siya sa pamamagitan ng “ pakikipagkapuwa - tao , na may pagmamahal na pangkapatid ” at sa pagiging “ mahabagin na may paggiliw . ” 
 Sinisikap nilang maging kagaya ni Kristo na “ mapagpakumbaba sa pag - iisip , na hindi gumaganti ng pinsala sa pinsala o ng panlalait sa panlalait . ” ​ — 1 Pedro 3 : 8 , 9 ; 1 Corinto 11 : 1 . 
 Mga Sakop na Masunurin sa Kaniyang mga Kautusan 
 Anu - anong kautusan ang sinusunod ng mga sakop ni Kristo ? 
 Kung paanong ang mga nagnanais maging mga mamamayan ng isang bansa ay sumusunod sa mga batas ng kanilang bagong lupain , sinusunod ng mga sakop ni Kristo ang “ kautusan ng Kristo ” sa pamamagitan ng pamumuhay alinsunod sa lahat ng itinuro at iniutos ni Jesus . 
 Namumuhay sila nang matapat , partikular na , sa “ makaharing kautusan ” ng pag - ibig . 
 Ano ang nasasangkot sa mga kautusang ito ? 
 12 , 13 . 
 Paano tayo matapat na nagpapasakop sa “ kautusan ng Kristo ” ? 
 Hindi sakdal ang mga sakop ni Kristo at nagkakasala rin sila . 
 Kaya kailangan nilang patuloy na linangin ang “ walang - pagpapaimbabaw na pagmamahal na pangkapatid ” upang “ ibigin . . . ang isa’t isa nang masidhi mula sa puso . ” 
 “ Kung ang sinuman ay may dahilan sa pagrereklamo laban sa iba , ” matapat na sinusunod ng mga Kristiyano ang kautusan ng Kristo sa pamamagitan ng ‘ pagtitiis sa isa’t isa at lubusang pagpapatawad sa isa’t isa . ’ 
 Ang pagsunod sa kautusang ito ay tumutulong sa kanila na patuloy na palampasin ang mga di - kasakdalan at humanap ng mga dahilan upang ibigin ang isa’t isa . 
 Hindi ka ba nagpapasalamat na kabilang ka sa mga taong dinaramtan ang kanilang sarili ng pag - ibig , ang “ sakdal na bigkis ng pagkakaisa , ” bilang matapat na pagpapasakop sa ating maibiging Hari ? ​ — Colosas 3 : 13 , 14 . 
 Karagdagan pa , ipinaliwanag ni Jesus na ang pag - ibig na ipinakita niya ay higit pa sa pag - ibig na karaniwang ipinakikita ng mga tao sa isa’t isa . 
 Kung ang mga umiibig lamang sa atin ang iibigin natin , hindi ito “ pambihirang bagay . ” 
 Sa gayon , kulang at hindi ganap ang ating pag - ibig . 
 Hinihimok tayo ni Jesus na tularan ang pag - ibig ng kaniyang Ama sa pamamagitan ng pagkakaroon ng pag - ibig na salig sa simulain maging sa mga kaaway na matindi ang galit at umuusig sa atin . 
 Dahil din sa pag - ibig na ito , napakikilos ang mga sakop ng Kaharian na magmatiyaga at maging matapat sa kanilang pangunahing gawain . 
 Ano iyon ? 
 Sinusubok ang Pagkamatapat ng mga Sakop 
 Bakit napakahalaga ng gawaing pangangaral ? 
 Sa ngayon , isinasakatuparan ng mga sakop ng Kaharian ng Diyos ang mahalagang gawain ng “ lubusang pagpapatotoo tungkol sa kaharian ng Diyos . ” 
 Napakahalaga ng paggawa nito yamang ipagbabangong - puri ng Mesiyanikong Kaharian ang pansansinukob na soberanya ni Jehova . 
 Kapag nangangaral tayo ng mabuting balita , ang mga nakikinig ay nagkakaroon ng pagkakataon na maging mga sakop ng Kaharian ng Diyos . 
 Karagdagan pa , ang reaksiyon ng mga tao sa mensahe ay nagsisilbing batayan ni Kristo na Hari sa paghatol sa sangkatauhan . 
 Kaya ang pangunahing paraan upang maipakita natin ang pagkamatapat kay Kristo ay sa pamamagitan ng pagsunod sa kaniyang utos na sabihin sa iba ang hinggil sa Kaharian . ​ — Mateo 28 : 18 - 20 . 
 Bakit sinusubok ang pagkamatapat ng mga Kristiyano ? 
 Sabihin pa , ginagawa ni Satanas ang lahat ng paraan upang salansangin ang gawaing pangangaral , at hindi kinikilala ng mga taong tagapamahala ang bigay - Diyos na awtoridad ni Kristo . 
 Kaya binabalaan ni Jesus ang kaniyang mga alagad : “ Ang isang alipin ay hindi mas dakila kaysa sa kaniyang panginoon . 
 Kung pinag - usig nila ako , pag - uusigin din nila kayo . ” 
 Kaya naman , nasasangkot ang mga tagasunod ni Kristo sa isang espirituwal na pakikipagdigma na sumusubok sa kanilang pagkamatapat . ​ — 2 Corinto 10 : 3 - 5 ; Efeso 6 : 10 - 12 . 
 Paano nagbabayad sa ‘ Diyos ng mga bagay na sa Diyos ’ ang mga sakop ng Kaharian ? 
 Gayunpaman , nananatiling matapat ang mga sakop ng Kaharian ng Diyos sa kanilang di - nakikitang Hari at kasabay nito , iginagalang nila ang mga taong tagapamahala . 
 Sinabi ni Jesus : “ Ibayad ninyo kay Cesar ang mga bagay na kay Cesar , ngunit sa Diyos ang mga bagay na sa Diyos . ” 
 Kaya sinusunod ng mga sakop ni Kristo ang mga batas ng pamahalaan na hindi salungat sa mga kautusan ng Diyos . 
 Subalit nang salungatin ng mataas na hukuman ng mga Judio ang mga kautusan ng Diyos sa pamamagitan ng pag - uutos sa mga alagad ni Jesus na huminto sa pangangaral , matatag ngunit may - paggalang nilang sinabi na kailangan nilang “ sundin ang Diyos bilang tagapamahala sa halip na mga tao . ” ​ — Gawa 1 : 8 ; 5 : 27 - 32 . 
 Bakit lakas - loob nating mahaharap ang mga pagsubok sa ating pagkamatapat ? 
 Siyempre pa , kailangan ng mga sakop ni Kristo ng higit na lakas ng loob upang makapanatiling tapat sa kanilang Hari sa harap ng pag - uusig . 
 Gayunpaman , sinabi ni Jesus : “ Maligaya kayo kapag dinudusta kayo ng mga tao at pinag - uusig kayo at may - kasinungalingang sinasalita ang bawat uri ng balakyot na bagay laban sa inyo dahil sa akin . 
 Magsaya kayo at lumukso sa kagalakan , yamang malaki ang inyong gantimpala sa langit . ” 
 Naranasan ng sinaunang mga tagasunod ni Kristo ang katotohanan ng mga salitang iyan . 
 Kahit na sila’y pinagpapalo dahil sa patuloy na pangangaral hinggil sa Kaharian , nagsaya sila “ sapagkat ibinilang silang karapat - dapat na walaing - dangal alang - alang sa kaniyang pangalan . 
 At bawat araw sa templo at sa bahay - bahay ay nagpatuloy sila nang walang humpay sa pagtuturo at pagpapahayag ng mabuting balita tungkol sa Kristo , si Jesus . ” 
 Dapat kang papurihan , yamang ipinakikita mo ang gayunding espiritu ng pagkamatapat kapag binabata mo ang mahihirap na kalagayan , sakit , pangungulila , o pagsalansang . ​ — Roma 5 : 3 - 5 ; Hebreo 13 : 6 . 
 Ano ang ipinahihiwatig ng mga sinabi ni Jesus kay Poncio Pilato ? 
 Noong Haring Itinalaga pa lamang si Jesus , ipinaliwanag niya sa Romanong gobernador na si Poncio Pilato : “ Ang kaharian ko ay hindi bahagi ng sanlibutang ito . 
 Kung ang kaharian ko ay bahagi ng sanlibutang ito , lumaban sana ang mga tagapaglingkod ko upang hindi ako maibigay sa mga Judio . 
 Ngunit , ang totoo , ang kaharian ko ay hindi nagmumula rito . ” 
 Kaya naman , ang mga sakop ng makalangit na Kaharian ay hindi nakikipagdigma ni pumapanig man sa anumang labanan ng tao . 
 Bilang pagpapakita ng katapatan sa “ Prinsipe ng Kapayapaan , ” lubusan silang nananatiling neutral sa mga gawain ng sanlibutan na nagdudulot ng pagkakabaha - bahagi . ​ — Isaias 2 : 2 - 4 ; 9 : 6 , 7 . 
 Walang - Hanggang mga Gantimpala Para sa Matapat na mga Sakop 
 Bakit makapagtitiwala ang mga sakop ni Kristo na may magandang kinabukasang naghihintay sa kanila ? 
 Nagtitiwala ang matapat na mga sakop ni Kristo , ang “ Hari ng mga hari , ” na may magandang kinabukasang naghihintay sa kanila . 
 Nananabik silang makita ang nalalapit na pagtatanghal niya ng kaniyang bigay - Diyos na kapangyarihan bilang hari . 
 Ang nalabi ng matapat at pinahiran - ng - espiritung “ mga anak ng kaharian ” ay umaasa sa kanilang walang - kasinghalagang mana bilang mga hari sa langit kasama ni Kristo . 
 Buong - pananabik namang hinihintay ng matapat na “ ibang mga tupa ” ni Kristo ang pagsang - ayon ng kanilang Hari kapag sinabi niya : “ Halikayo , kayo na mga pinagpala ng aking Ama , manahin ninyo ang [ Paraiso sa lupa na sakop ng ] kahariang inihanda para sa inyo mula sa pagkakatatag ng sanlibutan . ” 
 Alinsunod dito , maging determinado nawa ang lahat ng sakop ng Kaharian na patuloy na matapat na maglingkod kay Kristo na Hari . 
 [ Talababa ] 
 Tingnan ang Nangangatuwiran Mula sa Kasulatan , “ Bakit sinasabi ng mga Saksi ni Jehova na ang Kaharian ng Diyos ay itinatag noong 1914 ? ” 
 pahina 340 - 3 , inilathala ng mga Saksi ni Jehova . 
 Maipaliliwanag Mo Ba ? 
 • Bakit karapat - dapat si Kristo sa ating pagkamatapat ? 
 • Paano ipinakikita ng mga sakop ni Kristo ang kanilang pagkamatapat sa kaniya ? 
 • Bakit nais nating maging matapat kay Kristo na Hari ? 
 [ Kahon sa pahina 31 ] 
 IBA PANG NAMUMUKOD - TANGING MGA KATANGIAN NI KRISTO 
 Kawalang - pagtatangi ​ — Juan 4 : 7 - 30 . 
 Pagkamahabagin ​ — Mateo 9 : 35 - ​ 38 ; 12 : 18 - ​ 21 ; Marcos 6 : 30 - 34 . 
 Mapagsakripisyong pag - ibig ​ — Juan 13 : 1 ; 15 : 12 - 15 . 
 Pagkamatapat ​ — Mateo 4 : 1 - ​ 11 ; 28 : 20 ; Marcos 11 : 15 - 18 . 
 Empatiya ​ — Marcos 7 : 32 - ​ 35 ; Lucas 7 : 11 - ​ 15 ; Hebreo 4 : 15 , 16 . 
 Pagkamakatuwiran ​ — Mateo 15 : 21 - 28 . 
 [ Larawan sa pahina 29 ] 
 Kapag nagpapakita tayo ng pag - ibig sa isa’t isa , matapat tayong nagpapasakop sa “ kautusan ng Kristo ” 
 [ Mga larawan sa pahina 31 ] 
 Napakikilos ka ba ng mga katangian ni Kristo na maglingkod sa kaniya nang matapat ? 
 Handa Ka na ba Para sa Kaligtasan ? 
 “ Pumasok ka , ikaw at ang iyong buong sambahayan , sa loob ng arka , sapagkat ikaw ang nakita kong matuwid sa harap ko sa gitna ng salinlahing ito . ” ​ — GENESIS 7 : 1 . 
 Anong paglalaan ukol sa kaligtasan ang ginawa ni Jehova noong panahon ni Noe ? 
 SI Jehova ay ‘ nagpasapit ng delubyo sa isang sanlibutan ng mga taong di - makadiyos ’ noong panahon ni Noe , subalit naglaan din Siya ng kaligtasan . 
 Ang tunay na Diyos ay nagbigay kay Noe ng malinaw na instruksiyon kung paano itatayo ang arka upang magligtas ng buhay sa pangglobong baha . 
 Gaya ng maaasahan natin sa isang tapat na lingkod ni Jehova , “ ginawa ni Noe ang ayon sa lahat ng iniutos ng Diyos sa kaniya . ” 
 Oo , “ gayung - gayon ang ginawa niya . ” 
 Sa isang antas , buháy tayo ngayon dahil sa pagsunod na ito ni Noe . ​ — Genesis 6 : 22 . 
 2 , 3 . ( a ) Ano ang naging reaksiyon ng mga kapanahon ni Noe sa kaniyang ginagawa noon ? 
 ( b ) Saan nakasalig ang pagtitiwala ni Noe nang pumasok siya sa arka ? 
 Hindi naging madali ang paggawa ng arka . 
 Malamang na humanga ang marami sa ginagawa noon ni Noe at ng kaniyang pamilya . 
 Ngunit hindi ito sapat upang makumbinsi silang pumasok sa arka upang maligtas . 
 Nang dakong huli , naubos na rin ang pasensiya ng Diyos sa masamang sanlibutang iyon . ​ — Genesis 6 : 3 ; 1 Pedro 3 : 20 . 
 Matapos ang maraming dekada ng napakahirap na trabahong iyon ni Noe at ng kaniyang pamilya , sinabi ni Jehova kay Noe : “ Pumasok ka , ikaw at ang iyong buong sambahayan , sa loob ng arka , sapagkat ikaw ang nakita kong matuwid sa harap ko sa gitna ng salinlahing ito . ” 
 Dahil sa pananampalataya at pagtitiwala sa salita ni Jehova , “ pumasok si Noe sa arka , at kasama niya ang kaniyang mga anak at ang kaniyang asawa at ang mga asawa ng kaniyang mga anak . ” 
 Isinara ni Jehova ang pinto upang maingatan ang kaniyang mga mananamba . 
 Nang sumapit ang Delubyo sa lupa , ang arka ang naging mapananaligang paglalaan ng Diyos ukol sa kaligtasan . ​ — Genesis 7 : 1 , 7 , 10 , 16 . 
 Mga Pagkakatulad ng Modernong Panahon at ng Panahon ni Noe 
 4 , 5 . ( a ) Sa ano inihalintulad ni Jesus ang panahon ng kaniyang pagkanaririto ? 
 ( b ) Anu - ano ang pagkakatulad ng panahon ni Noe at ng panahon natin sa ngayon ? 
 “ Kung paano ang mga araw ni Noe , magiging gayon ang pagkanaririto ng Anak ng tao . ” 
 Ipinahiwatig ni Jesus sa mga salitang ito na ang panahon ng kaniyang di - nakikitang pagkanaririto ay magiging katulad noong panahon ni Noe , at gayon nga ang nangyari . 
 Partikular na noong 1919 , isang babalang mensahe na gaya ng ibinigay kay Noe ang pinasimulang ipahayag sa mga tao ng lahat ng bansa . 
 Sa pangkalahatan , ang kanilang reaksiyon ay katulad din ng naging reaksiyon ng mga tao noong panahon ni Noe . 
 Sa pamamagitan ng Baha , kumilos si Jehova laban sa isang daigdig na “ punô ng karahasan . ” 
 Kitang - kita ng mga tao na si Noe at ang kaniyang pamilya ay hindi nakibahagi sa gayong karahasan at sa halip , payapa silang nagpatuloy sa paggawa ng arka . 
 May makikita rin tayo ritong pagkakatulad sa ating panahon . 
 ‘ Nakikita na ng taimtim na mga tao ang pagkakaiba sa pagitan ng matuwid at ng balakyot , sa pagitan ng isa na naglilingkod sa Diyos at ng isa na hindi naglilingkod sa kaniya . ’ 
 Ang katapatan , kabaitan , kapayapaan , at kasipagang ipinakikita ng mga Saksi ni Jehova ay hinahangaan ng mga walang - pinapanigang nagmamasid , at nakikita nila ang pagkakaiba ng bayan ng Diyos at ng sanlibutan sa pangkalahatan dahil sa mga katangiang ito . 
 Umiiwas ang mga Saksi sa lahat ng uri ng karahasan at nagpapaakay sila sa espiritu ni Jehova . 
 Kaya naman nagtatamasa sila ng kapayapaan at nagtataguyod ng matuwid na landasin . ​ — Isaias 60 : 17 . 
 6 , 7 . ( a ) Ano ang hindi naunawaan ng mga tao noong panahon ni Noe , at paano ito nakakatulad sa ngayon ? 
 ( b ) Anong mga halimbawa ang nagpapakitang sa pangkalahatan ay kinikilalang naiiba ang mga Saksi ni Jehova ? 
 Hindi naunawaan ng mga kapanahon ni Noe na sinusuportahan ng Diyos si Noe at na sinusunod niya ang mga utos ng Diyos . 
 Kaya binale - wala nila ang kaniyang pangangaral at hindi sila kumilos ayon sa kaniyang babalang mensahe . 
 Kumusta naman sa ngayon ? 
 Bagaman marami ang humahanga sa gawain at paggawi ng mga Saksi ni Jehova , karamihan ay nagwawalang - bahala sa mabuting balita at sa mga babala ng Bibliya . 
 Pinupuri ng mga kapitbahay , amo , o mga kamag - anak ang magagandang katangian ng mga tunay na Kristiyano subalit nanghihinayang , “ Kung hindi sana sila mga Saksi ni Jehova ! ” 
 Hindi alam ng mga nagmamasid na ito na ang mga Saksi ay may mga katangiang gaya ng pag - ibig , kapayapaan , kabaitan , kabutihan , kahinahunan , at pagpipigil sa sarili dahil inaakay sila ng banal na espiritu ng Diyos . 
 Dapat na nakaragdag pa nga ito sa kredibilidad ng kanilang mensahe . 
 Halimbawa , sa Russia , nagtatayo noon ng isang Kingdom Hall ang mga Saksi ni Jehova . 
 Ganito ang sinabi ng isang lalaking nakipag - usap sandali sa isa sa mga nagtatrabaho : “ Ibang - iba talaga ang lugar na ito ng konstruksiyon ​ — walang naninigarilyo , walang nagsasalita ng masama , at walang naglalasing ! 
 Mga Saksi ni Jehova ba kayo ? ” 
 Tinanong siya ng nagtatrabaho , “ Kung sasabihin kong hindi , maniniwala ka kaya ? ” 
 Agad sumagot ang lalaki , “ Aba , hindi . ” 
 Sa isa pang lunsod sa Russia , hangang - hanga ang alkalde nang makita niya ang mga Saksi na nagtatayo ng kanilang bagong Kingdom Hall . 
 Sinabi niyang pare - pareho lamang ang tingin niya noon sa lahat ng grupo ng relihiyon , pero nang aktuwal niyang makita ang taimtim na pagsasakripisyo ng mga Saksi ni Jehova , nabago ang kaniyang pangmalas . 
 Dalawang halimbawa lamang ito na nagpapakitang naiiba ang bayan ni Jehova sa mga hindi sumusunod sa mga pamantayan ng Bibliya . 
 Sa ano nakadepende ang ating kaligtasan sa katapusan ng napakasamang sanlibutang ito ? 
 Sa huling yugto ng “ sinaunang sanlibutan ” na nalipol sa Baha , si Noe ay nanatiling isang tapat na “ mangangaral ng katuwiran . ” 
 Sa mga huling araw na ito ng kasalukuyang sistema ng mga bagay , ipinaaalam ng bayan ni Jehova ang matuwid na mga pamantayan ng Diyos at ipinahahayag ang mabuting balita tungkol sa pagkakataong makaligtas tungo sa bagong sanlibutan . 
 Kung paanong nakaligtas sa loob ng arka si Noe at ang kaniyang pamilyang may takot sa Diyos , ang kaligtasan ng mga indibiduwal sa ngayon ay nakadepende sa kanilang pananampalataya at sa kanilang tapat na pakikisama sa makalupang bahagi ng pansansinukob na organisasyon ni Jehova . 
 Kailangan ang Pananampalataya Upang Makaligtas 
 9 , 10 . 
 Bakit mahalaga ang pananampalataya upang makaligtas sa katapusan ng sistema ng mga bagay ni Satanas ? 
 Ano ang dapat gawin ng isang tao upang makaligtas sa nalalapit na pagkawasak ng sanlibutang ito na nasa kapangyarihan ni Satanas ? 
 Dapat muna niyang maunawaan na kailangan niya ng proteksiyon . 
 Pagkatapos ay dapat niyang samantalahin ang proteksiyong iyon . 
 Patuloy ang mga tao noong panahon ni Noe sa kanilang pang - araw - araw na gawain ayon sa kanilang karaniwang pamamaraan at hindi nila nakitang kailangan nila ng proteksiyon mula sa nalalapit na kapahamakan . 
 Isang bagay ang wala sa kanila ​ — pananampalataya sa Diyos . 
 Sa kabilang dako naman , alam ni Noe at ng kaniyang pamilya na kailangan nila ng proteksiyon at pagliligtas . 
 May pananampalataya rin sila sa Soberano ng Sansinukob , ang Diyos na Jehova . 
 “ Kung walang pananampalataya ay imposibleng palugdan [ si Jehova ] nang lubos , ” isinulat ni apostol Pablo , “ sapagkat siya na lumalapit sa Diyos ay dapat na maniwala na siya nga ay umiiral at na siya ang nagiging tagapagbigay - gantimpala doon sa mga may - pananabik na humahanap sa kaniya . ” 
 Dagdag pa ni Pablo : “ Sa pananampalataya si Noe , pagkatapos mabigyan ng babala mula sa Diyos tungkol sa mga bagay na hindi pa nakikita , ay nagpakita ng makadiyos na takot at nagtayo ng arka ukol sa kaligtasan ng kaniyang sambahayan ; at sa pamamagitan ng pananampalatayang ito ay hinatulan niya ang sanlibutan , at siya ay naging tagapagmana ng katuwiran na ayon sa pananampalataya . ” ​ — Hebreo 11 : 6 , 7 . 
 Ano ang matututuhan natin sa paraan ng paglalaan noon ni Jehova ng proteksiyon ? 
 Upang makaligtas sa katapusan ng kasalukuyang napakasamang sistema ng mga bagay , higit pa ang dapat nating gawin kaysa sa basta maniwala lamang na mawawasak ito . 
 Dapat tayong magkaroon ng pananampalataya , anupat lubusang sinasamantala ang mga paglalaan ng Diyos para makaligtas . 
 Mangyari pa , kailangang sumampalataya tayo sa haing pantubos ng Anak ng Diyos na si Jesu - Kristo . 
 Gayunman , huwag nating kalilimutan na ang mga aktuwal na nasa loob lamang ng arka ni Noe ang nakaligtas sa Baha . 
 Sa katulad na paraan , ang mga kanlungang lunsod noon sa sinaunang Israel ay naglalaan ng proteksiyon sa mga nakapatay nang di - sinasadya tangi lamang kung tatakas siya patungo sa lunsod na iyon at saka mananatili sa loob nito hangga’t hindi namamatay ang mataas na saserdote . 
 Sa ikasampung salot sa Ehipto noong panahon ni Moises , ang mga panganay ng mga Ehipsiyo ay namatay , subalit nakaligtas ang mga panganay ng mga Israelita . 
 Bakit ? 
 Tinagubilinan ni Jehova si Moises : “ Kukuha [ ang mga Israelita ] ng dugo [ ng kordero ng Paskuwa ] at isasaboy iyon sa dalawang poste ng pinto at sa itaas na bahagi ng pintuan ng mga bahay na kanilang kakainan niyaon . . . . 
 At walang sinuman sa inyo ang lalabas sa pasukan ng kaniyang bahay hanggang sa kinaumagahan . ” 
 May maglalakas - loob kaya sa mga panganay ng mga Israelita na ipagwalang - bahala ang gayong mga tagubilin ng Diyos sa pamamagitan ng paglabas sa bahay na may marka ng dugong isinaboy sa dalawang poste ng pinto at sa itaas na bahagi ng pintuan ? 
 Ano ang dapat itanong ng bawat isa sa kaniyang sarili , at bakit ? 
 Kung gayon , dapat nating pag - isipang mabuti ang ating sariling kalagayan . 
 Aktuwal ba tayong nasa loob ng kaayusan ni Jehova ukol sa espirituwal na proteksiyon ? 
 Kapag dumating na ang malaking kapighatian , dadaloy ang luha ng kagalakan at pasasalamat sa mukha ng mga humanap ng proteksiyong iyon . 
 Para naman sa iba , dadaloy ang luha ng kalungkutan at pagsisisi . 
 Inihahanda Tayo ng Progresibong mga Pagbabago 
 ( a ) Anong layunin ang naisakatuparan ng mga pagbabago sa organisasyon ? 
 ( b ) Ipaliwanag ang ilang progresibong mga pagbabago . 
 Gumagawa si Jehova ng progresibong mga pagbabago sa makalupang bahagi ng kaniyang organisasyon . 
 Ito’y upang pagandahin , patatagin , at patibayin ang kaniyang kaayusan para sa ating espirituwal na proteksiyon . 
 Mula noong dekada ng 1870 hanggang 1932 , ang matatanda at mga diyakono ay inihahalal ng mga miyembro ng kongregasyon . 
 Noong 1932 , ang nahalal na matatanda ay pinalitan ng isang komite sa paglilingkod na inihalal ng kongregasyon upang tumulong sa hinirang na service director . 
 Noon namang 1938 , gumawa ng mga kaayusan para sa teokratikong paghirang sa lahat ng lingkod sa kongregasyon . 
 Simula noong 1972 , sa ilalim ng patnubay ng Lupong Tagapamahala ng mga Saksi ni Jehova , ginagawa ang mga rekomendasyon , at kapag inaprubahan ito , ang mga kongregasyon ay tumatanggap ng mga liham hinggil sa teokratikong paghirang sa mga tagapangasiwa at mga ministeryal na lingkod . 
 Sa paglipas ng mga taon , dumami ang gawain ng Lupong Tagapamahala kung kaya gumawa ng mga pagbabago upang mapadali ang trabaho nito . 
 Anong programa sa pagsasanay ang pinasimulan noong 1959 ? 
 Noong 1950 , nagsimula ang patuloy na programa ng pagsasanay dahil sa maingat na pagsasaalang - alang sa Awit 45 : 16 . 
 Ganito ang mababasa sa tekstong iyon : “ Ang magiging kahalili ng iyong mga ninuno ay ang iyong mga anak , na aatasan mo bilang mga prinsipe sa buong lupa . ” 
 Ang matatandang nangunguna ngayon sa kongregasyon ay sinasanay para gampanan ang teokratikong mga atas sa ngayon at pagkatapos ng Armagedon . 
 Pinasimulan ang Kingdom Ministry School noong 1959 . 
 Isinaayos noon ang isang kurso na tatagal nang isang buwan pangunahin nang para sa mga lingkod ng kongregasyon , na siyang tawag noon sa mga punong tagapangasiwa . 
 Ang paaralang ito ngayon ay naglalaan ng mga instruksiyon sa lahat ng tagapangasiwa at ministeryal na lingkod . 
 Ang mga kapatid na ito naman ang nangunguna sa pagsasanay sa indibiduwal na mga Saksi ni Jehova sa kani - kanilang kongregasyon . 
 Sa gayon , ang lahat ay natutulungang sumulong sa espirituwal at sa kanilang ministeryo bilang mga tagapaghayag ng mabuting balita ng Kaharian . ​ — Marcos 13 : 10 . 
 Ano ang dalawang paraan upang maingatang malinis ang kongregasyong Kristiyano ? 
 Ang mga indibiduwal na gustong maging bahagi ng kongregasyon Kristiyano ay dapat na makaabot sa ilang kahilingan . 
 Mangyari pa , hindi puwede rito ang mga manunuya , kung paanong wala silang dako sa arka ni Noe noon . 
 Partikular na noong 1952 , higit na sinuportahan ng mga Saksi ni Jehova ang isang kaayusan na tutulong upang maingatan ang kongregasyon ​ — samakatuwid nga , ang pagtitiwalag sa mga di - nagsisising nagkasala . 
 Mangyari pa , ang tunay na nagsisising nagkasala ay maibiging tinutulungan na ‘ gumawa ng tuwid na mga landas para sa kanilang mga paa . ’ ​ — Hebreo 12 : 12 , 13 ; Kawikaan 28 : 13 ; Galacia 6 : 1 . 
 Ano ang espirituwal na kalagayan ng bayan ni Jehova ? 
 Hindi nakapagtataka at hindi rin nagkataon lamang ang pagsulong ng bayan ni Jehova sa espirituwal na paraan . 
 Sa pamamagitan ni propeta Isaias , sinabi ni Jehova : “ Narito ! 
 Ang aking mga lingkod ay kakain , ngunit kayo ay magugutom . 
 Narito ! 
 Ang aking mga lingkod ay iinom , ngunit kayo ay mauuhaw . 
 Narito ! 
 Ang aking mga lingkod ay magsasaya , ngunit kayo ay mapapahiya . 
 Narito ! 
 Ang aking mga lingkod ay hihiyaw nang may kagalakan dahil sa mabuting kalagayan ng puso , ngunit kayo ay daraing dahil sa kirot ng puso at magpapalahaw kayo dahil sa lubusang pagkabagbag ng espiritu . ” 
 Patuloy tayong pinaglalaanan ni Jehova ng saganang suplay ng napapanahon at nakapagpapalusog na espirituwal na pagkaing tumutulong sa atin na manatiling malakas sa espirituwal . ​ — Mateo 24 : 45 . 
 Maging Handa Para sa Kaligtasan 
 Ano ang makatutulong sa atin na maging handa para sa kaligtasan ? 
 Higit kailanman , ngayon na ang panahon upang “ isaalang - alang natin ang isa’t isa upang mag - udyukan sa pag - ibig at sa maiinam na gawa , na hindi pinababayaan ang ating pagtitipon , gaya ng kinaugalian ng iba , kundi nagpapatibayang - loob sa isa’t isa . ” 
 Ang pakikisama at pananatiling aktibo sa isa sa mahigit 98,000 kongregasyon ng mga Saksi ni Jehova ay tutulong sa atin na maging handa para sa kaligtasan . 
 Mapapasaatin ang suporta ng ating mga kapananampalataya habang sinisikap nating ipamalas ang “ bagong personalidad ” at buong - pusong sinisikap na tulungan ang iba na matutuhan ang paglalaan ni Jehova ng kaligtasan . ​ — Efeso 4 : 22 - 24 ; Colosas 3 : 9 , 10 ; 1 Timoteo 4 : 16 . 
 Bakit desidido kang manatiling malapít sa kongregasyong Kristiyano ? 
 Wala nang pinakahahangad si Satanas at ang kaniyang napakasamang sanlibutan kundi ang tuksuhin tayo at ilayo sa kongregasyong Kristiyano . 
 Gayunman , makapananatili tayong bahagi nito at makaliligtas sa katapusan ng kasalukuyang napakasamang sistema ng mga bagay . 
 Sana’y mapakilos tayo ng pag - ibig kay Jehova at ng pagtanaw ng utang na loob sa kaniyang maibiging mga paglalaan na maging desididong biguin ang mga pagsisikap ni Satanas . 
 Magiging matatag ang ating pasiyang ito kung bubulay - bulayin natin ang ating kasalukuyang mga pagpapala . 
 Tatalakayin sa susunod na artikulo ang ilan sa mga pagpapalang ito . 
 Anu - ano ang Iyong Sagot ? 
 • Paano nakakatulad ng panahon ni Noe ang ating panahon ? 
 • Anong katangian ang kailangan para makaligtas ? 
 • Anong progresibong mga pagbabago ang nagpatibay sa kaayusan ni Jehova ukol sa ating proteksiyon ? 
 • Paano tayo personal na makapaghahanda para sa kaligtasan ? 
 [ Larawan sa pahina 22 ] 
 Binale - wala ng kaniyang mga kapanahon si Noe 
 [ Larawan sa pahina 23 ] 
 Sulit na bigyang - pansin ang mga babalang mensahe ng Diyos 
 [ Larawan sa pahina 24 ] 
 Ano ang layunin ng Kingdom Ministry School ? 
 [ Larawan sa pahina 25 ] 
 Ngayon na ang panahon na manatiling malapít sa kongregasyong Kristiyano 
 Ang Kagalakan ng Paglakad sa Katapatan 
 “ Ang pagpapala ni Jehova ​ — iyon ang nagpapayaman , at hindi niya iyon dinaragdagan ng kirot . ” ​ — KAWIKAAN 10 : 22 . 
 1 , 2 . 
 Bakit tayo dapat umiwas sa pagiging labis na palaisip sa kinabukasan ? 
 “ ANG pagiging labis na palaisip sa kinabukasan ay . . . humahadlang sa atin na makita ang kasalukuyan , ” ang sabi ng isang pilosopong Amerikano . 
 Totoo ito sa mga batang sobrang palaisip sa kanilang magagawa paglaki nila anupat hindi na nila nakikita ang kagalakan ng pagiging bata . 
 Kung minsan , kahit ang mga mananamba ni Jehova ay may ganito ring pag - iisip . 
 Tingnan natin ang maaaring mangyari . 
 Nasasabik tayo sa katuparan ng pangako ng Diyos na magiging paraiso ang lupa . 
 Pinakahihintay natin ang isang buhay na walang sakit , pagtanda , kirot , at pagdurusa . 
 Bagaman angkop lamang na asam - asamin ang gayong mga bagay , ano kaya kung masyado na tayong palaisip sa pisikal na mga pagpapala sa hinaharap anupat hindi na natin nakikita ang ating kasalukuyang espirituwal na mga pagpapala ? 
 Nakapanghihinayang naman ! 
 Maaaring manghina agad ang ating loob at ‘ masaktan ang puso dahil nagluluwat ang ating inaasam . ’ 
 Maaaring masadlak tayo sa labis na kalungkutan o pagkaawa sa sarili dahil sa mga problema at paghihirap sa buhay . 
 Sa halip na batahin ang mahihirap na kalagayan , maaari tayong maging reklamador . 
 Maiiwasan ang lahat ng ito kung buong - pananabik nating bubulay - bulayin ang ating kasalukuyang mga pagpapala . 
 Ano ang pagtutuunan natin ng pansin sa artikulong ito ? 
 “ Ang pagpapala ni Jehova ​ — iyon ang nagpapayaman , at hindi niya iyon dinaragdagan ng kirot , ” ang sinabi ng Kawikaan 10 : 22 . 
 Hindi ba’t isang pagpapalang dapat ikagalak ang saganang espirituwal na kalagayan ng modernong - panahong mga lingkod ni Jehova ? 
 Talakayin natin ang ilang pitak ng ating espirituwal na kasaganaan at tingnan natin ang kahalagahan nito sa atin bilang indibiduwal . 
 Kung maglalaan tayo ng panahon upang pag - isipang mabuti ang mga pagpapala na saganang ibinubuhos ni Jehova sa ‘ matuwid na lumalakad sa kaniyang katapatan , ’ tiyak na lalong titibay ang ating pasiyang magpatuloy sa masayang paglilingkod sa ating makalangit na Ama . ​ — Kawikaan 20 : 7 . 
 ‘ Mga Pagpapalang Nagpapayaman sa Atin ’ sa Ngayon 
 4 , 5 . 
 Aling turo sa Bibliya ang partikular mong pinahahalagahan , at bakit ? 
 Tumpak na kaalaman ng mga turo sa Bibliya . 
 Karaniwan nang sinasabi ng mga relihiyon ng Sangkakristiyanuhan na naniniwala sila sa Bibliya . 
 Subalit hindi naman sila sumasang - ayon sa itinuturo nito . 
 Maging ang mga miyembro sa loob ng iisang grupo ng relihiyon ay madalas na nagkakaiba - iba ng opinyon sa kung ano nga ba ang itinuturo ng Kasulatan . 
 Talagang ibang - iba ang kalagayan nila sa mga lingkod ni Jehova ! 
 Anuman ang ating nasyonalidad , kultura , o liping pinagmulan , sumasamba tayo sa Diyos na kilala natin sa pangalan . 
 Hindi siya isang misteryosong tatluhang diyos . 
 Batid din natin na lulutasin na ang napakahalagang isyu ng pansansinukob na soberanya ng Diyos at sa pananatiling tapat sa kaniya , personal tayong nasasangkot sa isyung iyan . 
 Alam natin ang katotohanan tungkol sa mga patay at malaya tayo sa nakapangingilabot na pagkatakot sa isang Diyos na sinasabing nagpapahirap sa mga tao sa apoy ng impiyerno o nagtatalaga sa kanila sa purgatoryo . ​ — Eclesiastes 9 : 5 , 10 . 
 Bukod diyan , nakagagalak malaman na hindi tayo basta sumulpot na lamang dahil sa di - maunawaang ebolusyon ! 
 Sa halip , tayo’y nilalang ng Diyos at ginawa ayon sa kaniyang larawan . 
 “ Pupurihin kita sapagkat sa kakila - kilabot na paraan ay kamangha - mangha ang pagkakagawa sa akin , ” ang inawit ng salmista sa kaniyang Diyos . 
 “ Ang iyong mga gawa ay kamangha - mangha , gaya ng lubos na nababatid ng aking kaluluwa . ” ​ — Awit 139 : 14 . 
 6 , 7 . 
 Anu - anong pagbabago sa iyong buhay o sa buhay ng mga kakilala mo ang nagbunga ng pagpapala ? 
 Malaya sa nakapipinsalang mga bisyo at paggawi . 
 Napakaraming babala sa media tungkol sa mga panganib ng paninigarilyo , paglalasing , at seksuwal na imoralidad . 
 Sa pangkalahatan , ang mga babalang ito ay hindi sinusunod . 
 Ngunit paano kung malaman ng taimtim na tao na ang tunay na Diyos ay nasusuklam sa gayong mga bagay at nalulungkot sa mga gumagawa nito ? 
 Aba , inaalis na ng taong ito ang gayong mga gawain sa kaniyang buhay ! 
 Bagaman ginagawa niya ito pangunahin na upang paluguran ang Diyos na Jehova , may karagdagan pa siyang pakinabang ​ — mas mabuting kalusugan at kapayapaan ng isip . 
 Para sa marami , napakahirap alisin ang masasamang bisyo . 
 Subalit sampu - sampung libo ang nakagagawa nito taun - taon . 
 Iniaalay nila ang kanilang sarili kay Jehova at nagpapabautismo sa tubig , anupat ipinababatid sa madla na inalis na nila sa kanilang buhay ang mga paggawing hindi nakalulugod sa Diyos . 
 Kaylaking pampatibay - loob nito para sa ating lahat ! 
 Lalong sumisidhi ang ating determinasyong manatiling malaya mula sa pagkaalipin sa makasalanan at nakasasakit na paggawi . 
 Anong payo mula sa Bibliya ang nagtataguyod ng kaligayahan ng pamilya ? 
 Maligayang buhay pampamilya . 
 Sa maraming bansa , patuloy na nawawasak ang mga pamilya . 
 Maraming pag - aasawa ang nauuwi sa diborsiyo , na kadalasa’y nag - iiwan ng malalim na pilat sa damdamin ng mga anak . 
 Sa ilang bansa sa Europa , halos 20 porsiyento ng lahat ng sambahayan ay binubuo ng mga pamilyang may nagsosolong magulang . 
 Paano tayo tinutulungan ni Jehova na lumakad sa katapatan kung tungkol sa bagay na ito ? 
 Pakibasa ang Efeso 5 : 22 – ​ 6 : 4 , at pansinin ang magagandang payo na ibinibigay ng Salita ng Diyos sa mga asawang lalaki , asawang babae , at mga anak . 
 Ang pagkakapit sa binabanggit doon at sa ibang teksto sa Kasulatan ay tiyak na magpapatibay sa buklod ng pag - aasawa , tutulong sa mga magulang sa tamang pagpapalaki sa mga anak , at aakay sa isang maligayang buhay pampamilya . 
 Hindi ba’t isa itong pagpapalang dapat ikagalak ? 
 9 , 10 . 
 Paano naiiba ang ating pangmalas sa kinabukasan kung ihahambing sa pangmalas ng sanlibutan ? 
 Katiyakan na malapit nang malutas ang mga problema sa daigdig . 
 Sa kabila ng kasanayan sa siyensiya at teknolohiya at ng taimtim na pagsisikap ng ilang lider , hindi pa rin malutas - lutas ang mabibigat na problema ng buhay sa ngayon . 
 Kamakailan ay sinabi ni Klaus Schwab , tagapagtatag ng World Economic Forum , na “ pahaba nang pahaba ang listahan ng mga hamong kinakaharap ng daigdig subalit paikli naman nang paikli ang panahong ginugugol para lutasin ang mga ito . ” 
 Binanggit niya ang “ mga panganib na kinatatakutan ng lahat ng bansa gaya ng terorismo , pagkasira ng kapaligiran at mabuway na ekonomiya . ” 
 Bilang konklusyon , sinabi ni Schwab : “ Ngayon , higit kailanman , ang daigdig ay napapaharap sa mga pangyayaring nangangailangan ng pagtutulungan at mabibigat na pasiya . ” 
 Sa ika - 21 siglong ito , nananatiling madilim ang kinabukasan ng sangkatauhan . 
 Nakatutuwang malaman na gumawa si Jehova ng isang kaayusang lulutas sa lahat ng problema ng sangkatauhan ​ — ang Mesiyanikong Kaharian ng Diyos ! 
 Sa pamamagitan nito , ‘ patitigilin ng Diyos ang mga digmaan ’ at paiiralin ang ‘ saganang kapayapaan . ’ 
 ‘ Ililigtas ng pinahirang Haring si Jesu - Kristo ang dukha , ang napipighati , at ang maralita mula sa paniniil at mula sa karahasan . ’ 
 Sa ilalim ng pamamahala ng Kaharian , wala nang kakapusan sa pagkain . 
 ‘ Papahirin ni Jehova ang bawat luha sa ating mga mata , at hindi na magkakaroon ng kamatayan , ni ng pagdadalamhati o ng paghiyaw o ng kirot pa man . 
 Ang mga dating bagay ay lumipas na . ’ 
 Naitatag na sa langit ang Kaharian at malapit na itong kumilos upang lutasin ang lahat ng problema sa lupa . ​ — Daniel 2 : 44 ; Apocalipsis 11 : 15 . 
 11 , 12 . ( a ) Nagdudulot ba ng namamalaging kaligayahan ang pagsisikap na matamo ang kaluguran ? 
 Ipaliwanag . ( b ) Ano ang nagdudulot ng tunay na kaligayahan ? 
 Kabatiran sa kung ano ang nagdudulot ng tunay na kaligayahan . 
 Ano nga ba ang nagdudulot ng tunay na kaligayahan ? 
 Sinabi ng isang sikologo na may tatlong sangkap daw ang kaligayahan ​ — kaluguran , pakikibahagi ( pakikibahagi sa mga gawain gaya ng trabaho at pamilya ) , at makabuluhang gawain ( pagsisikap na maabot ang isang mas mahalagang tunguhin para sa iba ) . 
 Sa tatlong binanggit , itinuring niyang di - gaanong mahalaga ang kaluguran at sinabi : “ Kapansin - pansin ito dahil nakasentro ang buhay ng napakaraming tao sa pagtatamo ng kaluguran . ” 
 Ano kaya ang pangmalas ng Bibliya sa bagay na ito ? 
 Sinabi ni Haring Solomon ng sinaunang Israel : “ Ako nga ay nagsabi sa aking puso : ‘ Pumarito ka ngayon , susubukan kita sa kasayahan . 
 Gayundin , magtamasa ka ng kabutihan . ’ 
 At , narito ! 
 iyon din ay walang kabuluhan . 
 Sinabi ko sa pagtawa : ‘ Kabaliwan ! ’ 
 at sa kasayahan : ‘ Ano ang ginagawa nito ? ’ 
 ” Ayon sa Kasulatan , anumang kaligayahang idinudulot ng kaluguran ay pansamantala lamang . 
 Kumusta naman ang pakikibahagi sa gawain ? 
 Nakikibahagi tayo sa pinakamakabuluhang gawain ​ — ang pangangaral ng Kaharian at paggawa ng mga alagad . 
 Kapag ibinabahagi natin sa iba ang mensahe ng kaligtasang ipinaliliwanag sa Bibliya , nakikibahagi tayo sa isang gawaing makapagliligtas sa atin at sa mga nakikinig sa atin . 
 Bilang “ mga kamanggagawa ng Diyos , ” nararanasan natin na ‘ may higit na kaligayahan sa pagbibigay kaysa sa pagtanggap . ’ 
 Dahil sa gawaing ito , nagiging mas makabuluhan ang ating buhay at nasasagot ng Maylalang ang kaniyang manunuya , si Satanas na Diyablo . 
 Oo , ipinakikita sa atin ni Jehova na ang makadiyos na debosyon ay nagdudulot ng tunay at namamalaging kaligayahan . ​ — 1 Timoteo 4 : 8 . 
 ( a ) Paano masasabing isang pagpapalang dapat ikagalak ang Paaralang Teokratiko Ukol sa Ministeryo ? 
 ( b ) Paano ka nakinabang sa Paaralang Teokratiko Ukol sa Ministeryo ? 
 Isang mahalaga at mabisang programa ng pagsasanay . 
 Si Gerhard ay naglilingkod bilang matanda sa kongregasyon ng mga Saksi ni Jehova . 
 Bilang paggunita sa kaniyang kabataan , sinabi niya : “ Noong aking kabataan , problema ko talaga ang pagsasalita . 
 Kapag tensiyonado ako , hindi ako makapagsalita nang malinaw at nauutal ako . 
 Wala akong kumpiyansa sa sarili at nanlumo ako . 
 Pinag - aral ako ng aking mga magulang ng isang kurso sa pagsasalita , pero wala ring nangyari sa kanilang pagsisikap . 
 Ang problema ko ay ang aking pag - iisip at hindi ang sangkap ng aking pagsasalita . 
 Gayunman , may isang napakagandang probisyon si Jehova ​ — ang Paaralang Teokratiko Ukol sa Ministeryo . 
 Nagkaroon ako ng lakas ng loob nang magpatala ako sa paaralang ito . 
 Pinagsikapan kong mabuti na ikapit ang aking natututuhan . 
 At naging mabisa ito ! 
 Naging matatas ang aking pagsasalita , hindi na ako nanlulumo , at lalong lumakas ang loob ko sa ministeryo . 
 Nagbibigay pa nga ako ngayon ng mga pahayag pangmadla . 
 Ang laki talaga ng pasasalamat ko kay Jehova , na bumago sa aking buhay sa pamamagitan ng paaralang ito . ” 
 Hindi ba’t isang dahilan ng kagalakan ang paraan ni Jehova ng pagsasanay sa atin upang maisagawa ang kaniyang gawain ? 
 14 , 15 . 
 Sa panahon ng pagkabalisa , anong tulong ang agad na makukuha ? 
 Ilarawan . 
 Personal na kaugnayan kay Jehova at suporta ng nagkakaisang kapatiran sa buong daigdig . 
 Alalang - alala si Katrin , na taga - Alemanya , nang mabalitaan niya ang malakas na lindol at ang kasunod nitong tsunami sa timog - silangang Asia . 
 Nasa Thailand noon ang kaniyang anak na babae nang maganap ang malagim na sakunang ito . 
 Sa loob ng 32 oras , walang balita si Katrin kung buháy pa ang kaniyang anak o isa na ito sa parami nang paraming iniuulat na nasaktan o namatay . 
 Nakahinga nang maluwag si Katrin nang sa wakas ay makatanggap siya ng tawag sa telepono na nagsasabing buháy ang kaniyang anak ! 
 Ano ang nakatulong kay Katrin nang mga sandaling iyon ng pag - áalalá ? 
 Isinulat niya : “ Halos wala akong ginawa kundi ang manalangin kay Jehova . 
 Napansin kong paulit - ulit ako nitong binibigyan ng lakas at kapayapaan ng isip . 
 Bukod diyan , dinalaw ako at inalalayan ng maiibiging espirituwal na mga kapatid . ” 
 Malamang na hindi niya nakayanan ang mahihirap na sandaling iyon ng paghihintay kung hindi dahil sa pananalangin kay Jehova at sa pang - aaliw ng maibiging espirituwal na kapatiran ! 
 Ang malapít na kaugnayan kay Jehova at sa kaniyang Anak at ang matalik na pakikipagsamahan sa Kristiyanong kapatiran ay isang pambihirang pagpapala , na napakahalaga para ipagwalang - bahala . 
 Magbigay ng isang karanasang nagpapakita ng kahalagahan ng pag - asa sa pagkabuhay - muli . 
 Pag - asang makitang muli ang namatay na mga mahal sa buhay . 
 Si Matthias ay pinalaking isang Saksi ni Jehova . 
 Palibhasa’y walang pagpapahalaga sa kaniyang mga pagpapala , unti - unti siyang humiwalay sa kongregasyong Kristiyano noong tin - edyer siya . 
 Isinulat niya sa ngayon : “ Hindi kami kailanman nagkaroon ng masinsinang pag - uusap ni Itay . 
 Sa nakalipas na mga taon , palagi kaming nagtatalo . 
 Gayunman , gusto pa rin ni Itay na mapabuti ako . 
 Mahal na mahal niya ako , ngunit hindi ko iyon nakita noon . 
 Noong 1996 , habang nakaupo ako sa tabi ng kama niya , hawak ang kaniyang kamay at buong - pagsisising umiiyak , humingi ako sa kaniya ng tawad sa lahat ng aking mga ginawa at sinabi kong mahal na mahal ko siya . 
 Pero hindi na niya ako naririnig . 
 Matapos ang sandaling pagkakasakit , namatay siya . 
 Kung magkikita kami ni Itay matapos siyang buhaying muli , gagawin namin ang mga hindi namin nagawa noon . 
 At tiyak na matutuwa siyang malaman na isa na akong elder ngayon at na kaming mag - asawa ay nagkapribilehiyong maglingkod bilang mga payunir . ” 
 Isa ngang malaking pagpapala sa atin ang pag - asa sa pagkabuhay - muli ! 
 “ Hindi Niya Iyon Dinaragdagan ng Kirot ” 
 Paano tayo matutulungan ng pagbubulay - bulay sa mga pagpapala ni Jehova ? 
 Tungkol sa kaniyang makalangit na Ama , sinabi ni Jesu - Kristo : “ Pinasisikat niya ang kaniyang araw sa mga taong balakyot at sa mabubuti at nagpapaulan sa mga taong matuwid at sa mga di - matuwid . ” 
 Kung pinagpapala ng Diyos na Jehova kahit ang mga di - matuwid at mga balakyot , tiyak na mas pagpapalain niya ang mga lumalakad sa daan ng katapatan ! 
 “ Si Jehova ay hindi magkakait ng anumang mabuti sa mga lumalakad sa kawalang - pagkukulang , ” ang sinasabi sa Awit 84 : 11 . 
 Tiyak na malilipos ng pasasalamat at kagalakan ang ating puso kapag binubulay - bulay natin ang pantanging pangangalaga at pagmamalasakit na ipinakikita niya sa mga umiibig sa kaniya ! 
 ( a ) Paano masasabing hindi dinaragdagan ni Jehova ng kirot ang kaniyang pagpapala ? 
 ( b ) Bakit maraming matapat sa Diyos ang nagdurusa ? 
 “ Ang pagpapala ni Jehova ” ​ — iyan ang dahilan ng espirituwal na kasaganaan ng kaniyang bayan . 
 At makatitiyak tayong “ hindi niya iyon dinaragdagan ng kirot . ” 
 Kung gayon , bakit sumasapit pa rin ang mga pagsubok sa maraming matapat sa Diyos , anupat nagdudulot sa kanila ng labis na paghihirap at pagdurusa ? 
 Ang mga problema at kabagabagan ay sumasapit sa atin sa tatlong pangunahing dahilan . 
 ( 1 ) Ang ating sariling makasalanang hilig . 
 ( 2 ) Si Satanas at ang kaniyang mga demonyo . 
 ( 3 ) Ang napakasamang sanlibutan . 
 Bagaman pinahihintulutan ni Jehova na sumapit sa atin ang masasamang bagay , hindi sa kaniya nagmumula ang mga ito . 
 Sa katunayan , “ ang bawat mabuting kaloob at ang bawat sakdal na regalo ay mula sa itaas , sapagkat bumababa ito mula sa Ama ng makalangit na mga liwanag . ” 
 Walang idinudulot na kirot ang mga pagpapala ni Jehova . 
 Ano ang naghihintay sa mga patuloy na lumalakad sa katapatan ? 
 Ang pagtatamasa ng espirituwal na kasaganaan ay palaging may kaugnayan sa pagiging malapít sa Diyos . 
 Kapag nagkaroon tayo ng matalik na kaugnayan sa kaniya , tayo ay ‘ maingat na nag - iimbak para sa ating sarili ng isang mainam na pundasyon para sa hinaharap , upang makapanghawakan tayong mahigpit sa tunay na buhay ’ ​ — buhay na walang hanggan . 
 Sa darating na bagong sanlibutan ng Diyos , ang ating espirituwal na kayamanan ay lalakipan ng pisikal na mga pagpapala . 
 Sa panahong iyon , ang tunay na buhay ay tatamasahin ng lahat ng ‘ patuloy na nakikinig sa tinig ni Jehova . ’ 
 Taglay ang matatag na determinasyon , patuloy sana tayong lumakad sa katapatan nang may kagalakan . 
 Ano ang Natutuhan Mo ? 
 • Bakit hindi isang katalinuhan na maging labis na palaisip sa kinabukasan ? 
 • Anu - anong pagpapala ang tinatamasa natin sa ngayon ? 
 • Bakit nagdurusa ang mga matapat na lingkod ng Diyos ? 
 Sinasabi ni Jehova ang “ Wakas Mula Pa sa Pasimula ” 
 “ Ang Isa na nagsasabi ng wakas mula pa sa pasimula , at ng mga bagay na hindi pa nagagawa mula pa noong sinaunang panahon . ” ​ — ISAIAS 46 : 10 . 
 1 , 2 . 
 Ano ang kamangha - mangha tungkol sa mga pangyayaring kaugnay ng pagbagsak ng Babilonya , at ano ang ipinahihiwatig ng bagay na ito hinggil kay Jehova ? 
 SA KADILIMAN ng gabi , palihim na dumaan ang mga kalabang sundalo sa pinababaw na Ilog Eufrates patungo sa kanilang sasalakayin , ang makapangyarihang lunsod ng Babilonya . 
 Habang papalapit sila sa pasukan ng lunsod , gulat na gulat sila sa kanilang nakita . 
 Naiwang bukás ang ubod - laking pinto na may dalawang pohas sa pader ng Babilonya ! 
 Umahon sila mula sa ilog at pumasok sa lunsod . 
 Sa isang iglap , bumagsak ang lunsod . 
 Agad na kinontrol ng kanilang lider na si Ciro ang nalupig na lupain at pagkaraan ay nagpalabas ng utos na palayain ang mga bihag na Israelita . 
 Libu - libong tapon ang umuwi sa Jerusalem upang isauli rito ang pagsamba kay Jehova . ​ — 2 Cronica 36 : 22 , 23 ; Ezra 1 : 1 - 4 . 
 Ang mga pangyayaring iyon noong mga taóng 539 - 537 B.C.E . ay pinatutunayan ngayon ng mga istoryador . 
 Ang kamangha - mangha pa rito , nakaulat na ang mangyayari mga 200 taon bago pa man ito maganap . 
 Kinasihan ni Jehova ang kaniyang propetang si Isaias na ilarawan ang pagbagsak ng Babilonya nang gayon kaaga . 
 Isiniwalat ng Diyos hindi lamang kung paano babagsak ang Babilonya kundi pati na rin kung sinong lider ang magpapabagsak nito . 
 * Sinabi ni Jehova sa mga Israelita , na mga saksi niya noon : “ Alalahanin ninyo ang mga unang bagay noong sinaunang panahon , na ako ang Makapangyarihan at wala nang iba pang Diyos , ni may sinumang tulad ko ; ang Isa na nagsasabi ng wakas mula pa sa pasimula , at ng mga bagay na hindi pa nagagawa mula pa noong sinaunang panahon . ” 
 Si Jehova talaga ang Diyos na nakababatid ng mangyayari sa hinaharap . 
 Mga sagot sa anong mga tanong ang tatalakayin natin ngayon ? 
 Hanggang saan sa hinaharap ang nalalaman ng Diyos ? 
 Patiuna na bang alam ni Jehova kung ano ang gagawin ng bawat isa sa atin ? 
 Talaga nga kayang nakatadhana na ang ating kinabukasan ? 
 Tatalakayin natin dito at sa susunod na artikulo ang mga sagot ng Bibliya sa mga tanong na ito at sa iba pang kaugnay rito . 
 Si Jehova ​ — Diyos ng mga Hula 
 Sino ang Pinagmulan ng mga hulang nakaulat sa Bibliya ? 
 Palibhasa’y batid ni Jehova ang mangyayari sa hinaharap , kinasihan niya ang kaniyang mga lingkod noong panahon ng Bibliya na iulat ang maraming hula , kung kaya nalaman natin patiuna ang layunin ni Jehova . 
 “ Ang mga unang bagay ​ — narito na ang mga iyon , ngunit ang mga bagong bagay ay ipinahahayag ko , ” ang sinabi ni Jehova . 
 “ Bago magsimulang lumitaw ang mga iyon ay ipinaririnig ko na sa inyo . ” 
 Napakapalad naman ng bayan ng Diyos ! 
 Anong pananagutan ang kaakibat ng patiunang kaalaman tungkol sa gagawin ni Jehova ? 
 Tinitiyak sa atin ng propetang si Amos : “ Ang Soberanong Panginoong Jehova ay hindi gagawa ng anumang bagay malibang naisiwalat na niya ang kaniyang lihim na bagay sa kaniyang mga lingkod na mga propeta . ” 
 May kaakibat na pananagutan ang patiunang kaalamang ito . 
 Pansinin ang mabisang ilustrasyon na sumunod na ginamit ni Amos : “ Isang leon ang umungal ! 
 Sino ang hindi matatakot ? ” 
 Kung paanong may reaksiyon agad ang tao at hayop kapag nakarinig ng ungal ng leon , gayundin kabilis ipinahayag ng mga propetang gaya ni Amos ang mga kapahayagan ni Jehova . 
 “ Ang Soberanong Panginoong Jehova mismo ay nagsalita ! 
 Sino ang hindi manghuhula ? ” ​ — Amos 3 : 7 , 8 . 
 “ Tiyak na Magtatagumpay ” ang “ Salita ” ni Jehova 
 Paano natupad ang “ pasiya ” ni Jehova may kaugnayan sa pagbagsak ng Babilonya ? 
 Sa pamamagitan ng kaniyang propetang si Isaias , sinabi ni Jehova : “ Ang aking pasiya ay mananatili , at ang lahat ng aking kinalulugdan ay gagawin ko . ” 
 Kalakip sa “ pasiya ” ng Diyos , na siyang kalooban o layunin niya may kaugnayan sa Babilonya , ang pagtawag kay Ciro mula sa Persia upang lupigin ang Babilonya at ibagsak ito . 
 Patiuna nang ipinahayag ni Jehova ang layuning iyan . 
 Gaya ng nabanggit na , natupad nga ito noong taóng 539 B.C.E . 
 Bakit tayo makapagtitiwalang palaging magtatagumpay ang “ salita ” ni Jehova ? 
 Halos apat na siglo bago lupigin ni Ciro ang Babilonya , hinarap ni Haring Jehosapat ng Juda ang magkasanib na hukbo ng Ammon at Moab . 
 May - pagtitiwala siyang nanalangin : “ O Jehova na Diyos ng aming mga ninuno , hindi ba ikaw ang Diyos sa langit , at hindi ba nagpupuno ka sa lahat ng kaharian ng mga bansa , at hindi ba nasa iyong kamay ang kapangyarihan at ang kalakasan , anupat walang sinuman ang makapaninindigan laban sa iyo ? ” 
 Gayundin ang naging pagtitiwala ni Isaias nang sabihin niya : “ Si Jehova ng mga hukbo ang nagpasiya , at sino ang makasisira nito ? 
 At ang kaniyang kamay ang nakaunat , at sino ang makapipigil nito ? ” 
 Pagkaraan , nang manumbalik ang kaniyang katinuan matapos ang ilang panahong pagkabaliw , mapagpakumbabang inamin ni Haring Nabucodonosor ng Babilonya : ‘ Walang sinumang umiiral ang makapipigil sa kamay ng Diyos o makapagsasabi sa kaniya , “ Ano ang ginagawa mo ? ” ’ 
 Oo , tinitiyak ni Jehova sa kaniyang bayan : “ Magiging gayon ang aking salita . . . hindi ito babalik sa akin nang walang resulta , kundi gagawin nga nito yaong kinalulugdan ko , at ito ay tiyak na magtatagumpay sa bagay na pinagsuguan ko nito . ” 
 Lubos tayong makapagtitiwala na palaging magkakatotoo ang “ salita ” ni Jehova . 
 Siguradong matutupad ang layunin ng Diyos . 
 Ang “ Walang - Hanggang Layunin ” ng Diyos 
 Ano ang “ walang - hanggang layunin ” ng Diyos ? 
 Sa kaniyang liham sa mga Kristiyano sa Efeso , tinukoy ni apostol Pablo ang Diyos bilang isa na may “ walang - hanggang layunin . ” 
 Hindi ito basta isang plano ng mga bagay - bagay , na para bang kailangan pang isa - isahin ng Diyos ang kaniyang mga gagawin . 
 Sa halip , tumutukoy ito sa determinasyon ni Jehova na isakatuparan ang kaniyang orihinal na layunin para sa sangkatauhan at sa lupa . 
 Upang matulungan tayong maunawaan ang katiyakan ng kaniyang layunin , talakayin natin ang unang hula na nakaulat sa Bibliya . 
 Ano ang kaugnayan ng Genesis 3 : 15 sa layunin ng Diyos ? 
 Ang pangakong nasa Genesis 3 : 15 ay nagpapahiwatig na karaka - raka matapos magkasala sina Adan at Eva , tiniyak na ni Jehova na magsisilang ng isang binhi , o anak , ang kaniyang makasagisag na babae . 
 Patiuna ring nakita ni Jehova ang magiging resulta ng alitan sa pagitan ng kaniyang makasagisag na babae at ni Satanas at ng kani - kanilang magkalabang binhi . 
 Bagaman pahihintulutan ni Jehova na masugatan sa sakong ang Binhi ng makasagisag na babae ng Diyos , sa takdang panahon ng Diyos , susugatan naman ng Binhi ang serpiyente , o si Satanas na Diyablo , sa ulo . 
 Samantala , nagpatuloy ang layunin ni Jehova sa pamamagitan ng piniling talaangkanan hanggang sa paglitaw ni Jesus bilang ang ipinangakong Mesiyas . ​ — Lucas 3 : 15 , 23 - 38 ; Galacia 4 : 4 . 
 Ang Itinalaga ni Jehova na Magaganap 
 Patiuna na bang itinakda ni Jehova , sa pasimula pa lamang , na magkakasala sina Adan at Eva ? 
 Ipaliwanag . 
 Sa pagbanggit tungkol sa papel na gagampanan ni Jesus sa layunin ng Diyos , sumulat si apostol Pedro : “ Siya [ si Jesus ] ay patiunang nakilala bago pa ang pagkakatatag ng sanlibutan , ngunit siya ay inihayag sa wakas ng mga panahon alang - alang sa inyo . ” 
 Patiuna na bang itinakda ni Jehova , sa pasimula pa lamang , na magkakasala sina Adan at Eva at na kakailanganin ang haing pantubos na inilaan sa pamamagitan ni Jesu - Kristo ? 
 Hindi . 
 Ang salitang “ pagkakatatag ” ay salin ng terminong Griego na literal na nangangahulugang “ paghahagis ng binhi . ” 
 May naganap na bang “ paghahagis ng binhi , ” o may naipaglihi na bang tao , bago magkasala sina Adan at Eva ? 
 Wala pa . 
 Nangyari lamang ito matapos sumuway sina Adan at Eva . 
 Kaya matapos maghimagsik at bago may maipaglihing supling sina Adan at Eva , patiuna nang itinalaga ni Jehova ang paglitaw ng “ binhi . ” 
 Ang kamatayan at pagkabuhay - muli ni Jesus ang naglaan ng maibiging kaayusan ng pantubos , kung saan mawawala na ang minanang kasalanan at mawawalan na ng saysay ang lahat ng ginawa ni Satanas . ​ — Mateo 20 : 28 ; Hebreo 2 : 14 ; 1 Juan 3 : 8 . 
 Anong pangyayari ang patiuna nang itinalaga ni Jehova sa pagsasakatuparan ng kaniyang layunin ? 
 Patiuna nang itinalaga ng Diyos ang isa pang pangyayari sa pagsasakatuparan ng kaniyang layunin . 
 Ipinahihiwatig ito sa isinulat ni Pablo sa mga taga - Efeso , na ‘ muling titipunin ng Diyos ang lahat ng mga bagay kay Kristo , ang mga bagay na nasa langit at ang mga bagay na nasa lupa . ’ 
 Pagkatapos , sa pagtukoy sa “ mga bagay na nasa langit , ” samakatuwid nga , ang mga pinili bilang tagapagmanang kasama ni Kristo , nagpaliwanag si Pablo : “ Patiuna tayong itinalaga ayon sa layunin niya na nagpapakilos ng lahat ng mga bagay ayon sa ipinapasiya ng kaniyang kalooban . ” 
 Oo , patiuna nang itinalaga ni Jehova na may isang limitadong bilang ng mga tao na bubuo sa pangalawahing bahagi ng binhi ng makasagisag na babae ng Diyos at makakasama ni Kristo sa pagkakaloob ng mga kapakinabangan ng pantubos . 
 Tinukoy ni apostol Pedro ang mga ito bilang “ isang banal na bansa . ” 
 Nagkapribilehiyo si apostol Juan na malaman sa isang pangitain ang bilang ng makakasamang tagapagmana ni Kristo ​ — 144,000 . 
 Yamang kaisa ni Kristo bilang Hari , naglilingkod sila ‘ sa ikapupuri ng kaluwalhatian ng Diyos . ’ ​ — Efeso 1 : 12 - 14 . 
 Paano natin nalaman na hindi nakatadhana ang 144,000 bilang mga indibiduwal ? 
 Ang patiunang pagtatalaga sa 144,000 ay hindi nangangahulugang may ilang indibiduwal na nakatadhana nang maglingkod nang tapat sa Diyos sa ganitong paraan . 
 Sa katunayan , pangunahin nang isinulat ang payo na nasa Kristiyanong Griegong Kasulatan upang gabayan at patibayin ang mga pinahiran na manatiling tapat at karapat - dapat sa kanilang makalangit na pag - asa . 
 Patiuna nang alam ni Jehova na may 144,000 indibiduwal na magiging kuwalipikadong gumanap sa kaniyang layunin . 
 Ngunit kung sinu - sino ang makakasama sa bilang na iyon sa dakong huli ay nakadepende sa paraan ng pamumuhay na pipiliin ng mga inanyayahang indibiduwal , isang desisyon na dapat gawin ng bawat isa sa kanila . ​ — Mateo 24 : 13 . 
 Ang Patiunang Nalalaman ni Jehova 
 13 , 14 . 
 Kasuwato ng ano ang paggamit ni Jehova sa kaniyang kakayahang umalam nang patiuna , at bakit ? 
 Yamang si Jehova ay isang Diyos ng mga hula at layunin , paano niya ginagamit ang kaniyang kakayahang umalam nang patiuna ? 
 Una sa lahat , tinitiyak sa atin na lahat ng daan ng Diyos ay tapat , matuwid , at maibigin . 
 Nang sulatan ni apostol Pablo ang mga Kristiyanong Hebreo noong unang siglo C.E . , tiniyak niya na ang sumpa ng Diyos at ang kaniyang pangako ay bumubuo ng “ dalawang bagay na di - mababago na doon ay imposibleng magsinungaling ang Diyos . ” 
 Sa kaniyang liham sa alagad na si Tito , nabanggit din ni Pablo ang kaisipang ito nang isulat niyang ang Diyos ay “ hindi makapagsisinungaling . ” ​ — Tito 1 : 2 . 
 Bukod dito , bagaman walang limitasyon ang kapangyarihan ni Jehova , hindi siya kailanman kumikilos nang di - makatarungan . 
 Inilarawan ni Moises si Jehova bilang “ isang Diyos ng katapatan , na sa kaniya ay walang masusumpungang kawalang - katarungan ; matuwid at matapat siya . ” 
 Lahat ng ginagawa ni Jehova ay kasuwato ng kaniyang kahanga - hangang personalidad . 
 Makikita rito ang sakdal na pagkakasuwato ng kaniyang pangunahing mga katangian ng pag - ibig , karunungan , katarungan , at kapangyarihan . 
 15 , 16 . 
 Anong pagpapasiya ang iniharap ni Jehova kay Adan sa hardin ng Eden ? 
 Tingnan natin kung paano niya ipinakita ang lahat ng ito sa mga pangyayari sa hardin ng Eden . 
 Bilang maibiging Ama , inilaan ni Jehova ang lahat ng pangangailangan ng mga tao na kaniyang nilalang . 
 Binigyan niya si Adan ng kakayahang mag - isip , mangatuwiran , at magpasiya . 
 Di - tulad ng mga nilalang na hayop , pangunahing inuugitan ng likas nilang ugali , si Adan ay may kakayahang magpasiya . 
 Matapos lalangin si Adan , tiningnan ng Diyos mula sa kaniyang makalangit na trono “ ang bawat bagay na ginawa niya at , narito ! 
 iyon ay napakabuti . ” ​ — Genesis 1 : 26 - 31 ; 2 Pedro 2 : 12 . 
 Nang utusan ni Jehova si Adan na huwag kumain mula sa “ punungkahoy ng pagkakilala ng mabuti at masama , ” nagbigay Siya ng sapat na tagubilin upang makapagpasiya si Adan sa kaniyang gagawin . 
 Hinayaan niya si Adan na kumain mula sa “ bawat punungkahoy sa hardin ” maliban sa isa at nagbabala siya tungkol sa nakamamatay na resulta ng pagkain ng bunga ng ipinagbabawal na punungkahoy . 
 Ipinaliwanag niya kay Adan ang ibubunga ng kaniyang mga pagkilos . 
 Ano kaya ang gagawin ni Adan ? 
 Bakit natin masasabing pinipili lamang ni Jehova kung ano ang nais niyang malaman nang patiuna ? 
 Maliwanag na pinili ni Jehova na huwag alamin nang patiuna kung ano ang gagawin nina Adan at Eva , kahit na may kakayahan Siyang alamin ang lahat ng bagay bago pa man ito mangyari . 
 Kung gayon , ang isyu ay hindi kung kaya ni Jehova na alamin ang hinaharap , kundi kung gusto niyang alamin ito . 
 Isa pa , puwede nating ikatuwiran na hindi sasadyain ni may - kalupitang itatakda ni Jehova , isang Diyos ng pag - ibig , na mangyari ang gayong paghihimagsik pati na ang lahat ng masaklap na resulta nito . 
 Samakatuwid , pinipili lamang ni Jehova kung ano ang nais niyang malaman nang patiuna . 
 Bakit hindi nagpapahiwatig ng di - kasakdalan sa bahagi ni Jehova ang hindi niya patiunang pag - alam sa lahat ng bagay ? 
 Dahil hindi patiunang inaalam ni Jehova ang lahat ng bagay , nangangahulugan ba ito na di - sapat at di - sakdal ang kaniyang kapangyarihan sa paanuman ? 
 Hindi . 
 Inilarawan ni Moises si Jehova bilang “ ang Bato , ” at idinagdag pa : “ Sakdal ang kaniyang gawa . ” 
 Hindi siya dapat sisihin sa mga resulta ng pagkakasala ng tao . 
 Ang masasamang epektong nadarama nating lahat sa ngayon ay dulot ng pagsuway ni Adan . 
 Maliwanag na ikinatuwiran ni apostol Pablo na “ sa pamamagitan ng isang tao ang kasalanan ay pumasok sa sanlibutan at ang kamatayan sa pamamagitan ng kasalanan , at sa gayon ang kamatayan ay lumaganap sa lahat ng tao sapagkat silang lahat ay nagkasala . ” ​ — Deuteronomio 32 : 4 , 5 ; Roma 5 : 12 ; Jeremias 10 : 23 . 
 Anu - anong tanong ang tatalakayin sa susunod na artikulo ? 
 Sa ating tinalakay , nakita natin na walang masusumpungang kawalang - katarungan kay Jehova . 
 Sa halip , nakatutulong ang mga kakayahan , katangian sa moral , at mga pamantayan ni Jehova sa pagsasakatuparan ng kaniyang layunin . 
 Bilang Diyos ng mga hula , sinasabi ni Jehova ang “ wakas mula pa sa pasimula , at ng mga bagay na hindi pa nagagawa mula pa noong sinaunang panahon . ” 
 Nakita rin natin na pinipili niya kung ano ang nais niyang malaman nang patiuna . 
 Kung gayon , paano tayo naaapektuhan nito ? 
 Paano natin matitiyak na ang ating mga desisyon ay kasuwato ng maibiging layunin ng Diyos ? 
 At anong mga pagpapala ang idudulot sa atin ng paggawa nito ? 
 Tatalakayin sa susunod na artikulo ang mga tanong na ito . 
 [ Talababa ] 
 Tingnan ang brosyur na Isang Aklat Para sa Lahat ng Tao , pahina 28 , na inilathala ng mga Saksi ni Jehova . 
 Maipaliliwanag Mo Ba ? 
 • Anong mga sinaunang halimbawa ang nagpapatunay na ang “ salita ” ng Diyos ay palaging “ tiyak na magtatagumpay ” ? 
 • Ano ang patiunang itinalaga ni Jehova kaugnay ng kaniyang “ walang - hanggang layunin ” ? 
 • Paano ginagamit ni Jehova ang kaniyang kakayahang malaman nang patiuna ang mga bagay - bagay ? 
 [ Larawan sa pahina 22 ] 
 Nagtiwala si Jehosapat kay Jehova 
 [ Larawan sa pahina 23 ] 
 Inihula ng Diyos ang kamatayan at pagkabuhay - muli ni Jesus 
 [ Larawan sa pahina 24 ] 
 Patiuna na bang itinalaga ni Jehova ang gagawin nina Adan at Eva ? 
 ‘ Piliin ang Buhay Upang Manatiling Buháy ’ 
 “ Inilagay ko ang buhay at kamatayan sa harap mo , ang pagpapala at ang sumpa ; at piliin mo ang buhay upang manatili kang buháy . ” ​ — DEUTERONOMIO 30 : 19 . 
 1 , 2 . 
 Sa anu - anong paraan masasabing nilalang ang tao ayon sa larawan ng Diyos ? 
 “ GAWIN natin ang tao ayon sa ating larawan , ayon sa ating wangis . ” 
 Ang pananalitang ito ng Diyos ay nakaulat sa unang kabanata ng Bibliya . 
 Kaya naman , “ pinasimulang lalangin ng Diyos ang tao ayon sa kaniyang larawan , nilalang niya siya ayon sa larawan ng Diyos , ” ang ulat ng Genesis 1 : 26 , 27 . 
 Naiiba kung gayon ang unang tao mula sa lahat ng iba pang nilalang sa lupa . 
 Kawangis siya ng kaniyang Maylalang , na may kakayahang magpakita ng tulad - Diyos na saloobin sa pangangatuwiran , sa pagpapamalas ng pag - ibig , katarungan , karunungan , at kapangyarihan . 
 Mayroon siyang budhi na tutulong sa kaniya na makapagpasiya upang makinabang siya at mapaluguran ang kaniyang makalangit na Ama . 
 Sa maikli , si Adan ay may kalayaang magpasiya . 
 Habang pinagmamasdan ang kayarian ng kaniyang makalupang anak , ganito ang sinabi ni Jehova sa kaniyang gawa : “ Narito ! 
 iyon ay napakabuti . ” ​ — Genesis 1 : 31 ; Awit 95 : 6 . 
 Bilang mga inapo ni Adan , tayo rin ay ginawa ayon sa larawan at wangis ng Diyos . 
 Pero talaga nga kayang maaari tayong magpasiya sa ating mga ginagawa ? 
 Bagaman may kakayahan si Jehova na patiunang alamin kung ano ang mangyayari , hindi niya patiunang itinatakda ang bawat kilos at kahihinatnan natin . 
 Hindi niya kailanman pinahintulutang kumilos ang kaniyang makalupang mga anak batay sa predestinasyon . 
 Upang maunawaan natin ang kahalagahan ng paggamit ng ating kalayaang magpasiya na piliin ang tama , alamin muna natin ang isang aral mula sa bansang Israel . ​ — Roma 15 : 4 . 
 May Kalayaang Pumili ang Israel 
 Ano ang una sa Sampung Utos , at paano pinili ng tapat na mga Israelita na sundin ito ? 
 “ Ako ay si Jehova na iyong Diyos , na naglabas sa iyo mula sa lupain ng Ehipto , mula sa bahay ng mga alipin , ” ang sinabi ni Jehova sa mga Israelita . 
 Noong 1513 B.C.E . , makahimalang iniligtas ang bansang Israel mula sa pagkaalipin sa Ehipto kung kaya wala silang dahilan para mag - alinlangan sa mga salitang ito . 
 Sa una sa Sampung Utos , sinabi ni Jehova sa pamamagitan ni Moises : “ Huwag kang magkakaroon ng iba pang mga diyos laban sa aking mukha . ” 
 Sa pagkakataong iyon , pinili ng bansang Israel na sumunod . 
 Kusang - loob nilang iniukol kay Jehova ang kanilang bukod - tanging debosyon . ​ — Exodo 20 : 5 ; Bilang 25 : 11 . 
 ( a ) Anong pagpili ang iniharap ni Moises sa Israel ? 
 ( b ) Anong pagpili ang nasa harap natin sa ngayon ? 
 Makalipas ang mga 40 taon , mariing pinaalalahanan ni Moises ang isa pang henerasyon ng mga Israelita sa gagawin nilang pagpili . 
 “ Kinukuha ko ang langit at ang lupa bilang mga saksi laban sa inyo ngayon , ” ipinahayag niya , “ na inilagay ko ang buhay at kamatayan sa harap mo , ang pagpapala at ang sumpa ; at piliin mo ang buhay upang manatili kang buháy , ikaw at ang iyong supling . ” 
 Maaari rin naman tayong pumili sa ngayon . 
 Oo , puwede nating piliing maglingkod nang tapat kay Jehova taglay ang pag - asang buhay na walang hanggan , o kaya’y piliing sumuway sa kaniya at pagdusahan ang kahihinatnan nito . 
 Talakayin natin ang halimbawa ng dalawang taong magkaiba ang pinili . 
 5 , 6 . 
 Anong pagpili ang ginawa ni Josue , at ano ang naging resulta ? 
 Noong 1473 B.C.E . , pinangunahan ni Josue ang mga Israelita papasók sa Lupang Pangako . 
 Sa isang mapuwersang payo na binigkas ni Josue bago siya mamatay , nakiusap siya sa buong bayan : “ Kung masama sa inyong paningin ang maglingkod kay Jehova , piliin ninyo ngayon para sa inyong sarili kung sino ang paglilingkuran ninyo , kung ang mga diyos na pinaglingkuran ng inyong mga ninuno sa kabilang ibayo ng Ilog o ang mga diyos ng mga Amorita na sa kanilang lupain ay nananahanan kayo . ” 
 Pagkatapos , sa pagtukoy sa kaniyang pamilya , nagpatuloy siya : “ Kung para sa akin at sa aking sambahayan , maglilingkod kami kay Jehova . ” ​ — Josue 24 : 15 . 
 Bago nito , pinasigla ni Jehova si Josue na magpakalakas - loob at magpakatibay , na tinatagubilinan siyang huwag lilihis sa Kautusan ng Diyos . 
 Sa halip , sa pamamagitan ng pagbabasa ng aklat ng Kautusan nang pabulong araw at gabi , magagawa ni Josue na maging matagumpay ang kaniyang lakad . 
 At gayon nga ang nangyari . 
 Nagdulot ng pagpapala ang ginawang pagpili ni Josue . 
 “ Walang isa mang pangako ang nabigo sa lahat ng mabuting pangako na binitiwan ni Jehova sa sambahayan ng Israel , ” ang sabi ni Josue . 
 “ Ang lahat ay nagkatotoo . ” ​ — Josue 21 : 45 . 
 Noong panahon ni Isaias , anong pagpili ang ginawa ng ilang Israelita , at ano ang ibinunga nito ? 
 Sa kabaligtaran naman , tingnan natin ang situwasyon sa Israel makalipas ang mga 700 taon . 
 Nang panahong iyon , maraming Israelita ang nagsasagawa ng mga kaugaliang pagano . 
 Halimbawa , sa huling araw ng taon , nagtitipun - tipon ang mga tao sa palibot ng isang mesang punô ng iba’t ibang masasarap na pagkain at matamis na alak . 
 Hindi ito basta simpleng pagsasalu - salo lamang ng pamilya . 
 Isa itong relihiyosong seremonya na nagpaparangal sa dalawang paganong diyos . 
 Iniulat ng propetang si Isaias ang pangmalas ng Diyos sa kawalang - katapatang ito : “ Kayo yaong mga umiiwan kay Jehova , yaong mga lumilimot sa aking banal na bundok , yaong mga nag - aayos ng mesa para sa diyos ng Suwerte at yaong mga nagbubuhos ng hinaluang alak para sa diyos ng Tadhana . ” 
 Naniniwala sila na ang magiging ani sa buong taon ay nakadepende , hindi sa pagpapala ni Jehova , kundi sa pagpapalubag sa “ diyos ng Suwerte ” at sa “ diyos ng Tadhana . ” 
 Ngunit ang totoo , dahil sa kanilang mapaghimagsik na landasin at kusang - loob na pagpili , tiyak na kung ano ang kahihinatnan nila . 
 “ At itatalaga ko kayo sa tabak , ” ang sabi ni Jehova , “ at kayong lahat ay yuyukod upang patayin ; sa dahilang tumawag ako , ngunit hindi kayo sumagot ; nagsalita ako , ngunit hindi kayo nakinig ; at patuloy ninyong ginawa ang masama sa aking paningin , at ang bagay na hindi ko kinalugdan ay pinili ninyo . ” 
 Ang kanilang di - matalinong pagpili ay humantong sa pagkapuksa nila , at walang kapangyarihan ang mga diyos ng Tadhana at Suwerte para hadlangan ito . 
 Gumawa ng Tamang Pagpili 
 Ayon sa Deuteronomio 30 : 20 , ano ang nasasangkot sa paggawa ng tamang pagpili ? 
 Nang payuhan ni Moises ang Israel na piliin ang buhay , bumanggit siya ng tatlong bagay na dapat nilang gawin : “ Sa pamamagitan ng pag - ibig kay Jehova na iyong Diyos , sa pamamagitan ng pakikinig sa kaniyang tinig at sa pamamagitan ng pananatili sa kaniya . ” 
 Isa - isa natin itong suriin upang makagawa tayo ng tamang pagpili . 
 Paano natin maipakikitang iniibig natin si Jehova ? 
 Sa pamamagitan ng pag - ibig kay Jehova na ating Diyos : Pinili nating maglingkod kay Jehova dahil iniibig natin siya . 
 Bilang pakikinig sa mga babalang halimbawa noong panahon ng Israel , nilalabanan natin ang lahat ng tukso na gumawa ng imoralidad at iniiwasan natin ang pamumuhay na maaaring maglubog sa atin sa kumunoy ng materyalismo . 
 Nangungunyapit tayo kay Jehova at tumutupad sa kaniyang mga tuntunin . 
 Bago pumasok ang mga Israelita sa Lupang Pangako , pinayuhan sila ni Moises : “ Narito , tinuruan ko kayo ng mga tuntunin at mga hudisyal na pasiya , gaya ng iniutos sa akin ni Jehova na aking Diyos , upang gawin ninyo ang gayon sa gitna ng lupain na inyong paroroonan upang ariin . 
 At ingatan ninyo at gawin ninyo ang mga iyon , sapagkat ito ay karunungan sa ganang inyo at pagkaunawa sa ganang inyo sa paningin ng mga bayan na makaririnig ng lahat ng tuntuning ito . ” 
 Ngayon na ang panahon para ipakita ang ating pag - ibig kay Jehova sa pamamagitan ng pag - una sa kalooban ni Jehova sa ating buhay . 
 Tiyak na pagpapalain tayo kung ito ang pipiliin nating gawin . ​ — Mateo 6 : 33 . 
 10 - 12 . 
 Anu - anong aral ang natutuhan natin sa nangyari noong panahon ni Noe ? 
 Sa pamamagitan ng pakikinig sa tinig ng Diyos : Si Noe ay “ isang mangangaral ng katuwiran . ” 
 Bago ang Baha , halos lahat ng tao ay abalang - abala at “ hindi sila nagbigay - pansin ” sa mga babala ni Noe . 
 Ang resulta ? 
 “ Dumating ang baha at tinangay silang lahat . ” 
 Nagbabala si Jesus na magiging gayundin sa ating panahon , sa “ pagkanaririto ng Anak ng tao . ” 
 Ang nangyari noong panahon ni Noe ay isang mariing babala sa mga tao sa ngayon na pinipiling huwag makinig sa mensahe ng Diyos . ​ — Mateo 24 : 39 . 
 Dapat maunawaan ng mga nanunuya sa mga babala ng Diyos na ipinahahayag ng Kaniyang modernong - panahong mga lingkod ang magiging resulta ng hindi nila pakikinig sa babala . 
 Sa gayong mga manunuya , sinabi ni apostol Pedro : “ Ayon sa kanilang naisin , ang bagay na ito ay nakalalampas sa kanilang pansin , na may mga langit mula noong sinauna at isang lupa na nakatayong matatag mula sa tubig at sa gitna ng tubig sa pamamagitan ng salita ng Diyos ; at sa pamamagitan ng mga iyon ang sanlibutan ng panahong iyon ay dumanas ng pagkapuksa nang apawan ito ng tubig . 
 Ngunit sa pamamagitan ng gayunding salita ang mga langit at ang lupa sa ngayon ay nakalaan sa apoy at itinataan sa araw ng paghuhukom at ng pagkapuksa ng mga taong di - makadiyos . ” ​ — 2 Pedro 3 : 3 - 7 . 
 Ihambing naman ito sa ginawang pagpili ni Noe at ng kaniyang sambahayan . 
 “ Sa pananampalataya si Noe , pagkatapos mabigyan ng babala mula sa Diyos tungkol sa mga bagay na hindi pa nakikita , ay nagpakita ng makadiyos na takot at nagtayo ng arka . ” 
 Nakaligtas ang kaniyang sambahayan dahil nakinig siya sa babala . 
 Maging matulin sana tayo sa pakikinig sa mensahe ng Diyos at pagkatapos ay sundin ito . ​ — Santiago 1 : 19 , 22 - 25 . 
 13 , 14 . ( a ) Bakit napakahalagang ‘ manatili kay Jehova ’ ? 
 ( b ) Paano natin hahayaang hubugin tayo ni Jehova , ang ‘ ating Magpapalayok ’ ? 
 Sa pamamagitan ng pananatili kay Jehova : Sa ‘ pagpili sa buhay upang manatiling buháy , ’ hindi sapat ang basta ibigin lamang si Jehova at makinig sa kaniya kundi dapat din tayong ‘ manatili kay Jehova , ’ samakatuwid nga , patuloy na gawin ang kaniyang kalooban . 
 “ Sa pamamagitan ng inyong pagbabata ay tatamuhin ninyo ang inyong mga kaluluwa , ” ang sabi ni Jesus . 
 Ang totoo , isinisiwalat ng ating gagawing pagpili ang laman ng ating puso . 
 “ Maligaya ang taong laging nakadarama ng panghihilakbot , ngunit siyang nagpapatigas ng kaniyang puso ay mahuhulog sa kapahamakan , ” ang sabi ng Kawikaan 28 : 14 . 
 Ang halimbawa nito ay ang Paraon ng sinaunang Ehipto . 
 Habang isa - isang sumasapit sa Ehipto ang Sampung Salot , pinatigas ni Paraon ang kaniyang puso sa halip na magpakita ng makadiyos na pagkatakot . 
 Hindi pinilit ni Jehova si Paraon na maging masuwayin kundi hinayaan niyang pumili ang mapagmataas na pinunong ito . 
 Mangyari pa , naganap ang kalooban ni Jehova , gaya ng paliwanag ni apostol Pablo tungkol sa pangmalas ni Jehova kay Paraon : “ Sa mismong dahilang ito ay pinahintulutan kitang manatili , upang may kaugnayan sa iyo ay maipakita ko ang aking kapangyarihan , at upang maipahayag ang aking pangalan sa buong lupa . ” ​ — Roma 9 : 17 . 
 Makalipas ang ilang siglo matapos iligtas ang Israel mula sa panunupil ni Paraon , ipinahayag ni propeta Isaias : “ O Jehova , ikaw ang aming Ama . 
 Kami ang luwad , at ikaw ang aming Magpapalayok ; at kaming lahat ang gawa ng iyong kamay . ” 
 Habang hinahayaan nating hubugin tayo ni Jehova sa pamamagitan ng ating personal na pag - aaral at pagkakapit ng kaniyang Salita , unti - unti nating ibinibihis ang bagong personalidad . 
 Lalo tayong nagiging maamo at madaling hubugin , anupat nagiging mas madali para sa atin na manatiling tapat kay Jehova dahil taimtim tayong nagnanais na mapaluguran siya . ​ — Efeso 4 : 23 , 24 ; Colosas 3 : 8 - 10 . 
 “ Ipaaalam Mo ang mga Iyon ” 
 Ayon sa Deuteronomio 4 : 9 , anong dalawang pananagutan ang ipinaalaala ni Moises sa Israel ? 
 Sa nagkakatipong mga Israelitang papasók na sa Lupang Pangako , sinabi ni Moises : “ Bantayan mo lamang ang iyong sarili at ingatan mong mabuti ang iyong kaluluwa , upang hindi mo makalimutan ang mga bagay na nakita ng iyong mga mata at upang hindi mahiwalay ang mga iyon sa iyong puso sa lahat ng mga araw ng iyong buhay ; at ipaaalam mo ang mga iyon sa iyong mga anak at sa iyong mga apo . ” 
 Upang makamit ang pagpapala ni Jehova at managana sa lupaing malapit na nilang manahin , kailangang tuparin ng bayan ang dalawang pananagutan sa harap ni Jehova na kanilang Diyos . 
 Hindi nila dapat kalimutan ang mga kamangha - manghang bagay na nakita nilang ginawa ni Jehova , at dapat nilang ituro ang mga ito sa mga susunod pang henerasyon . 
 Gayundin ang dapat nating gawin bilang bayan ng Diyos sa ngayon kung gusto nating ‘ piliin ang buhay at manatiling buháy . ’ 
 Ano ang nakita na nating ginawa ni Jehova para sa atin ? 
 16 , 17 . ( a ) Ano ang naisagawa na ng mga misyonerong sinanay sa Gilead sa kanilang pangangaral tungkol sa Kaharian ? 
 ( b ) Anu - anong halimbawa ng walang - kupas na sigasig ang nalalaman mo ? 
 Tuwang - tuwa tayong makita kung paano pinagpapala ni Jehova ang ating pangangaral at paggawa ng mga alagad . 
 Mula nang buksan ang Watchtower Bible School of Gilead noong 1943 , pinangunahan na ng mga misyonero ang paggawa ng mga alagad sa maraming lupain . 
 Hanggang sa ngayon , napananatili pa rin ng mga unang nagtapos sa paaralang ito ang sigasig sa pangangaral tungkol sa Kaharian , kahit may mga edad na sila at hindi na kaya ng ilan ang dati nilang ginagawa . 
 Isang magandang halimbawa si Mary Olson , na nagtapos sa Gilead noong 1944 . 
 Nakapaglingkod siya bilang misyonera ​ — una sa Uruguay , pagkatapos ay sa Colombia , at ngayon ay sa Puerto Rico . 
 Bagaman medyo nahahadlangan na siya ng mahinang pangangatawan dahil sa katandaan , napananatili pa rin ni Sister Olson ang kaniyang sigla sa pangangaral . 
 Upang magamit ang natutuhan niyang wikang Kastila , iniskedyul niya na maglingkod sa ministeryo sa larangan linggu - linggo kasama ng mga mamamahayag na tagaroon . 
 Bagaman balo na si Nancy Porter na nagtapos sa Paaralang Gilead noong 1947 , naglilingkod pa rin siya sa Bahamas . 
 Isa siya sa mga misyonerang nananatiling abala sa pangangaral . 
 “ Ang pagtuturo sa iba hinggil sa katotohanan ng Bibliya ay naging isang pantanging pinagmumulan ng kagalakan , ” ang sinabi ni Sister Porter sa kaniyang talambuhay . 
 * “ Naglalaan ito ng isang maayos na espirituwal na rutin na nakapagbigay ng kaayusan at katatagan sa aking buhay . ” 
 Kapag binabalikan ni Sister Porter at ng iba pang tapat na mga lingkod ang nakaraan , hindi nila nalilimutan ang ginawa ni Jehova . 
 Kumusta naman tayo ? 
 Pinasasalamatan ba natin ang pagpapala ni Jehova sa gawaing pang - Kaharian sa ating komunidad ? ​ — Awit 68 : 11 . 
 Ano ang matututuhan natin sa pagbabasa ng talambuhay ng mga misyonero ? 
 Natutuwa tayo sa nagawa na at ginagawa pa ng mga misyonerong ito na matatagal na sa katotohanan . 
 Napasisigla tayo sa pagbabasa ng kanilang mga talambuhay dahil kapag nakikita natin ang ginagawa ni Jehova para sa mga tapat na ito , lalong tumitibay ang ating determinasyong maglingkod kay Jehova . 
 Palagi mo bang binabasa ang gayong nakapananabik na mga ulat na nakalathala sa Ang Bantayan at binubulay - bulay ang mga ito ? 
 Paano mabisang magagamit ng mga magulang na Kristiyano ang mga talambuhay na nakaulat sa Ang Bantayan ? 
 Pinaalalahanan ni Moises ang mga Israelita na huwag kalilimutan ang lahat ng bagay na ginawa ni Jehova para sa kanila at na hindi dapat mahiwalay ang mga ito sa kanilang puso sa lahat ng mga araw ng kanilang buhay . 
 Pagkatapos ay idinagdag niya ang isa pang bagay : “ Ipaaalam mo ang mga iyon sa iyong mga anak at sa iyong mga apo . ” 
 May natatanging pang - akit ang mga talambuhay . 
 Kailangan ng mga lumalaking kabataan ang magagandang halimbawa . 
 May matututuhang aral ang mga dalaga mula sa tapat na halimbawa ng mga nakatatandang sister na ang talambuhay ay isinalaysay sa Ang Bantayan . 
 Ang paglilingkod sa mga teritoryong banyaga ang wika sa sarili nilang bansa ay nagbibigay sa mga kapatid ng mas malaking pagkakataon na maging abala sa pangangaral ng mabuting balita . 
 Kayong mga magulang na Kristiyano , bakit hindi ninyo gamitin ang mga karanasan ng tapat na mga misyonero ng Gilead at ng iba pa upang mapakilos ang inyong mga anak na piliin sa kanilang buhay ang buong - panahong paglilingkod ? 
 Ano ang dapat nating gawin upang “ piliin ang buhay ” ? 
 Kung gayon , paano magagawa ng bawat isa sa atin na “ piliin ang buhay ” ? 
 Ito ay sa pamamagitan ng paggamit sa napakagandang kaloob na kalayaang magpasiya upang ipakita kay Jehova na iniibig natin siya , at sa pamamagitan ng patuloy na paglilingkod sa kaniya nang ating buong makakaya hangga’t ipinahihintulot niya sa atin ang pribilehiyong ito . 
 “ Sapagkat , ” gaya ng ipinahayag ni Moises , si Jehova “ ang iyong buhay at ang kahabaan ng iyong mga araw . ” ​ — Deuteronomio 30 : 19 , 20 . 
 [ Talababa ] 
 Tingnan ang “ Nagagalak at Nagpapasalamat sa Kabila ng Masaklap na Kawalan , ” na inilathala sa Ang Bantayan ng Hunyo 1 , 2001 , pahina 23 - 7 . 
 Natatandaan Mo Ba ? 
 • Ano ang natutuhan mo sa mga halimbawa ng magkaibang pagpili na tinalakay natin ? 
 • Anu - anong bagay ang dapat nating gawin upang “ piliin ang buhay ” ? 
 • Anong dalawang pananagutan ang hinihimok na gawin natin ? 
 [ Larawan sa pahina 26 ] 
 “ Inilagay ko ang buhay at kamatayan sa harap mo ” 
 [ Larawan sa pahina 29 ] 
 Nakaligtas si Noe at ang kaniyang pamilya dahil sa pakikinig sa tinig ng Diyos 
 [ Larawan sa pahina 30 ] 
 Mary Olson 
 [ Larawan sa pahina 30 ] 
 Nancy Porter 
 “ Gayon na Lamang ang Pag - ibig Ko sa Iyong Kautusan ! ” 
 “ Gayon na lamang ang pag - ibig ko sa iyong kautusan ! 
 Buong araw ko itong pinag - iisipan . ” ​ — AWIT 119 : 97 . 
 1 , 2 . ( a ) Sa anong situwasyon napaharap ang kinasihang manunulat ng Awit 119 ? 
 ( b ) Paano siya tumugon dito , at bakit ? 
 NAPAHARAP sa matinding pagsubok ang manunulat ng Awit 119 . 
 Hinamak at siniraang - puri siya ng pangahas na mga kaaway na nagwalang - bahala sa kautusan ng Diyos . 
 Nagsanggunian ang mga prinsipe laban sa kaniya at inusig siya . 
 Pinalibutan siya ng masasama , at nanganib ang kaniyang buhay . 
 Bunga ng lahat ng ito , siya ay “ puyat dahil sa pamimighati . ” 
 Sa kabila ng pagsubok na ito , umawit ang salmista : “ Gayon na lamang ang pag - ibig ko sa iyong kautusan ! 
 Buong araw ko itong pinag - iisipan . ” ​ — Awit 119 : 97 . 
 Kaya makabubuting itanong , “ Paano nagdulot ng kaginhawahan at kaaliwan sa salmista ang kautusan ng Diyos ? ” 
 Ang nagpalakas sa kaniya ay ang pagtitiwala niyang nagmamalasakit sa kaniya si Jehova . 
 Maligaya ang salmista dahil alam niya ang mga kapakinabangan ng pagkakapit sa kautusan na maibiging ibinigay ng Diyos , sa kabila ng paghihirap na idinulot sa kaniya ng mga mananalansang . 
 Nauunawaan niyang matuwid ang pakikitungo ni Jehova sa kaniya . 
 Karagdagan pa , dahil sa pagkakapit sa patnubay ng kautusan ng Diyos , naging mas marunong ang salmista kaysa sa kaniyang mga kaaway at naingatan pa nga ang buhay niya . 
 Ang pagsunod sa kautusan ay nagbigay sa kaniya ng kapayapaan at isang mabuting budhi . ​ — Awit 119 : 1 , 9 , 65 , 93 , 98 , 165 . 
 Bakit isang hamon para sa mga Kristiyano sa ngayon na mamuhay ayon sa makadiyos na mga pamantayan ? 
 Ang ilang lingkod ng Diyos sa ngayon ay nakararanas din ng matitinding pagsubok sa kanilang pananampalataya . 
 Maaaring hindi naman tayo napapaharap sa krisis na nagsasapanganib sa ating buhay gaya ng sa salmista , pero nabubuhay tayo sa “ mga panahong mapanganib na mahirap pakitunguhan . ” 
 Marami sa mga nakakasalamuha natin araw - araw ang walang pag - ibig sa espirituwal na mga pamantayan ​ — ang kanilang mga tunguhin ay makasarili at materyalistiko . 
 Sila’y mapagmataas at walang galang . 
 Kailangang harapin palagi ng mga kabataang Kristiyano ang mga bagay na sumusubok sa kanilang mga pamantayang moral . 
 Sa gayong kapaligiran , maaaring mahirap mapanatili ang ating pag - ibig kay Jehova at sa kung ano ang tama . 
 Paano natin maipagsasanggalang ang ating sarili ? 
 Paano ipinakita ng salmista ang pagpapahalaga sa kautusan ng Diyos , at gayundin ba ang dapat gawin ng mga Kristiyano ? 
 Ang nakatulong sa salmista para makayanan ang mga panggigipit na kaniyang naranasan ay ang paglalaan niya ng panahon upang marubdob na pag - aralan at bulay - bulayin ang kautusan ng Diyos . 
 Sa gayong paraan , nalinang niya ang pag - ibig dito . 
 Sa katunayan , binabanggit sa halos bawat talata ng Awit 119 ang isang aspekto ng kautusan ni Jehova . 
 * Sa ngayon , ang mga Kristiyano ay wala sa ilalim ng Kautusang Mosaiko , na ibinigay ng Diyos sa sinaunang bansang Israel . 
 Gayunman , ang mga simulaing ipinahayag sa Kautusang iyon ay mahalaga pa rin sa ngayon . 
 Ang mga simulaing ito ay nagbigay ng kaaliwan sa salmista at makapagbibigay rin ng kaaliwan sa mga lingkod ng Diyos sa ngayon na nakikipagpunyagi sa mga problema sa buhay . 
 Anu - anong aspekto ng Kautusang Mosaiko ang tatalakayin natin ? 
 Tingnan natin kung anong pampatibay - loob ang makukuha natin kahit sa tatlong aspekto lamang ng Kautusang Mosaiko : ang kaayusan ng Sabbath , ang paglalaan para sa paghihimalay , at ang utos laban sa kaimbutan . 
 Sa bawat aspekto , masusumpungan natin na napakahalagang maunawaan ang mga simulaing nasa likod ng mga kautusang ito upang maharap natin ang mga hamong nararanasan natin sa ating panahon . 
 Dapat Sapatan ang Ating Espirituwal na Pangangailangan 
 Anu - ano ang pangunahing pangangailangan ng lahat ng tao ? 
 Nilalang ang sangkatauhan nang may ilang pangangailangan . 
 Halimbawa , ang pagkain , inumin , at tirahan ay mahalaga upang manatiling malusog ang pangangatawan ng isang tao . 
 Pero kailangan ding sapatan ng tao ang kaniyang “ espirituwal na pangangailangan . ” 
 Hindi siya talaga magiging maligaya malibang gawin niya ito . 
 Napakahalaga kay Jehova na masapatan ang likas na pangangailangang ito anupat inutusan niya ang kaniyang bayan na ihinto nila ang kanilang normal na mga gawain sa loob ng isang buong araw linggu - linggo upang bigyang - pansin ang espirituwal na mga bagay . 
 7 , 8 . ( a ) Paano ginawa ng Diyos na namumukod - tanging araw ang Sabbath kung ihahambing sa ibang mga araw ? 
 ( b ) Ano ang layunin ng Sabbath ? 
 Idiniin ng kaayusan ng Sabbath ang kahalagahan ng pagtataguyod ng espirituwal na mga bagay . 
 Ang unang paglitaw ng salitang “ sabbath ” sa Bibliya ay may kaugnayan sa paglalaan ng manna habang nasa ilang ang mga Israelita . 
 Sinabi sa kanila na dapat silang magtipon ng makahimalang tinapay na ito sa loob ng anim na araw . 
 Sa ikaanim na araw , magtitipon sila ng “ tinapay para sa dalawang araw , ” dahil sa ikapitong araw , walang ibibigay na manna . 
 Ang ikapitong araw ay magiging “ isang banal na sabbath kay Jehova , ” kung kailan ang bawat isa ay dapat manatiling nakaupo sa kaniyang sariling dako . 
 Itinatagubilin ng isa sa Sampung Utos na walang anumang trabaho ang dapat gawin kapag Sabbath . 
 Sagrado ang araw na ito . 
 Kamatayan ang parusa sa hindi pangingilin nito . ​ — Exodo 20 : 8 - 11 ; Bilang 15 : 32 - 36 . 
 Ipinakita ng kautusan ng Sabbath ang pagmamalasakit ni Jehova sa pisikal at espirituwal na kapakanan ng kaniyang bayan . 
 “ Ang sabbath ay umiral alang - alang sa tao , ” ang sabi ni Jesus . 
 Nagbigay ito ng pagkakataon sa mga Israelita hindi lamang para makapagpahinga kundi para mapalapít din sa kanilang Maylalang at maipakita ang kanilang pag - ibig sa kaniya . 
 Isa itong araw na bukod - tanging itinalaga para sa espirituwal na mga bagay . 
 Kasama rito ang pagsamba bilang pamilya , pananalangin , at pagbubulay - bulay sa Kautusan ng Diyos . 
 Ang kaayusang ito ay nagsilbing proteksiyon sa mga Israelita upang hindi nila gamitin ang lahat ng kanilang panahon at lakas sa pagtataguyod ng materyal na mga bagay . 
 Ipinaalaala sa kanila ng Sabbath na ang kanilang kaugnayan kay Jehova ang pinakamahalaga sa kanilang buhay . 
 Inulit ni Jesus ang di - nagbabagong simulaing ito nang sabihin niya : “ Nasusulat , ‘ Ang tao ay mabubuhay , hindi sa tinapay lamang , kundi sa bawat pananalitang lumalabas sa bibig ni Jehova . ’ ” ​ — Mateo 4 : 4 . 
 Anong aral ang matututuhan ng mga Kristiyano sa kaayusan ng Sabbath ? 
 Ang bayan ng Diyos ay hindi na hinihilingang ipangilin ang isang literal na 24 - oras na pamamahinga sa araw ng sabbath , pero ang kaayusan ng Sabbath ay hindi lamang basta kasaysayan . 
 Hindi ba’t ipinaaalaala nito sa atin na dapat din nating unahin sa ating buhay ang espirituwal na mga gawain ? 
 Ang sagradong mga kapakanan ay hindi dapat matabunan ng pagtataguyod ng materyal na mga bagay o ng libangan . 
 Kaya maaari nating itanong : “ Ano ba ang pangunahin sa buhay ko ? 
 Inuuna ko ba ang pag - aaral , pananalangin , pagdalo sa mga Kristiyanong pagpupulong , at pangangaral ng mabuting balita ng Kaharian ? 
 O nagiging pangalawahin na lamang ang mga ito dahil sa pagtataguyod ko ng ibang mga bagay ? ” 
 Kung inuuna natin sa ating buhay ang espirituwal na mga bagay , tinitiyak sa atin ni Jehova na masasapatan ang ating mga pangangailangan sa buhay . ​ — Mateo 6 : 24 - 33 . 
 Paano tayo makikinabang sa paglalaan ng panahon para sa espirituwal na mga bagay ? 
 Ang panahong ginugugol sa pag - aaral ng Bibliya at salig - Bibliyang mga publikasyon , gayundin ang pagbubulay - bulay hinggil sa mensahe ng mga ito , ay makatutulong sa atin na maging mas malapít kay Jehova . 
 Inamin ni Susan , na nagsimulang maglaan ng panahon para sa regular na pag - aaral sa Bibliya mga 40 taon na ang nakalilipas , na hindi ito naging kawili - wili noong una . 
 Naging pabigat ito . 
 Pero miyentras nagbabasa siya , higit siyang nasisiyahan dito . 
 Sa ngayon , talagang nalulungkot siya kapag hindi siya nakakapag - aral nang personal dahil sa isang partikular na kadahilanan . 
 “ Natulungan ako ng pag - aaral na makilala si Jehova bilang Ama , ” ang sabi niya . 
 “ Makapagtitiwala ako sa kaniya at malayang makalalapit sa kaniya sa panalangin . 
 Talagang kahanga - hangang malaman kung gaano kamahal ni Jehova ang kaniyang mga lingkod , kung gaano kalaki ang pagmamalasakit niya sa akin bilang indibiduwal , at kung paano siya kumikilos alang - alang sa akin . ” 
 Kaylaki ngang kagalakan ang maaari rin nating matamasa sa regular na pagsapat sa ating espirituwal na mga pangangailangan ! 
 Kautusan ng Diyos sa Paghihimalay 
 Ipaliwanag ang kaayusan sa paghihimalay . 
 Ang ikalawang aspekto ng Kautusang Mosaiko na nagpapakita ng pagmamalasakit ng Diyos sa kapakanan ng kaniyang bayan ay ang karapatang maghimalay . 
 Iniutos ni Jehova na kapag nag - aani ang isang Israelitang magsasaka sa kaniyang bukid , dapat niyang pahintulutan ang nagdarahop na tipunin ang iniwan ng mga mang - aani . 
 Hindi dapat lubusang gapasin ng mga magsasaka ang gilid ng kanilang bukid , ni pitasin ang natirang mga ubas o olibo . 
 Ang mga tungkos ng butil na di - sinasadyang naiwan sa bukid ay hindi dapat balikan . 
 Isa itong maibiging kaayusan para sa mga dukha , naninirahang dayuhan , ulila , at mga babaing balo . 
 Totoo , kailangan din nilang magpagal sa paghihimalay , pero sa pamamagitan nito , maiiwasan nilang mamalimos . ​ — Levitico 19 : 9 , 10 ; Deuteronomio 24 : 19 - 22 ; Awit 37 : 25 . 
 Dahil sa kaayusan sa paghihimalay , nagkaroon ng anong pagkakataon ang mga magsasaka ? 
 Hindi espesipikong itinakda ng kautusan sa paghihimalay kung gaano karaming ani ang dapat itira ng mga magsasaka para sa mga nagdarahop . 
 Bahala na silang magpasiya kung gaano kalapad ang hindi nila gagapasin sa gilid ng kanilang mga bukid . 
 Sa paraang ito , natututo ang mga Israelita ng pagkabukas - palad . 
 Binigyan nito ng pagkakataon ang mga magsasaka na ipakita ang kanilang pasasalamat sa Tagapaglaan ng ani , yamang “ ang nagpapakita ng lingap sa dukha ay lumuluwalhati sa [ kaniyang Maylikha ] . ” 
 Si Boaz ang isa sa mga gumawa nito . 
 May - kabaitan niyang tiniyak na si Ruth , isang babaing balo na naghihimalay sa kaniyang bukid , ay makakakuha ng sapat na dami ng butil . 
 Saganang ginantimpalaan ni Jehova si Boaz sa kaniyang pagkabukas - palad . ​ — Ruth 2 : 15 , 16 ; 4 : 21 , 22 ; Kawikaan 19 : 17 . 
 Ano ang matututuhan natin sa sinaunang kautusan sa paghihimalay ? 
 Ang simulain sa likod ng kautusan sa paghihimalay ay hindi nagbago . 
 Inaasahan ni Jehova na maging bukas - palad ang kaniyang mga lingkod , lalo na sa mga nagdarahop . 
 Kapag mas bukas - palad tayo , lalo tayong pagpapalain . 
 “ Ugaliin ang pagbibigay , at ang mga tao ay magbibigay sa inyo , ” ang sabi ni Jesus . 
 “ Ibubuhos nila sa inyong kandungan ang sukat na mainam , pinikpik , niliglig at umaapaw . 
 Sapagkat ang panukat na inyong ipinanunukat ay ipanunukat nila sa inyo bilang ganti . ” ​ — Lucas 6 : 38 . 
 14 , 15 . 
 Paano natin maipakikita ang pagkabukas - palad , at ano ang posibleng mga kapakinabangan nito sa atin at sa mga tinutulungan natin ? 
 Hinihimok tayo ni apostol Pablo na “ gumawa tayo ng mabuti sa lahat , ngunit lalo na roon sa mga may kaugnayan sa atin sa pananampalataya . ” 
 Kaya talagang kailangan tayong magmalasakit sa ating kapuwa mga Kristiyano at tiyakin na nakatatanggap sila ng espirituwal na tulong kapag napapaharap sila sa mga pagsubok sa kanilang pananampalataya . 
 Pero kailangan din kaya nila ng praktikal na tulong , halimbawa , sa pagpunta sa Kingdom Hall o sa kanilang pamamalengke ? 
 Mayroon ba kayong kakongregasyon na may - edad na , maysakit , o hindi na makaalis ng bahay dahil sa mahinang kalusugan na malulugod na madalaw upang mapatibay o matulungan sa kanilang mga gawain ? 
 Kung magiging alisto tayo sa gayong mga pangangailangan , maaari tayong gamitin ni Jehova upang sagutin ang mga panalangin ng isang nangangailangan ng tulong . 
 Bagaman obligasyon ng mga Kristiyano na alagaan ang isa’t isa , nakikinabang din ang nag - aalaga kapag ginagawa niya ito . 
 Ang pagpapakita ng tunay na pag - ibig sa mga kapuwa mananamba ay pinagmumulan ng malaking kagalakan at matinding kasiyahan na nagdudulot ng ngiti ng pagsang - ayon ni Jehova . ​ — Kawikaan 15 : 29 . 
 Ang isa pang mahalagang paraan para maipakita ng mga Kristiyano ang pagkabukas - palad ay ang paggamit ng kanilang panahon at lakas upang ipakipag - usap sa iba ang mga layunin ng Diyos . 
 Sinumang nakaranas na ng kagalakang matulungan ang isang tao na ialay ang buhay nito kay Jehova ay nakaaalam sa katotohanan ng mga salita ni Jesus : “ May higit na kaligayahan sa pagbibigay kaysa sa pagtanggap . ” ​ — Gawa 20 : 35 . 
 Magbantay Laban sa Kaimbutan 
 16 , 17 . 
 Ano ang ipinagbabawal ng ikasampung utos , at bakit ? 
 Ang ikatlong aspekto ng Kautusan ng Diyos sa Israel na tatalakayin natin ay ang ikasampung utos , na nagbabawal sa kaimbutan . 
 Sinabi ng Kautusan : “ Huwag mong nanasain ang bahay ng iyong kapuwa . 
 Huwag mong nanasain ang asawa ng iyong kapuwa , ni ang kaniyang aliping lalaki ni ang kaniyang aliping babae ni ang kaniyang toro ni ang kaniyang asno ni ang anumang bagay na pag - aari ng iyong kapuwa . ” 
 Walang taong makapagpapatupad ng gayong utos , yamang walang taong nakababasa ng puso . 
 Subalit dahil sa utos na iyan , naging mas mataas ang Kautusan kaysa sa batas ng tao . 
 Sa pamamagitan nito , natatanto ng bawat Israelita na tuwiran siyang mananagot kay Jehova , na siyang nakababasa ng mga hilig ng puso . 
 Bukod diyan , tinukoy ng utos na ito ang pinakaugat ng maraming ipinagbabawal na gawain . ​ — Santiago 1 : 14 . 
 Ang kautusan laban sa kaimbutan ay nag - udyok sa bayan ng Diyos na iwasan ang materyalismo , kasakiman , at pagrereklamo hinggil sa kalagayan nila sa buhay . 
 Ipinagsanggalang din sila nito laban sa tuksong magnakaw o gumawa ng imoralidad . 
 Tiyak na palaging may mga taong nagtataglay ng materyal na mga bagay na gustung - gusto natin o sa isang antas ay waring mas matagumpay kaysa sa atin . 
 Kung hindi natin kokontrolin ang ating pag - iisip sa gayong mga situwasyon , baka mawala ang ating kagalakan at mainggit tayo sa iba . 
 Itinuturing ng Bibliya ang kaimbutan bilang palatandaan ng “ isang di - sinang - ayunang kalagayan ng isip . ” 
 Tiyak na makabubuti kung hindi tayo mapag - imbot . ​ — Roma 1 : 28 - 30 . 
 Anong espiritu ang nananaig sa sanlibutan sa ngayon , at anu - ano ang negatibong mga epekto nito ? 
 Ang espiritung nananaig sa sanlibutan sa ngayon ay nagtataguyod ng materyalismo at kompetisyon . 
 Sa pamamagitan ng mga anunsiyo , pinupukaw ng komersiyo ang paghahangad na magkaroon ng bagong mga produkto at madalas nitong ipinahihiwatig ang ideya na hindi tayo magiging maligaya malibang magkaroon tayo ng mga ito . 
 Ito mismo ang espiritung hinahatulan ng Kautusan ni Jehova . 
 Kaugnay sa espiritung ito ang paghahangad na maging matagumpay sa sanlibutan anuman ang kapalit nito at ang pagnanais na magkamal ng kayamanan . 
 Nagbabala si apostol Pablo : “ Yaong mga determinadong maging mayaman ay nahuhulog sa tukso at sa silo at sa maraming hangal at nakasasakit na mga pagnanasa , na nagbubulusok sa mga tao sa pagkapuksa at pagkapahamak . 
 Sapagkat ang pag - ibig sa salapi ay ugat ng lahat ng uri ng nakapipinsalang mga bagay , at sa pag - abot sa pag - ibig na ito ang ilan ay nailigaw mula sa pananampalataya at napagsasaksak ng maraming kirot ang kanilang sarili . ” ​ — 1 Timoteo 6 : 9 , 10 . 
 19 , 20 . ( a ) Para sa umiibig sa kautusan ni Jehova , anong mga bagay ang tunay na mahalaga ? 
 ( b ) Ano ang paksa ng susunod na artikulo ? 
 Alam ng mga umiibig sa kautusan ng Diyos ang mga panganib ng materyalistikong espiritu at naipagsasanggalang sila mula rito . 
 Halimbawa , nanalangin kay Jehova ang salmista : “ Ikiling mo ang aking puso sa iyong mga paalaala , at hindi sa mga pakinabang . 
 Ang kautusan ng iyong bibig ay mabuti para sa akin , higit pa kaysa sa libu - libong piraso ng ginto at pilak . ” 
 Ang pagiging kumbinsido sa katotohanan ng mga salitang ito ay tutulong sa atin na manatiling timbang na siyang kinakailangan upang maiwasan ang mga bitag ng materyalismo , kasakiman , at kawalan ng kasiyahan sa kalagayan natin sa buhay . 
 Ang “ makadiyos na debosyon , ” hindi ang pagkakamal ng materyal na mga bagay , ang susi sa pagtatamasa sa pinakamalaking pakinabang na maaari nating matamo . ​ — 1 Timoteo 6 : 6 . 
 Ang mga simulaing nasa likod ng Kautusang ibinigay ni Jehova sa sinaunang bansang Israel ay mahalaga rin sa ating mahirap na panahon kung paanong mahalaga ang mga ito noong panahong ibigay ni Jehova ang Kautusang iyon kay Moises . 
 Habang lalo nating ikinakapit ang mga simulaing ito sa ating buhay , lalo natin itong mauunawaan , lalo natin itong iibigin , at lalo tayong magiging maligaya . 
 Maraming mahahalagang aral ang masusumpungan natin sa Kautusan , at ang malinaw na kahalagahan ng mga ito ay makikita sa buhay at karanasan ng mga tauhan sa Bibliya . 
 Tatalakayin ang ilan sa mga ito sa susunod na artikulo . 
 [ Talababa ] 
 Ang lahat ng 176 , maliban sa 4 , na talata ng awit na ito ay bumabanggit sa mga utos , hudisyal na pasiya , kautusan , pag - uutos , tuntunin , paalaala , pananalita , batas , daan , o salita ni Jehova . 
 Paano Mo Sasagutin ? 
 • Bakit inibig ng manunulat ng Awit 119 ang kautusan ni Jehova ? 
 • Ano ang matututuhan ng mga Kristiyano sa kaayusan ng Sabbath ? 
 • Ano ang kahalagahan hanggang sa ngayon ng kautusan ng Diyos sa paghihimalay ? 
 • Paano tayo ipinagsasanggalang ng utos laban sa kaimbutan ? 
 [ Larawan sa pahina 21 ] 
 Ano ang idiniriin ng kautusan ng Sabbath ? 
 [ Larawan sa pahina 23 ] 
 Ano ang matututuhan natin sa kautusan sa paghihimalay ? 
 “ Ang Iyong mga Paalaala ang Aking Kinagigiliwan ” 
 “ Ang lahat ng bagay na isinulat noong una ay isinulat sa ating ikatututo . ” ​ — ROMA 15 : 4 . 
 Paano tayo pinaglalaanan ni Jehova ng mga paalaala , at bakit natin kailangan ang mga ito ? 
 NAGLALAAN si Jehova ng mga paalaala para sa kaniyang bayan upang matulungan silang harapin ang mga panggigipit na nararanasan sa mahihirap na panahong ito . 
 Ang ilan sa mga paalaalang ito ay naitatampok sa panahon ng personal na pagbabasa ng Bibliya , samantalang ang iba naman ay sa mga bahagi o komentong inihaharap sa mga Kristiyanong pagpupulong . 
 Hindi na bago sa atin ang karamihan sa nababasa o naririnig natin sa mga pagkakataong ito . 
 Malamang na dati pa’y napag - aralan na natin ang gayunding impormasyon . 
 Subalit dahil may tendensiya tayong makalimot , kailangan nating patuloy na sariwain sa ating isip ang mga bagay na may kinalaman sa mga layunin , kautusan , at mga tagubilin ni Jehova . 
 Dapat nating pahalagahan ang mga paalaala ng Diyos . 
 Pinatitibay tayo nito sa pamamagitan ng pagtulong sa atin na maging palaisip sa mga bagay na nagpakilos sa atin na mamuhay alinsunod sa kalooban ng Diyos . 
 Kaya umawit ang salmista kay Jehova : “ Ang iyong mga paalaala ang aking kinagigiliwan . ” ​ — Awit 119 : 24 . 
 2 , 3 . ( a ) Bakit iningatan ni Jehova hanggang sa ating panahon ang mga kuwento ng buhay ng mga tauhan sa Bibliya ? 
 ( b ) Anu - anong ulat sa Kasulatan ang tatalakayin sa artikulong ito ? 
 Bagaman isinulat maraming siglo na ang nakalilipas , may lakas pa rin ang Salita ng Diyos . 
 Mababasa natin dito ang tunay na mga ulat hinggil sa buhay ng mga tauhan sa Bibliya . 
 Bagaman malaki ang ipinagbago ng mga kaugalian at pananaw ng mga tao mula noong panahong isulat ang Bibliya , ang mga problemang kinakaharap natin sa ngayon ay kadalasang katulad din ng mga problema nila noon . 
 Maraming kuwento sa Bibliya na iningatan para sa ating kapakinabangan ang nagbibigay ng nakaaantig - damdaming mga halimbawa ng mga taong umibig at tapat na naglingkod kay Jehova sa kabila ng mahihirap na kalagayan . 
 Ang iba namang ulat ay bumabanggit sa paggawing kinapopootan ng Diyos . 
 Ipinasulat ni Jehova sa Bibliya ang lahat ng salaysay na ito hinggil sa mga tao , mabuti man sila o masama , bilang mga paalaala . 
 Ito ay kasuwato ng isinulat ni apostol Pablo : “ Ang lahat ng bagay na isinulat noong una ay isinulat sa ating ikatututo , upang sa pamamagitan ng ating pagbabata at sa pamamagitan ng kaaliwan mula sa Kasulatan ay magkaroon tayo ng pag - asa . ” ​ — Roma 15 : 4 . 
 Pagtuunan natin ng pansin ang tatlong ulat mula sa Kasulatan : ang kuwento hinggil sa pakikitungo ni David kay Saul , ang salaysay hinggil kina Ananias at Sapira , at ang ulat hinggil sa iginawi ni Jose may kaugnayan sa asawa ni Potipar . 
 Ang bawat kuwento ay nagtuturo ng mahahalagang aral para sa atin . 
 Pagkamatapat sa mga Kaayusan ng Diyos 
 4 , 5 . ( a ) Anong situwasyon ang bumangon sa pagitan nina Haring Saul at David ? 
 ( b ) Paano tumugon si David sa matinding poot ni Saul ? 
 Si Haring Saul ay napatunayang di - tapat kay Jehova at hindi na karapat - dapat mamahala sa Kaniyang bayan . 
 Kaya itinakwil siya ng Diyos at inutusan Niya si propeta Samuel na pahiran si David bilang hari ng Israel sa hinaharap . 
 Nang ipakita ni David ang kaniyang kahusayan sa pakikidigma at papurihan siya ng bayan , itinuring ni Saul si David bilang karibal . 
 Paulit - ulit na sinikap ni Saul na patayin siya . 
 Pero sa lahat ng pagkakataon , nakaligtas si David dahil si Jehova ay sumasakaniya . ​ — 1 Samuel 18 : 6 - 12 , 25 ; 19 : 10 , 11 . 
 Sa loob ng maraming taon , napilitan si David na mamuhay bilang takas . 
 Nang magkaroon siya ng pagkakataong patayin si Saul , hinimok si David ng kaniyang mga kasama na gawin ito , na sinasabing ibinibigay na ni Jehova sa kaniyang kamay ang kaaway niya . 
 Pero tumanggi si David . 
 Ang kaniyang pagkamatapat kay Jehova at ang paggalang niya sa posisyon ni Saul bilang pinahirang hari ng bayan ng Diyos ang nag - udyok sa kaniya na gumawi nang gayon . 
 Hindi ba’t si Jehova ang humirang kay Saul bilang hari ng Israel ? 
 Si Jehova rin ang mag - aalis sa kaniya bilang hari sa Kaniyang takdang panahon . 
 Ikinatuwiran ni David na wala siyang karapatang makialam . 
 Pagkatapos gawin ang lahat ng magagawa niya upang pahupain ang matinding poot ni Saul sa kaniya , sinabi ni David : “ Si Jehova mismo ang mananakit sa kaniya ; o darating ang kaniyang araw at siya nga ay mamamatay , o lulusong siya sa pagbabaka , at siya ay tiyak na malilipol . 
 Malayong mangyari , sa ganang akin , mula sa pangmalas ni Jehova , na iunat ang aking kamay laban sa pinahiran ni Jehova ! ” ​ — 1 Samuel 24 : 3 - 15 ; 26 : 7 - 20 . 
 Bakit mahalagang isaalang - alang natin ang kuwento ni David at ni Saul ? 
 May napakahalagang aral na makukuha sa ulat na ito . 
 Minsan ba ay naitatanong mo kung bakit bumabangon ang ilang problema sa kongregasyong Kristiyano ? 
 Baka mali ang iginagawi ng isang indibiduwal . 
 Maaaring ang kaniyang paggawi ay hindi naman maituturing na malubhang pagkakasala , pero nababagabag ka rito . 
 Paano ka dapat tumugon ? 
 Dahil sa pagmamalasakit mo sa taong iyon bilang Kristiyano at dahil sa iyong pagkamatapat kay Jehova , maaaring ipasiya mo na kausapin siya sa mabait na paraan , na ang tunguhin ay malutas ang problema . 
 Pero paano kung ganoon pa rin ang problema ? 
 Pagkatapos mong gawin ang lahat ng makatuwiran mong magagawa , maaaring ipaubaya mo na lamang ito kay Jehova . 
 Ganiyan ang ginawa ni David . 
 Bilang pagtulad kay David , paano tayo dapat tumugon kapag nakaranas tayo ng kawalang - katarungan o pagtatangi ? 
 O baka napapaharap ka sa mga problema hinggil sa kawalang - katarungan sa lipunan o pagtatangi dahil sa relihiyon . 
 Maaaring kaunti lamang o wala ka namang magagawa hinggil dito sa kasalukuyan . 
 Baka napakahirap batahin ang ganitong kalagayan , pero may makukuha tayong aral sa reaksiyon ni David sa kawalang - katarungan . 
 Ang mga awit na isinulat ni David ay isang nakaaantig na ulat hindi lamang ng kaniyang taos - pusong mga panalangin sa Diyos na huwag sana siyang mahuli ni Saul kundi gayundin ng kaniyang pagkamatapat kay Jehova at ng kaniyang pagmamalasakit sa kaluwalhatian ng pangalan ng Diyos . 
 Nanatiling matapat si David kay Jehova bagaman patuloy na kumilos si Saul nang walang katarungan sa loob ng maraming taon . 
 Dapat din tayong manatiling tapat kay Jehova at sa kaniyang organisasyon sa kabila ng kawalang - katarungang nararanasan natin at anuman ang ginagawa ng iba . 
 Makatitiyak tayo na lubusang nababatid ni Jehova ang kalagayan . ​ — Awit 86 : 2 . 
 Paano tumugon ang mga Saksi ni Jehova sa Mozambique nang subukin ang kanilang pagkamatapat kay Jehova ? 
 Sa makabagong panahon , ang isang magandang halimbawa ng mga nanatiling matapat kay Jehova sa panahon ng pagsubok ay ang mga Kristiyano sa Mozambique . 
 Noong 1984 , ang kanilang mga nayon ay paulit - ulit na nilusob ng mga armadong miyembro ng isang rebeldeng kilusan , na nagnakaw , nanunog ng mga bahay , at pumatay . 
 Halos walang nagawa ang mga tunay na Kristiyanong ito upang ipagtanggol ang kanilang sarili . 
 Ang mga naninirahan sa lugar na iyon ay pinilit na kalapin sa isang armadong kilusan o pinuwersa na suportahan ito sa iba pang mga paraan . 
 Para sa mga Saksi ni Jehova , mali ang paggawa nito yamang hindi ito kasuwato ng kanilang neutralidad bilang Kristiyano . 
 Nagalit ang kilusan dahil dito . 
 Tatlumpung Saksi ang pinatay noong magulong panahong iyon , pero hindi pa rin nawala ang pagkamatapat ng bayan ng Diyos kahit pinagbantaan pa sila ng kamatayan . 
 * Gaya ni David , nagbata sila ng kawalang - katarungan pero sa dakong huli ay nagtagumpay sila . 
 Isang Paalaalang Nagsisilbing Babala 
 9 , 10 . ( a ) Paano tayo makikinabang sa ilang halimbawa sa Kasulatan ? 
 ( b ) Ano ang mali sa ginawa nina Ananias at Sapira ? 
 Ang ilan sa mga indibiduwal na binanggit sa Kasulatan ay naglalaan ng mga paalaalang nagsisilbing babala hinggil sa paggawing dapat iwasan . 
 Sa katunayan , naglalaman ang Bibliya ng maraming ulat hinggil sa mga tao , maging sa mga lingkod ng Diyos , na gumawa ng mali at dumanas ng mga epekto nito . 
 Ang isang ulat ay tungkol kina Ananias at Sapira , isang mag - asawang miyembro ng kongregasyong Kristiyano sa Jerusalem noong unang siglo . 
 Pagkatapos ng Pentecostes 33 C.E . , kinailangang paglaanan ang materyal na mga pangangailangan ng mga bagong mananampalataya na nanatili sa Jerusalem upang makinabang sila sa pakikipagsamahan sa mga apostol . 
 Ang ilang miyembro ng kongregasyon ay nagbenta ng ari - arian upang matulungan ang mga nangangailangan . 
 Nagbenta sina Ananias at Sapira ng isang bukid at isang bahagi lamang ng pinagbentahan nito ang ibinigay nila sa mga apostol , pero sinabi nilang iyon ang lahat ng perang pinagbentahan . 
 Sabihin pa , karapatan nina Ananias at Sapira na ibigay kung magkano ang gusto nilang iabuloy , subalit masama ang motibo nila , at hindi sila matapat . 
 Gusto nilang pahangain ang mga apostol at ang kongregasyon at palitawin na malaki ang iniabuloy nila kahit hindi gayon . 
 Sa pagkasi ng banal na espiritu , ibinunyag ni apostol Pedro ang kanilang pagiging di - matapat at pagpapaimbabaw , at pinatay sila ni Jehova . ​ — Gawa 5 : 1 - 10 . 
 11 , 12 . ( a ) Anu - ano ang ilang paalaala hinggil sa pagkamatapat ? 
 ( b ) Anu - ano ang mga kapakinabangan ng pagiging matapat ? 
 Kung natutukso man tayong pilipitin ang katotohanan upang maging maganda ang tingin sa atin ng mga tao , ang salaysay hinggil kina Ananias at Sapira ay magsilbi sanang matinding babala sa atin . 
 Puwede nating malinlang ang mga tao , pero hindi natin maloloko si Jehova . 
 Paulit - ulit tayong hinihimok ng Kasulatan na maging matapat sa isa’t isa , sapagkat ang mga sinungaling ay hindi magkakaroon ng dako sa isang lupa na wala nang kalikuan . 
 Dapat maging malinaw ang dahilan kung bakit gayon . 
 Ang pasimuno ng lahat ng kasinungalingan ay walang iba kundi si Satanas na Diyablo . ​ — Juan 8 : 44 . 
 Maraming kapakinabangan ang pamumuhay nang matapat . 
 Kasama rito ang pagkakaroon ng malinis na budhi at ang kasiyahan na pinagkakatiwalaan ka ng iba . 
 Sa maraming kaso , dahil matapat ang mga Kristiyano , nakakakuha sila ng trabaho o nakapananatili sa kanilang trabaho . 
 Subalit ang pinakamahalagang kapakinabangan ng pagiging matapat ay nagiging kaibigan tayo ng Diyos na Makapangyarihan - sa - lahat . ​ — Awit 15 : 1 , 2 . 
 Pananatiling Malinis sa Moral 
 Sa anong situwasyon napaharap si Jose , at paano siya tumugon ? 
 Si Jose , na anak ng patriyarkang si Jacob , ay ipinagbili upang maging alipin sa edad na 17 . 
 Nang dakong huli , napunta siya sa sambahayan ni Potipar , isang opisyal ng korte ng Ehipto , at dito napansin si Jose ng asawa ng kaniyang panginoon . 
 Gusto nitong makipagtalik kay Jose , isang guwapong kabataang lalaki , at araw - araw ay hinihimok nito si Jose : “ Sipingan mo ako . ” 
 Malayo si Jose sa kaniyang pamilya at nasa lupain kung saan walang nakakakilala sa kaniya . 
 Madali niyang masisipingan ang babaing ito nang hindi nalalaman ng ibang tao . 
 Pero nang sunggaban na siya ng asawa ni Potipar , tumakas si Jose . ​ — Genesis 37 : 2 , 18 - 28 ; 39 : 1 - 12 . 
 14 , 15 . ( a ) Bakit tayo interesado sa kuwento tungkol kay Jose ? 
 ( b ) Bakit nagpapasalamat ang isang babaing Kristiyano na pinakinggan niya ang mga paalaala ng Diyos ? 
 Pinalaki si Jose sa isang pamilyang may takot sa Diyos , at nauunawaan niya na maling magtalik ang dalawang taong hindi mag - asawa . 
 “ Paano ko magagawa ang malaking kasamaang ito at magkasala nga laban sa Diyos ? ” 
 ang tanong niya . 
 Malamang na ang kaniyang pasiya ay batay sa kaalaman niya sa pamantayan ng Diyos para sa mga tao na ipinahayag sa Eden , ang pagkakaroon ng isang asawa lamang . 
 Makikinabang sa ngayon ang bayan ng Diyos mula sa pagbubulay - bulay sa naging pagtugon ni Jose sa situwasyong iyon . 
 Sa ilang lugar , napakaluwag ng mga tao pagdating sa imoral na pagtatalik anupat ang mga kabataang tumatangging gumawa ng imoralidad ay tinutuya ng kanilang mga kasamahan . 
 Pangkaraniwan sa mga adulto ang pangangalunya . 
 Kaya ang kuwento tungkol kay Jose ay isang napapanahong paalaala sa atin . 
 Kasalanan pa rin sa Diyos ang pakikiapid at pangangalunya . 
 Marami sa mga nagpadala sa panggigipit na gumawa ng imoralidad ang sumasang - ayon na may matibay na dahilan na umiwas sa imoralidad . 
 Maaaring kasama sa di - kanais - nais na mga resulta ang mababang pagtingin sa sarili , bagabag na budhi , pagseselos , pagdadalang - tao , at pagkakaroon ng sakit na naililipat sa pagtatalik . 
 Gaya ng ipinaaalaala sa atin ng Kasulatan , ang isa na namimihasa sa pakikiapid ay “ nagkakasala laban sa kaniyang sariling katawan . ” ​ — 1 Corinto 5 : 9 - 12 ; 6 : 18 ; Kawikaan 6 : 23 - 29 , 32 . 
 May dahilan si Jenny , * isang dalagang Saksi ni Jehova , kung bakit niya pinahahalagahan ang mga paalaala ng Diyos . 
 Isang guwapong katrabaho ang nagpahiwatig na may gusto ito sa kaniya . 
 Nang hindi magpakita ng interes si Jenny , lalo nitong pinagpakitaan ng atensiyon si Jenny . 
 “ Kinailangan kong magpunyagi upang manatiling malinis sa moral , ” ang pag - amin niya , “ dahil talaga namang masarap ang pakiramdam kapag pinapansin ka ng isang di - kasekso . ” 
 Subalit natanto niya na gusto lamang siyang idagdag ng lalaki sa listahan ng mga babaing nakarelasyon nito . 
 Nang madama niyang humihina na ang kaniyang paninindigang tumanggi , nagsumamo siya kay Jehova na tulungan siyang makapanatiling tapat sa Kaniya . 
 Natuklasan ni Jenny na ang mga bagay na natutuhan niya sa pagsasaliksik sa Bibliya at sa mga publikasyong Kristiyano ay parang mga paalaalang nagsilbing pampagising upang manatili siyang mapagbantay . 
 Ang isa sa mga paalaalang iyon ay ang kuwento tungkol kay Jose at sa asawa ni Potipar . 
 “ Hangga’t patuloy kong pinaaalalahanan ang aking sarili kung gaano ko kamahal si Jehova , ” ang sabi niya , “ nagtitiwala akong hindi ko gagawin ang malaking kasamaan at kasalanang ito laban sa kaniya . ” 
 Makinig sa mga Paalaala ng Diyos ! 
 Paano tayo makikinabang sa pagrerepaso at pagbubulay - bulay sa buhay ng mga indibiduwal na binabanggit sa Bibliya ? 
 Mapasisidhi natin ang ating pagpapahalaga sa mga pamantayan ni Jehova sa pamamagitan ng pagsisikap na unawain kung bakit iningatan ang ilang ulat sa Kasulatan para sa atin . 
 Ano ba ang itinuturo ng mga ito ? 
 Anu - anong katangian o hilig ng mga tauhan sa Bibliya ang kailangan nating tularan o iwasan ? 
 Napakaraming indibiduwal ang nakaulat sa mga pahina ng Salita ng Diyos . 
 Ang lahat ng umiibig sa tagubilin ng Diyos ay makikinabang sa paglinang ng hangaring kumuha ng nagbibigay - buhay na karunungan , pati na ng mga aral na matututuhan natin mula sa mga halimbawang iningatang mabuti ni Jehova . 
 Madalas na ang magasing ito ay nagtatampok ng mga artikulo hinggil sa gayong mga indibiduwal na may mga kuwentong nakapagtuturo . 
 Bakit hindi gumugol ng panahon para repasuhin ang mga ito ? 
 Ano ang nadarama mo hinggil sa mga paalaala ni Jehova , at bakit ? 
 Kaylaking pasasalamat natin sa maibiging pagmamalasakit ni Jehova sa mga nagsisikap na gawin ang kaniyang kalooban ! 
 Totoo , hindi tayo sakdal , kung paanong ang mga lalaki at babaing binabanggit sa Bibliya ay di - sakdal . 
 Subalit ang nakasulat na rekord ng kanilang mga ginawa ay lubhang kapaki - pakinabang para sa atin . 
 Sa pakikinig sa mga paalaala ni Jehova , makaiiwas tayo sa malulubhang pagkakamali , at matutularan natin ang maiinam na halimbawa ng mga lumakad sa daan ng katuwiran . 
 Kung gagawin natin ito , makaaawit tayo gaya ng salmista : “ Maligaya yaong mga tumutupad sa . . . mga paalaala [ ni Jehova ] ; buong puso nila siyang hinahanap . 
 Tinutupad ng aking kaluluwa ang iyong mga paalaala , at lubha kong iniibig ang mga iyon . ” ​ — Awit 119 : 2 , 167 . 
 [ Mga talababa ] 
 Tingnan ang 1996 Yearbook of Jehovah’s Witnesses , pahina 160 - 2 . 
 Binago ang pangalan . 
 Paano Mo Sasagutin ? 
 • Ano ang matututuhan natin sa saloobin ni David kay Saul ? 
 • Ano ang itinuturo sa atin ng ulat hinggil kina Ananias at Sapira ? 
 • Bakit tayo partikular na interesado sa kuwento ng buhay ni Jose ? 
 [ Larawan sa pahina 26 ] 
 Bakit hindi pumayag si David na patayin si Saul ? 
 [ Larawan sa pahina 27 ] 
 Ano ang matututuhan natin sa ulat hinggil kina Ananias at Sapira ? 
 [ Larawan sa pahina 28 ] 
 Ano ang nag - udyok kay Jose na tanggihan ang tuksong gumawa ng imoralidad ? 
 Isinilang Sila sa Piniling Bansa ng Diyos 
 “ Ikaw ang pinili ni Jehova na iyong Diyos upang maging kaniyang bayan . ” ​ — DEUTERONOMIO 7 : 6 . 
 1 , 2 . 
 Anong makapangyarihang mga gawa ang isinakatuparan ni Jehova alang - alang sa kaniyang bayan , at ano ang ginawa ng mga Israelita di - nagtagal pagkatapos ng kanilang Pag - alis mula sa Ehipto ? 
 NOONG 1513 B.C.E . , gumawa si Jehova ng isang bagong pakikipag - ugnayan sa kaniyang mga lingkod sa lupa . 
 Nang taóng iyon , ipinahiya niya ang isang kapangyarihang pandaigdig at iniligtas ang mga Israelita mula sa pagkaalipin . 
 Sa paggawa nito , siya ang naging Tagapagligtas nila at Nagmamay - ari sa kanila . 
 Bago kumilos , sinabi ng Diyos kay Moises : “ Sabihin mo sa mga anak ni Israel , ‘ Ako ay si Jehova , at talagang ilalabas ko kayo mula sa ilalim ng mga pabigat ng mga Ehipsiyo at ililigtas ko kayo mula sa pagkaalipin sa kanila , at babawiin ko nga kayo na may unat na bisig at may mga dakilang kahatulan . 
 At talagang kukunin ko kayo para sa akin bilang isang bayan , at ako nga ay magiging Diyos sa inyo . ’ ” ​ — Exodo 6 : 6 , 7 ; 15 : 1 - 7 , 11 . 
 Di - nagtagal pagkatapos ng kanilang Pag - alis mula sa Ehipto , nakipagtipan ang mga Israelita sa kanilang Diyos na si Jehova . 
 Mula noon , sa halip na makitungo sa mga indibiduwal , pamilya , o lipi , nagkaroon si Jehova ng isang organisadong bayan , isang bansa , sa lupa . 
 Binigyan niya ang kaniyang bayan ng mga kautusan na nagsilbing gabay sa kanilang araw - araw na pamumuhay at , higit na mahalaga , sa kanilang pagsamba . 
 Sinabi sa kanila ni Moises : “ Anong dakilang bansa ang may mga diyos na malapit sa kanila na gaya ni Jehova na ating Diyos sa lahat ng pagtawag natin sa kaniya ? 
 At anong dakilang bansa ang may matuwid na mga tuntunin at mga hudisyal na pasiya na gaya ng buong kautusang ito na inilalagay ko sa harap ninyo ngayon ? ” ​ — Deuteronomio 4 : 7 , 8 . 
 Isinilang sa Isang Bansa ng mga Saksi 
 3 , 4 . 
 Ano ang isang mahalagang dahilan ng pag - iral ng Israel bilang isang bansa ? 
 Pagkalipas ng maraming siglo , ipinaalaala ni Jehova sa mga Israelita , sa pamamagitan ng kaniyang propetang si Isaias , ang isang mahalagang dahilan ng kanilang pag - iral bilang bansa . 
 Sinabi ni Isaias : “ Ito ang sinabi ni Jehova , na iyong Maylalang , O Jacob , at iyong Tagapag - anyo , O Israel : ‘ Huwag kang matakot , sapagkat tinubos kita . 
 Aking tinawag ka sa iyong pangalan . 
 Ikaw ay akin . 
 Sapagkat ako ay si Jehova na iyong Diyos , ang Banal ng Israel na iyong Tagapagligtas . . . . 
 Dalhin mo ang aking mga anak na lalaki mula sa malayo , at ang aking mga anak na babae mula sa dulo ng lupa , bawat isa na tinatawag sa aking pangalan at nilalang ko para sa aking kaluwalhatian , na inanyuan ko , oo , na ginawa ko . 
 Kayo ang aking mga saksi , ’ ang sabi ni Jehova , ‘ ang akin ngang lingkod na aking pinili , . . . ang bayan na inanyuan ko para sa aking sarili , upang isalaysay nila ang aking kapurihan . ’ ” ​ — Isaias 43 : 1 , 3 , 6 , 7 , 10 , 21 . 
 Bilang isang bayan na tinawag sa pangalan ni Jehova , ang mga Israelita ay magsisilbing mga saksi sa kaniyang soberanya sa harap ng mga bansa . 
 Sila ay magiging isang bayan na ‘ nilalang para sa kaluwalhatian ni Jehova . ’ 
 ‘ Isasalaysay nila ang kapurihan ni Jehova , ’ ilalahad ang kaniyang kamangha - manghang mga gawa ng pagliligtas at sa gayo’y luluwalhatiin ang kaniyang banal na pangalan . 
 Sa simpleng pananalita , sila ay magiging isang bansa ng mga saksi para kay Jehova . 
 Paano naging isang nakaalay na bansa ang Israel ? 
 Noong ika - 11 siglo B.C.E . , ipinahiwatig ni Haring Solomon na ibinukod ni Jehova ang Israel bilang isang bansa . 
 Sinabi niya sa kaniyang panalangin kay Jehova : “ Ikaw ang nagbukod sa kanila bilang iyong mana mula sa lahat ng bayan sa lupa . ” 
 May pantanging kaugnayan din kay Jehova ang indibiduwal na mga Israelita . 
 Bago pa nito , sinabi na ni Moises sa kanila : “ Mga anak kayo ni Jehova na inyong Diyos . . . . 
 Sapagkat ikaw ay isang banal na bayan kay Jehova na iyong Diyos . ” 
 Kaya hindi na kailangan pang ialay ng mga kabataang Israelita ang kanilang buhay kay Jehova . 
 Isinilang sila bilang mga miyembro ng nakaalay na bayan ng Diyos . 
 Ang bawat bagong salinlahi ay tinuruan ng mga kautusan ni Jehova at obligado silang sundin ito dahil sa pakikipagtipan ng Israel kay Jehova . ​ — Deuteronomio 11 : 18 , 19 . 
 Malayang Pumili 
 Anong pagpapasiya ang kailangang gawin ng bawat Israelita ? 
 Bagaman ang mga Israelita ay isinilang sa isang nakaalay na bansa , ang bawat indibiduwal ay kailangang magpasiya kung maglilingkod sila sa Diyos o hindi . 
 Bago sila pumasok sa Lupang Pangako , sinabi sa kanila ni Moises : “ Kinukuha ko ang langit at ang lupa bilang mga saksi laban sa inyo ngayon , na inilagay ko ang buhay at kamatayan sa harap mo , ang pagpapala at ang sumpa ; at piliin mo ang buhay upang manatili kang buháy , ikaw at ang iyong supling , sa pamamagitan ng pag - ibig kay Jehova na iyong Diyos , sa pamamagitan ng pakikinig sa kaniyang tinig at sa pamamagitan ng pananatili sa kaniya ; sapagkat siya ang iyong buhay at ang kahabaan ng iyong mga araw , upang matahanan mo ang lupa na isinumpa ni Jehova sa iyong mga ninunong sina Abraham , Isaac at Jacob na ibibigay sa kanila . ” 
 Kaya ang bawat Israelita ay kailangang magpasiya kung iibigin nila si Jehova , pakikinggan ang kaniyang tinig , at mananatili sa kaniya . 
 Yamang may kalayaang pumili ang mga Israelita , mananagot sila sa resulta ng kanilang pasiya . ​ — Deuteronomio 30 : 16 - 18 . 
 Ano ang nangyari pagkamatay ng salinlahi ni Josue ? 
 Ang mga resulta ng katapatan at ng kawalang - katapatan ay malinaw na ipinakikita noong panahon ng mga Hukom . 
 Bago ng panahong iyon , sinunod ng mga Israelita ang mabuting halimbawa ni Josue at pinagpala sila . 
 “ Ang bayan ay patuloy na naglingkod kay Jehova sa lahat ng mga araw ni Josue at sa lahat ng mga araw ng matatandang lalaki na ang mga araw ay lumawig pa pagkaraan ni Josue at nakakita ng lahat ng dakilang gawa ni Jehova na ginawa niya para sa Israel . ” 
 Subalit nang maglaon pagkamatay ni Josue , “ iba namang salinlahi ang bumangong kasunod nila na hindi nakakakilala kay Jehova o sa gawa na kaniyang ginawa para sa Israel . 
 At ang mga anak ni Israel ay gumawa ng masama sa paningin ni Jehova . ” 
 Lumilitaw na hindi pinahalagahan ng bago at walang - karanasang salinlahi ang kanilang pamana bilang mga miyembro ng isang nakaalay na bayan , na alang - alang dito ay gumawa noon ang kanilang Diyos , si Jehova , ng makapangyarihang mga gawa . ​ — Awit 78 : 3 - 7 , 10 , 11 . 
 Pagtupad sa Kanilang Pag - aalay 
 8 , 9 . ( a ) Anong kaayusan ang nagbigay ng pagkakataon sa mga Israelita na tuparin ang kanilang pag - aalay kay Jehova ? 
 ( b ) Ano ang nakamit ng mga naghahandog ng kusang - loob na mga hain ? 
 Binigyan ni Jehova ang kaniyang bayan ng mga pagkakataong tuparin ang kanilang pag - aalay bilang bansa . 
 Halimbawa , sa kaniyang Kautusan ay may sistema ng paghahain , o paghahandog , na ang ilan ay obligado silang gawin at ang iba naman ay kusang - loob . 
 Kasama sa gayong mga paghahain ang mga handog na sinusunog , handog na mga butil , at mga handog na pansalu - salo na kusang - loob ​ — mga kaloob na ibinibigay kay Jehova upang makamit ang kaniyang lingap at maipahayag nila ang kanilang pasasalamat . ​ — Levitico 7 : 11 - 13 . 
 Nakalugod kay Jehova ang kusang - loob na mga haing iyon . 
 Ang handog na sinusunog at handog na mga butil ay itinuring na “ nakagiginhawang amoy para kay Jehova . ” 
 Sa haing pansalu - salo , ang dugo at taba ng hayop ay inihahandog kay Jehova , samantalang ang mga bahagi ng karne ay kinakain ng mga saserdote at ng naghahandog . 
 Kaya isa itong simbolikong salu - salo na nagpapahiwatig ng isang mapayapang kaugnayan kay Jehova . 
 Sinabi ng Kautusan : “ Kung maghahain kayo ng haing pansalu - salo para kay Jehova , ihahain ninyo iyon upang magkamit kayo ng pagsang - ayon . ” 
 Bagaman ang lahat ng Israelita ay nakaalay kay Jehova dahil isinilang silang Israelita , ang mga tunay na nagnanais na gawing Diyos si Jehova ay naghahandog ng kusang - loob na mga hain at dahil dito , ‘ nakamit nila ang pagsang - ayon ’ at sagana silang pinagpala . ​ — Malakias 3 : 10 . 
 Paano ipinahayag ni Jehova ang kaniyang pagkayamot noong panahon ni Isaias at ni Malakias ? 
 Subalit madalas na hindi naging tapat kay Jehova ang nakaalay na bansang Israel . 
 Sa pamamagitan ng kaniyang propetang si Isaias , sinabi ni Jehova sa kanila : “ Hindi mo dinala sa akin ang mga tupa ng iyong mga buong handog na sinusunog , at sa pamamagitan ng iyong mga hain ay hindi mo ako niluwalhati . 
 Hindi kita pinilit na maglingkod sa akin na may dalang kaloob . ” 
 Bukod diyan , ang mga haing inihandog nang hindi bukal sa loob at hindi udyok ng pag - ibig ay hindi pinahalagahan ni Jehova . 
 Halimbawa , noong panahon ni propeta Malakias , mga tatlong siglo pagkatapos ng panahon ni Isaias , ang mga Israelita ay naghahandog ng mga hayop na may depekto . 
 Kaya sinabi sa kanila ni Malakias : “ ‘ Wala akong kaluguran sa inyo , ’ ang sabi ni Jehova ng mga hukbo , ‘ at ang handog na kaloob mula sa inyong kamay ay hindi ko kinalulugdan . ’ . . . 
 ‘ Nagdala kayo ng bagay na inagaw , at ng pilay , at ng may sakit ; oo , dinala ninyo iyon bilang kaloob . 
 Kaluluguran ko ba iyon sa inyong kamay ? ’ 
 ang sabi ni Jehova . ” ​ — Malakias 1 : 10 , 13 ; Amos 5 : 22 . 
 Itinakwil Bilang Nakaalay na Bansa 
 Anong pagkakataon ang ibinigay sa Israel ? 
 Nang ang mga Israelita ay maging isang bansang nakaalay kay Jehova , ipinangako niya sa kanila : “ Kung mahigpit ninyong susundin ang aking tinig at iingatan nga ang aking tipan , kayo ay tiyak na magiging aking pantanging pag - aari mula sa lahat ng iba pang bayan , sapagkat ang buong lupa ay akin . 
 At kayo ay magiging isang kaharian ng mga saserdote sa akin at isang banal na bansa . ” 
 Ang ipinangakong Mesiyas ay lilitaw sa gitna nila at sila ang unang bibigyan ng pagkakataon na maging mga miyembro ng pamahalaan ng Kaharian ng Diyos . 
 Pero hindi tinupad ng lubhang karamihan sa bansang Israel ang kanilang pag - aalay . 
 Itinakwil nila ang Mesiyas at nang dakong huli ay pinatay nila siya . ​ — Gawa 7 : 51 - 53 . 
 Anu - anong pananalita ni Jesus ang nagpapakitang itinakwil ang Israel bilang bansang nakaalay kay Jehova ? 
 Ilang araw bago siya pinatay , sinabi ni Jesus sa mga Judiong lider ng relihiyon : “ Hindi ba ninyo kailanman nabasa sa Kasulatan , ‘ Ang bato na itinakwil ng mga tagapagtayo ang siyang naging pangulong batong - panulok . 
 Mula kay Jehova ay nangyari ito , at kagila - gilalas ito sa ating mga mata ’ ? 
 Ito ang dahilan kung bakit ko sinasabi sa inyo , Ang kaharian ng Diyos ay kukunin sa inyo at ibibigay sa isang bansang nagluluwal ng mga bunga nito . ” 
 Para ipakita na itinakwil na sila ni Jehova bilang bansang nakaalay sa Kaniya , sinabi ni Jesus : “ Jerusalem , Jerusalem , ang pumapatay ng mga propeta at bumabato sa mga isinugo sa kaniya , ​ — kay dalas na ninais kong tipunin ang iyong mga anak , kung paanong tinitipon ng inahing manok ang kaniyang mga sisiw sa ilalim ng kaniyang mga pakpak ! 
 Ngunit hindi ninyo ibig . 
 Narito ! 
 Ang inyong bahay ay pinababayaan sa inyo . ” ​ — Mateo 23 : 37 , 38 . 
 Isang Bagong Nakaalay na Bansa 
 Anong hula ang binigkas ni Jehova noong panahon ni Jeremias ? 
 Noong panahon ni propeta Jeremias , inihula ni Jehova ang isang bagong bagay may kinalaman sa kaniyang bayan . 
 Ganito ang mababasa natin : “ ‘ Narito ! 
 Dumarating ang mga araw , ’ ang sabi ni Jehova , ‘ at makikipagtipan ako ng isang bagong tipan sa sambahayan ng Israel at sa sambahayan ni Juda ; hindi gaya ng tipan na ipinakipagtipan ko sa kanilang mga ninuno noong araw na hawakan ko ang kanilang kamay upang ilabas sila mula sa lupain ng Ehipto , “ na ang tipan kong iyon ay sinira nila , bagaman ako ang nagmamay - ari sa kanila bilang asawa , ” ang sabi ni Jehova . ’ 
 ‘ Sapagkat ito ang tipan na ipakikipagtipan ko sa sambahayan ng Israel pagkatapos ng mga araw na iyon , ’ ang sabi ni Jehova . 
 ‘ Ilalagay ko sa loob nila ang aking kautusan , at sa kanilang puso ay isusulat ko iyon . 
 At ako ang magiging kanilang Diyos , at sila mismo ang magiging aking bayan . ’ ” ​ — Jeremias 31 : 31 - 33 . 
 Kailan umiral ang bagong nakaalay na bansa ni Jehova at ano ang naging saligan nito ? 
 Banggitin kung ano ang bagong bansang iyon . 
 Naitatag ang saligan ng bagong tipang ito noong mamatay si Jesus at nang maglaon ay iniharap ang halaga ng kaniyang itinigis na dugo sa kaniyang Ama , noong 33 C.E . 
 Gayunman , nang ibuhos ang banal na espiritu noong Pentecostes 33 C.E . at nang isilang ang isang bagong bansa , ang “ Israel ng Diyos , ” nagkabisa na ang bagong tipan . 
 Nang sumulat si apostol Pedro sa mga pinahirang Kristiyano , ipinahayag niya : “ Kayo ay ‘ isang piniling lahi , isang maharlikang pagkasaserdote , isang banal na bansa , isang bayang ukol sa pantanging pag - aari , upang ipahayag ninyo nang malawakan ang mga kagalingan ’ ng isa na tumawag sa inyo mula sa kadiliman tungo sa kaniyang kamangha - manghang liwanag . 
 Sapagkat dati ay hindi kayo bayan , ngunit ngayon ay bayan na ng Diyos . ” 
 Nagwakas ang pantanging kaugnayan ni Jehova at ng bansang Israel . 
 Noong 33 C.E . , ang lingap ni Jehova ay wala na sa makalupang Israel kundi nasa espirituwal na Israel na , ang kongregasyong Kristiyano , “ isang bansang nagluluwal ng mga bunga ” ng Mesiyanikong Kaharian . ​ — Mateo 21 : 43 . 
 Indibiduwal na Pag - aalay 
 Noong araw ng Pentecostes 33 C.E . , hinimok ni Pedro ang kaniyang mga tagapakinig na sumailalim sa anong uri ng bautismo ? 
 Pagkatapos ng Pentecostes 33 C.E . , ang bawat indibiduwal , Judio o Gentil , ay kailangang personal na mag - alay sa Diyos at magpabautismo “ sa pangalan ng Ama at ng Anak at ng banal na espiritu . ” 
 * Noong Pentecostes , sinabi ni apostol Pedro sa tumatanggap na mga Judio at proselita : “ Magsisi kayo , at magpabautismo ang bawat isa sa inyo sa pangalan ni Jesu - Kristo ukol sa kapatawaran ng inyong mga kasalanan , at tatanggapin ninyo ang walang - bayad na kaloob ng banal na espiritu . ” 
 Kailangang ipakita ng mga Judio at proselitang iyon sa pamamagitan ng kanilang bautismo na hindi lamang nila inialay ang kanilang buhay kay Jehova kundi tinanggap din nila si Jesus bilang instrumento ni Jehova sa kapatawaran ng kanilang mga kasalanan . 
 Kailangan nilang kilalanin siya bilang Mataas na Saserdote ni Jehova at bilang kanilang Lider , ang Ulo ng kongregasyong Kristiyano . ​ — Colosas 1 : 13 , 14 , 18 . 
 Noong panahon ni Pablo , paano naging bahagi ng espirituwal na Israel ang mga wastong nakaayon ​ — mga Judio at mga Gentil ? 
 Pagkalipas ng maraming taon , sinabi ni apostol Pablo : “ Kapuwa sa mga nasa Damasco muna at sa mga nasa Jerusalem , at sa buong lupain ng Judea , at sa mga bansa ay dinala ko ang mensahe na dapat silang magsisi at bumaling sa Diyos sa pamamagitan ng paggawa ng mga gawang angkop sa pagsisisi . ” 
 Matapos kumbinsihin ang mga tao ​ — mga Judio at mga Gentil ​ — ​ na si Jesus ang Kristo , ang Mesiyas , inakay sila ni Pablo tungo sa pag - aalay at bautismo . 
 Sa kanilang pagbaling sa Diyos , ang mga bagong alagad na iyon ay naging mga miyembro ng espirituwal na Israel . 
 Anong pagtatatak ang malapit nang matapos , at anong iba pang gawain ang mabilis na isinasakatuparan ? 
 Sa ngayon , malapit na ang huling pagtatatak sa natitirang espirituwal na mga Israelita . 
 Kapag natapos na ito , pahihintulutan na ang “ apat na anghel ” na humahawak sa mga hangin ng pagpuksa ng “ malaking kapighatian ” na pakawalan ang mga hangin na ito . 
 Samantala , ang pagtitipon sa “ malaking pulutong , ” na umaasang mabubuhay magpakailanman sa lupa , ay mabilis na isinasakatuparan . 
 Ang “ ibang mga tupa ” na ito ay kusang - loob na nagpasiyang manampalataya sa “ dugo ng Kordero ” at magpabautismo bilang sagisag ng kanilang pag - aalay kay Jehova . 
 Kasama rito ang maraming kabataan na pinalaki ng Kristiyanong mga magulang . 
 Kung isa ka sa mga kabataang ito , magiging interesado kang basahin ang susunod na artikulo . 
 [ Talababa ] 
 Tingnan Ang Bantayan , Mayo 15 , 2003 , pahina 30 - 1 . 
 Bilang Repaso 
 • Bakit hindi na kailangan pang personal na mag - alay kay Jehova ang mga kabataang Israelita ? 
 • Paano maipakikita ng mga Israelita na tinutupad nila ang kanilang pag - aalay ? 
 • Bakit itinakwil ni Jehova ang Israel bilang kaniyang nakaalay na bansa , at paano ito pinalitan ? 
 • Mula noong Pentecostes 33 C.E . patuloy , ano ang kailangang gawin kapuwa ng mga Judio at mga Gentil upang maging mga miyembro ng espirituwal na Israel ? 
 [ Larawan sa pahina 21 ] 
 Ang mga kabataang Israelita ay isinilang bilang mga miyembro ng piniling bansa ng Diyos 
 [ Larawan sa pahina 23 ] 
 Kailangang personal na magpasiya ang bawat Israelita kung maglilingkod sila sa Diyos o hindi 
 [ Larawan sa pahina 23 ] 
 Ang kusang - loob na mga handog ay nagbigay ng pagkakataon sa mga Israelita na ipakita ang kanilang pag - ibig kay Jehova 
 [ Larawan sa pahina 25 ] 
 Pagkatapos ng Pentecostes 33 C.E . , kinailangan ng mga tagasunod ni Kristo na personal na mag - alay sa Diyos at sagisagan ito ng bautismo 
 Mga Kabataan , Piliin Ninyong Paglingkuran si Jehova 
 “ Piliin ninyo ngayon para sa inyong sarili kung sino ang paglilingkuran ninyo . ” ​ — JOSUE 24 : 15 . 
 1 , 2 . 
 Anu - anong maling uri ng pagbabautismo ang isinasagawa sa Sangkakristiyanuhan ? 
 “ HAYAANG maging mga Kristiyano [ ang mga bata ] kapag kaya na nilang kilalanin si Kristo . ” 
 Isang manunulat na nagngangalang Tertullian ang sumulat ng mga salitang iyan noong papatapos na ang ikalawang siglo C.E . 
 Tutol siya sa pagbibinyag , o pagbabautismo , sa mga sanggol , isang kaugalian na unti - unting isinasagawa sa apostatang Kristiyanismo noong panahon niya . 
 Palibhasa’y hindi sumasang - ayon kay Tertullian at sa Bibliya , inangkin ng Ama ng Simbahan na si Augustine na inaalis ng pagbibinyag ang bahid ng orihinal na kasalanan at na ang namatay na mga sanggol na hindi nabinyagan ay hinahatulang mapunta sa nag - aapoy na impiyerno . 
 Dahil sa paniniwalang iyan , naging kaugalian na binyagan kaagad hangga’t maaari ang mga sanggol . 
 Maraming malalaking relihiyon ng Sangkakristiyanuhan ang nagbibinyag pa rin ng mga kasisilang na sanggol . 
 Karagdagan pa , sa buong kasaysayan , ang sapilitang pagbabautismo sa mga nasakop na “ pagano ” ay isinasagawa ng mga tagapamahala at ng mga lider ng relihiyon ng mga bansang tinaguriang Kristiyano . 
 Pero ang pagbibinyag sa mga sanggol at sapilitang pagbabautismo sa mga adulto ay hindi nakasalig sa Bibliya . 
 Walang Awtomatikong Nakaalay sa Ngayon 
 3 , 4 . 
 Ano ang makatutulong sa mga anak ng nakaalay na mga magulang na kusang mag - alay ? 
 Ipinakikita ng Bibliya na itinuturing ng Diyos na banal ang mga bata kahit na isa lamang sa kanilang mga magulang ang tapat na Kristiyano . 
 Nagiging nakaalay bang lingkod ni Jehova ang gayong mga bata dahil dito ? 
 Hindi . 
 Gayunman , ang mga batang pinalaki ng mga magulang na nakaalay kay Jehova ay tumatanggap ng pagsasanay na maaaring umakay sa mga anak na iyon na kusang mag - alay kay Jehova . 
 Sumulat ang matalinong haring si Solomon : “ O anak ko , tuparin mo ang utos ng iyong ama , at huwag mong iiwan ang kautusan ng iyong ina . . . . 
 Kapag lumalakad ka ay papatnubayan ka nito ; kapag nakahiga ka ay babantayan ka nito ; at kapag nagising ka na ay aalagaan ka nito . 
 Sapagkat ang utos ay isang lampara , at ang kautusan ay liwanag , at ang mga saway ng disiplina ang siyang daan ng buhay . ” ​ — Kawikaan 6 : 20 - 23 . 
 Ang patnubay ng mga Kristiyanong magulang ay maaaring magsilbing proteksiyon para sa mga kabataan kung handa nilang sundin ito . 
 Sinabi rin ni Solomon : “ Ang anak na marunong ay yaong nagpapasaya sa ama , at ang anak na hangal ay pighati ng kaniyang ina . ” 
 “ O anak ko , ikaw ay makinig at magpakarunong , at akayin mo ang iyong puso sa daan . ” 
 Oo , upang makinabang sa pagsasanay ng mga magulang , kayong mga kabataan ay dapat na handang tumanggap ng paalaala , payo , at disiplina . 
 Hindi kayo isinilang na marunong , pero maaari kayong “ magpakarunong ” at kusang sundin ang “ daan ng buhay . ” 
 Ano ang Pangkaisipang Patnubay ? 
 Ano ang ipinayo ni Pablo kapuwa sa mga anak at sa mga ama ? 
 Sumulat si apostol Pablo : “ Mga anak , maging masunurin kayo sa inyong mga magulang kaisa ng Panginoon , sapagkat ito ay matuwid : ‘ Parangalan mo ang iyong ama at ang iyong ina ’ ; na siyang unang utos na may pangako : ‘ Upang mapabuti ka at mamalagi ka nang mahabang panahon sa lupa . ’ 
 At kayo , mga ama , huwag ninyong inisin ang inyong mga anak , kundi patuloy na palakihin sila sa disiplina at pangkaisipang patnubay ni Jehova . ” ​ — Efeso 6 : 1 - 4 . 
 6 , 7 . 
 Ano ang nasasangkot sa pagpapalaki sa mga anak sa “ pangkaisipang patnubay ni Jehova , ” at bakit hindi ito kalabisan sa bahagi ng mga magulang ? 
 Kalabisan ba kung iimpluwensiyahan ng mga magulang ang kanilang mga anak kapag pinalalaki nila ang mga ito sa “ disiplina at pangkaisipang patnubay ni Jehova ” ? 
 Hindi . 
 Sino ang may karapatang pumuna sa mga magulang na nagtuturo sa kanilang mga anak ng iniisip nilang tama at kapaki - pakinabang sa moral ? 
 Hindi pinupuna ang mga ateista sa pagtuturo sa kanilang mga anak na hindi umiiral ang Diyos . 
 Nakadarama ng pananagutan ang mga Romano Katoliko na palakihin ang kanilang mga anak sa pananampalatayang Katoliko , at halos wala namang pumupuna sa pagsisikap nilang ito . 
 Sa katulad na paraan , hindi dapat paratangan ang mga Saksi ni Jehova na minamanipula nila ang isipan ng kanilang mga anak kapag pinalalaki nila ang mga ito sa kaisipan ni Jehova hinggil sa saligang mga katotohanan at moral na mga simulain . 
 Ayon sa Theological Dictionary of the New Testament , ang orihinal na salitang Griego na isinaling “ pangkaisipang patnubay ” sa Efeso 6 : 4 ay tumutukoy sa isang proseso na “ nagsisikap na ituwid ang isipan , itama ang mali , at pasulungin ang saloobin sa espirituwal . ” 
 Paano kung tanggihan ng isang kabataan ang pagsasanay ng kaniyang mga magulang dahil ginigipit siya ng kaniyang mga kasamahan at nais niyang gawin ang ginagawa ng karamihan ? 
 Sino ang dapat paratangan na nagdudulot ng nakapipinsalang panggigipit ​ — ang mga magulang o ang mga kasamahan ng kabataan ? 
 Kung ginigipit ng huling nabanggit ang kabataan na magdroga , uminom nang labis - labis , o gumawa ng imoralidad , dapat bang punahin ang mga magulang sa pagsisikap nilang baguhin ang pag - iisip ng kanilang anak at tulungan ito na matanto ang kahihinatnan ng gayong mapanganib na paggawi ? 
 Ano ang nasasangkot sa ‘ paghikayat kay Timoteo na manampalataya ’ ? 
 Sumulat si apostol Pablo sa kabataang si Timoteo : “ Magpatuloy ka sa mga bagay na iyong natutuhan at nahikayat na sampalatayanan , yamang nalalaman mo kung kaninong mga tao natutuhan mo ang mga ito at na mula sa pagkasanggol ay alam mo na ang banal na mga kasulatan , na makapagpaparunong sa iyo ukol sa kaligtasan sa pamamagitan ng pananampalataya may kaugnayan kay Kristo Jesus . ” 
 Mula sa pagkabata ni Timoteo , tiniyak ng kaniyang ina at lola na matatag ang kaniyang pananampalataya sa Diyos salig sa kaalaman sa Banal na Kasulatan . 
 Nang maglaon , nang maging mga Kristiyano sila , hindi nila pinilit si Timoteo na maniwala pero ‘ hinikayat ’ nila siya sa pamamagitan ng mahusay na pangangatuwiran salig sa kaalaman sa Kasulatan . 
 Inaanyayahan Ka ni Jehova na Pumili 
 ( a ) Paano pinarangalan ni Jehova ang kaniyang mga nilalang , at sa anong dahilan ? 
 ( b ) Paano ginamit ng bugtong na Anak ng Diyos ang kaniyang kalayaang magpasiya ? 
 Maaaring gawin ni Jehova ang kaniyang mga nilalang na gaya ng mga robot , na nakaprogramang gawin ang kaniyang kalooban at walang kakayahang pumili . 
 Pero pinarangalan pa rin niya sila sa pamamagitan ng pagkakaloob sa kanila ng kalayaang magpasiya . 
 Nais ng ating Diyos ng mga sakop na handang sumunod sa kaniya . 
 Nalulugod siyang makita ang kaniyang mga nilalang , matanda at bata , na naglilingkod sa kaniya udyok ng pag - ibig . 
 Ang pinakamainam na halimbawa ng isa na maibiging nagpasakop sa kalooban ng Diyos ay ang kaniyang bugtong na Anak , na tungkol sa kaniya ay sinabi ni Jehova : “ Ito ang aking Anak , ang minamahal , na aking sinang - ayunan . ” 
 Sinabi ng panganay na Anak na ito sa kaniyang Ama : “ Ang gawin ang iyong kalooban , O Diyos ko , ay kinalulugdan ko , at ang iyong kautusan ay nasa aking mga panloob na bahagi . ” ​ — Awit 40 : 8 ; Hebreo 10 : 9 , 10 . 
 Ano ang saligan ng kaayaayang paglilingkod kay Jehova ? 
 Inaasahan ni Jehova na ang mga naglilingkod sa kaniya sa ilalim ng patnubay ng kaniyang Anak ay magpapakita ng gayunding saloobin ng pagiging handang magpasakop sa Kaniyang kalooban . 
 Makahulang inawit ng salmista : “ Ang iyong bayan ay kusang - loob na maghahandog ng kanilang sarili sa araw ng iyong hukbong militar . 
 Sa mga karilagan ng kabanalan , mula sa bahay - bata ng bukang - liwayway , ikaw ay may pulutong ng mga kabataan na gaya ng mga patak ng hamog . ” 
 Ang buong organisasyon ni Jehova , kapuwa ang makalangit at makalupang bahagi nito , ay kumikilos salig sa maibiging pagpapasakop sa kalooban ng Diyos . 
 Anong pagpili ang inihaharap sa mga kabataang pinalaki ng nakaalay na mga magulang ? 
 Kaya dapat maunawaan ninyong mga kabataan na hindi kayo pipilitin ng inyong mga magulang ni ng Kristiyanong matatanda sa kongregasyon na magpabautismo . 
 Ang hangaring maglingkod kay Jehova ay dapat magmula sa inyo . 
 Sinabi ni Josue noon sa mga Israelita : “ Paglingkuran ninyo [ si Jehova ] sa kawalang - pagkukulang at sa katotohanan . . . 
 Piliin ninyo ngayon para sa inyong sarili kung sino ang paglilingkuran ninyo . ” 
 Sa gayunding paraan , dapat na kayo mismo ang magpasiya kung iaalay ninyo ang inyong sarili kay Jehova at itatalaga ang inyong buhay sa paggawa ng kaniyang kalooban . 
 Pagtanggap sa Inyong Pananagutan 
 ( a ) Bagaman maaaring sanayin ng mga magulang ang kanilang mga anak , ano ang hindi nila magagawa para sa mga ito ? 
 ( b ) Kailan mananagot kay Jehova ang isang kabataan sa mga pasiyang ginagawa niya ? 
 Darating ang panahon na kayong mga kabataan ay wala na sa ilalim ng proteksiyon ng katapatan ng inyong mga magulang . 
 Sumulat ang alagad na si Santiago : “ Kung nalalaman ng isa kung paano gagawin ang tama at gayunma’y hindi ito ginagawa , ito ay kasalanan sa kaniya . ” 
 Hindi maaaring maglingkod sa Diyos ang mga magulang para sa kanilang mga anak kung paanong hindi rin naman maaaring maglingkod sa Diyos ang mga anak para sa kanilang mga magulang . 
 Natutuhan mo na ba ang hinggil kay Jehova at sa kaniyang mga layunin ? 
 Nasa edad ka na ba upang maunawaan ang iyong natutuhan at magkaroon ng personal na kaugnayan sa kaniya ? 
 Kung gayon , hindi ba makatuwirang isipin na ituring ka ng Diyos bilang indibiduwal na may kakayahang magpasiya na paglingkuran siya ? 
 Anu - anong tanong ang makabubuting itanong ng di - bautisadong mga kabataan sa kanilang sarili ? 
 Isa ka bang di - bautisadong kabataan na pinalalaki ng makadiyos na mga magulang , dumadalo sa mga Kristiyanong pagpupulong , at nakikibahagi pa nga sa pangangaral ng mabuting balita ng Kaharian ? 
 Kung gayon , tapatin mo ang iyong sarili : ‘ Bakit ko ba ginagawa ito ? 
 Dumadalo ba ako sa mga pagpupulong at nakikibahagi sa gawaing pangangaral dahil inaasahan ito ng aking mga magulang o dahil gusto kong palugdan si Jehova ? ’ 
 Napatunayan mo na ba sa iyong sarili “ ang mabuti at kaayaaya at sakdal na kalooban ng Diyos ” ? ​ — Roma 12 : 2 . 
 Bakit Ipagpapaliban ang Pagpapabautismo ? 
 Anu - anong halimbawa sa Bibliya ang nagpapakitang hindi dapat ipagpaliban ang pagpapabautismo nang walang makatuwirang dahilan ? 
 “ Ano ang nakapipigil sa akin upang mabautismuhan ? ” 
 Katatapos lamang matutuhan ng lalaking Etiope na nagtanong niyan kay Felipe , isang ebanghelisador , na si Jesus ang Mesiyas . 
 Pero may sapat nang kaalaman ang Etiope hinggil sa Kasulatan upang matantong hindi niya dapat ipagpaliban na ipakita sa madla na mula sa pagkakataong iyon ay paglilingkuran na niya si Jehova kasama ng kongregasyong Kristiyano , at nagdulot ito ng malaking kagalakan sa kaniya . 
 Sa katulad na paraan , isang babaing nagngangalang Lydia , na ang puso ay “ binuksang mabuti . . . upang magbigay - pansin sa mga bagay na sinasalita ni Pablo , ” ang kaagad na ‘ nagpabautismo , ’ siya at ang kaniyang sambahayan . 
 Sa katulad na paraan , ang tagapagbilanggo sa Filipos ay nakinig kina Pablo at Silas habang ‘ sinasalita nila ang salita ni Jehova sa kaniya , ’ at “ siya at ang mga sa kaniya ay binautismuhan nang walang pagpapaliban . ” 
 Kaya kung ikaw ay may saligang kaalaman hinggil kay Jehova at sa kaniyang mga layunin , may taimtim na hangaring gawin ang kaniyang kalooban , at may mabuting reputasyon sa kongregasyon at regular na dumadalo sa mga pagpupulong at nakikibahagi sa pangangaral ng mabuting balita ng Kaharian , bakit mo pa ipagpapaliban ang pagpapabautismo ? ​ — Mateo 28 : 19 , 20 . 
 15 , 16 . ( a ) Anong maling pangangatuwiran ang maaaring nakapipigil sa ilang kabataan na magpabautismo ? 
 ( b ) Paano magsisilbing proteksiyon sa mga kabataan ang pag - aalay at bautismo ? 
 Hindi kaya nag - aatubili kang gawin ang mahalagang hakbang na ito dahil sa takot na mananagot ka kung sakaling makagawa ka ng pagkakasala ? 
 Kung gayon , isipin mo ito : Tatanggi ka bang mag - aplay ng lisensiya sa pagmamaneho dahil lamang sa takot na maaksidente ka balang araw ? 
 Siyempre hindi ! 
 Kaya hindi ka rin dapat mag - atubiling magpabautismo kung kuwalipikado ka na . 
 Sa katunayan , lalo ka pa ngang magiging determinadong gawin ang iyong buong makakaya na iwasang magkasala kapag inialay mo na ang iyong buhay kay Jehova at pumayag ka nang gawin ang kaniyang kalooban . 
 Mga kabataan , pakisuyong huwag ninyong isipin na kapag ipinagpaliban ninyo ang pagpapabautismo , naiiwasan ninyo ang pananagutan . 
 Kapag sumapit na kayo sa hustong gulang , mananagot kayo kay Jehova sa inyong paggawi , bautisado man kayo o hindi . ​ — Roma 14 : 11 , 12 . 
 Maraming Saksi sa buong daigdig ang nakadarama na malaki ang naitulong sa kanila ng pasiya nilang magpabautismo noong sila’y kabataan pa . 
 Isaalang - alang ang halimbawa ng isang 23 - taóng - gulang na Saksi sa Kanlurang Europa . 
 Naalaala niya na dahil nagpabautismo siya noong siya’y 13 taóng gulang , napakilos siyang mag - ingat na hindi madaig ng “ mga pagnanasa na kaakibat ng kabataan . ” 
 Bata pa siya , ipinasiya na niyang maglingkod bilang isang buong - panahong ministro . 
 Sa ngayon , maligaya siyang naglilingkod sa tanggapang pansangay ng mga Saksi ni Jehova . 
 Saganang pagpapala ang naghihintay sa lahat ng kabataang nagpasiyang maglingkod kay Jehova , pati na sa iyo . 
 Sa anu - anong pitak ng buhay kailangang patuloy na unawain kung ano ang “ kalooban ni Jehova ” ? 
 Ang pag - aalay at bautismo ay pasimula ng pamumuhay kung saan isinasaalang - alang natin ang kalooban ni Jehova sa lahat ng gawain natin . 
 Kasama sa pagtupad sa ating pag - aalay ang ‘ pagbili ng panahon . ’ 
 Paano natin ito magagawa ? 
 Sa pamamagitan ng paggugol ng panahon sa dibdibang pag - aaral ng Bibliya , regular na pagdalo sa mga pagpupulong , at lubusang pakikibahagi sa pangangaral ng ‘ mabuting balita ng kaharian ’ hangga’t posible sa halip na gugulin ito sa walang - kabuluhang mga gawain . 
 Ang ating pag - aalay kay Jehova at ang ating hangaring gawin ang kaniyang kalooban ay kapaki - pakinabang sa lahat ng pitak ng ating buhay , kasama na rito ang ating paglilibang , mga kaugalian sa pagkain at pag - inom , at ang uri ng musikang pinakikinggan natin . 
 Bakit hindi piliin ang uri ng paglilibang na maaari mong tamasahin nang walang hanggan ? 
 Libu - libong maliligayang kabataang Saksi ang makapagsasabi sa iyo na maraming kapaki - pakinabang na paglilibang ang hindi naman lumalabag sa “ kalooban ni Jehova . ” ​ — Efeso 5 : 17 - 19 . 
 “ Yayaon Kaming Kasama Ninyo ” 
 Anong tanong ang dapat itanong ng mga kabataan sa kanilang sarili ? 
 Mula noong 1513 B.C.E . hanggang Pentecostes 33 C.E . , may organisadong bayan si Jehova dito sa lupa na pinili niya upang sumamba sa kaniya at maging mga saksi niya . 
 Ang mga kabataang Israelita ay isinilang sa bansang iyon . 
 Mula noong Pentecostes , bumuo si Jehova ng isang bagong “ bansa ” sa lupa , ang espirituwal na Israel , “ isang bayan ukol sa kaniyang pangalan . ” 
 Sinabi ni apostol Pablo na nilinis ni Kristo para sa kaniyang sarili ang “ isang bayan na katangi - tanging kaniya , masigasig sa maiinam na gawa . ” 
 Kayong mga kabataan , malaya kayong magsuri kung saan masusumpungan ang grupong iyan . 
 Sino sa ngayon ang bumubuo sa “ matuwid na bansa na nag - iingat ng tapat na paggawi , ” namumuhay kasuwato ng mga simulain sa Bibliya , kumikilos bilang tapat na mga Saksi para kay Jehova , at naghahayag ng kaniyang Kaharian bilang tanging pag - asa ng sangkatauhan ? 
 Tingnan ninyo ang mga simbahan ng Sangkakristiyanuhan at ang iba pang mga relihiyon , at ihambing ang kanilang paggawi sa kung ano ang hinihiling ng Bibliya sa tunay na mga lingkod ng Diyos . 
 Sa ano kumbinsido ang milyun - milyong tao sa buong lupa ? 
 Milyun - milyong tao sa buong daigdig , pati na ang maraming kabataan , ang kumbinsido na ang pinahirang nalabi ng mga Saksi ni Jehova ang bumubuo sa “ matuwid na bansa ” na iyan . 
 Sinasabi nila sa espirituwal na mga Israelitang ito : “ Yayaon kaming kasama ninyo , sapagkat narinig namin na ang Diyos ay sumasainyo . ” 
 Lubos kaming umaasa at nananalangin na kayong mga kabataan ay magpapasiyang maging bahagi ng bayan ng Diyos at sa gayon ay ‘ piliin ang buhay ’ ​ — ang buhay na walang hanggan sa bagong sanlibutan ni Jehova . ​ — Deuteronomio 30 : 15 - 20 ; 2 Pedro 3 : 11 - 13 . 
 Bilang Repaso 
 • Ano ang nasasangkot sa pangkaisipang patnubay ? 
 • Anong uri ng paglilingkod ang kaayaaya kay Jehova ? 
 • Anong pagpili ang inihaharap sa lahat ng kabataang pinalaki ng nakaalay na mga magulang ? 
 • Bakit hindi dapat ipagpaliban ang pagpapabautismo nang walang makatuwirang dahilan ? 
 [ Mga larawan sa pahina 26 ] 
 Kanino ka makikinig ? 
 [ Larawan sa pahina 28 ] 
 Paano magsisilbing proteksiyon sa iyo ang pag - aalay at bautismo ? 
 [ Larawan sa pahina 29 ] 
 Ano ang pumipigil sa iyo na magpabautismo ? 
 ‘ Magpatuloy Nang Walang mga Bulung - bulungan ’ 
 “ Patuloy ninyong gawin ang lahat ng mga bagay nang walang mga bulung - bulungan . ” ​ — FILIPOS 2 : 14 . 
 1 , 2 . 
 Ano ang ipinayo ni apostol Pablo sa mga Kristiyano sa Filipos at Corinto , at bakit ? 
 SA KANIYANG sulat na kinasihan ng Diyos para sa Kristiyanong kongregasyon sa Filipos noong unang siglo , nagbigay si apostol Pablo ng maraming papuri . 
 Pinuri niya ang kaniyang mga kapananampalataya sa lunsod na iyon dahil sa kanilang pagkabukas - palad at kasigasigan , at ikinagalak niya ang kanilang mabubuting gawa . 
 Gayunman , pinaalalahanan sila ni Pablo na “ patuloy [ nilang ] gawin ang lahat ng mga bagay nang walang mga bulung - bulungan . ” 
 Bakit kaya ito ipinayo ng apostol ? 
 Alam ni Pablo kung saan humahantong ang pagbubulung - bulungan . 
 Ilang taon bago nito , pinaalalahanan niya ang kongregasyon sa Corinto na mapanganib ang pagbubulung - bulungan . 
 Sinabi ni Pablo na habang nasa ilang ang mga Israelita , paulit - ulit nilang ginalit si Jehova . 
 Paano ? 
 Sa pamamagitan ng pagnanasa ng nakapipinsalang mga bagay , pagsasagawa ng idolatriya , pakikiapid , paglalagay kay Jehova sa pagsubok , at pagbubulung - bulungan . 
 Hinimok ni Pablo ang mga taga - Corinto na matuto sa mga halimbawang ito . 
 Sumulat siya : “ Ni [ huwag tayong ] maging mga mapagbulong , kung paanong ang ilan sa kanila ay nagbulung - bulungan , upang malipol lamang sa pamamagitan ng tagapuksa . ” ​ — 1 Corinto 10 : 6 - 11 . 
 Bakit tayo interesado ngayon sa paksang pagbubulung - bulungan ? 
 Bilang mga lingkod ni Jehova sa ngayon , nagpapakita tayo ng saloobing katulad ng sa kongregasyon sa Filipos . 
 Masigasig tayo ukol sa maiinam na gawa , at nag - iibigan sa isa’t isa . 
 Gayunman , dahil sa pinsalang idinulot ng pagbubulung - bulungan sa bayan ng Diyos noon , may dahilan tayo para dibdibin ang payo : “ Patuloy ninyong gawin ang lahat ng mga bagay nang walang mga bulung - bulungan . ” 
 Isasaalang - alang muna natin ang mga halimbawa ng pagbubulung - bulungan na binanggit sa Kasulatan . 
 Saka natin tatalakayin ang ilang bagay na magagawa natin upang hindi makapinsala ang pagbubulung - bulungan sa ngayon . 
 Nagbulung - bulungan Laban kay Jehova ang Masamang Kapulungan 
 Sa anong paraan nagbulung - bulungan ang mga Israelita sa ilang ? 
 Ang salitang Hebreo na nangangahulugang ‘ bumulung - bulong , dumaing , magreklamo , o umangal ’ ay ginagamit sa Bibliya may kinalaman sa mga pangyayari noong nasa ilang ang Israel sa loob ng 40 taon . 
 Sa pana - panahon , hindi nakontento ang mga Israelita sa kanilang kalagayan sa buhay at ipinakita nila ito sa pamamagitan ng pagbubulung - bulungan . 
 Halimbawa , ilang linggo lamang matapos silang iligtas sa pagkaalipin sa Ehipto , “ ang buong kapulungan ng mga anak ni Israel ay nagsimulang magbulung - bulungan laban kay Moises at kay Aaron . ” 
 Inireklamo ng mga Israelita ang pagkain at nagsabi : “ Namatay na sana kami sa pamamagitan ng kamay ni Jehova sa lupain ng Ehipto habang nakaupo kami sa tabi ng mga kaldero ng karne , habang kumakain kami ng tinapay hanggang sa mabusog , sapagkat inilabas ninyo kami sa ilang na ito upang patayin sa taggutom ang buong kongregasyong ito . ” ​ — Exodo 16 : 1 - 3 . 
 Nang magreklamo ang mga Israelita , kanino talaga laban ang kanilang pagbubulung - bulungan ? 
 Ang totoo , ibinigay ni Jehova ang mga pangangailangan ng mga Israelita noong nasa ilang sila , anupat maibigin silang pinaglaanan ng pagkain at tubig . 
 Hindi kailanman nanganib na mamatay sa gutom ang bayan ng Israel sa ilang . 
 Pero dahil hindi sila kontento , pinalabas nilang malala ang kanilang kalagayan at nagsimulang magbulung - bulungan . 
 Bagaman sina Moises at Aaron ang kanilang inirereklamo , sa paningin ni Jehova , ang kanilang pagiging di - kontento ay laban sa Diyos mismo . 
 Sinabi ni Moises sa mga Israelita : “ Narinig ni Jehova ang inyong mga bulung - bulungan na pinagbubulung - bulungan ninyo laban sa kaniya . 
 At ano kami ? 
 Ang inyong mga bulung - bulungan ay hindi laban sa amin , kundi laban kay Jehova . ” ​ — Exodo 16 : 4 - 8 . 
 6 , 7 . 
 Gaya ng ipinakikita sa Bilang 14 : 1 - 3 , paano nagbago ang saloobin ng mga Israelita ? 
 Di - nagtagal pagkaraan nito , muling nagbulung - bulungan ang mga Israelita . 
 Nagpadala si Moises ng 12 lalaki para tiktikan ang Lupang Pangako . 
 Pagbalik nila , sampu sa kanila ang may masamang ulat . 
 Ang resulta ? 
 “ Ang lahat ng mga anak ni Israel ay nagsimulang magbulung - bulungan laban kay Moises at kay Aaron , at ang buong kapulungan ay nagsabi laban sa kanila : ‘ Namatay na sana tayo sa lupain ng Ehipto , o namatay na sana tayo sa ilang na ito ! 
 At bakit tayo dinadala ni Jehova sa lupaing ito [ ng Canaan ] upang mabuwal sa pamamagitan ng tabak ? 
 Ang ating mga asawang babae at ang ating maliliit na bata ay magiging samsam . 
 Hindi ba mas mabuti para sa atin ang bumalik sa Ehipto ? ’ ” ​ — Bilang 14 : 1 - 3 . 
 Kaylaking pagbabago sa saloobin ng mga Israelita ! 
 Sa simula , napaawit sila ng mga papuri bilang pasasalamat kay Jehova nang palayain sila mula sa Ehipto at makatawid nang ligtas sa Dagat na Pula . 
 Ngunit nang mahirapan sila sa ilang at matakot sa mga Canaanita , ang pasasalamat ng bayan ng Diyos ay napalitan ng pagiging di - kontento . 
 Sa halip na pasalamatan ang Diyos sa kanilang paglaya , sinisi pa nila siya sa pag - aakalang pinagkakaitan niya sila . 
 Kung gayon , ang pagbubulung - bulungan ay nagpapakitang hindi nila talaga pinahahalagahan ang mga paglalaan ni Jehova . 
 Hindi nga nakapagtatakang sabihin niya : “ Hanggang kailan magbubulung - bulungan nang ganito laban sa akin ang masamang kapulungang ito ? ” ​ — Bilang 14 : 27 ; 21 : 5 . 
 Pagbubulung - bulungan Noong Unang Siglo 
 8 , 9 . 
 Magbigay ng mga halimbawa ng pagbubulung - bulungan na nasa Kristiyanong Griegong Kasulatan . 
 Ang mga halimbawa ng pagbubulung - bulungan na tinalakay sa itaas ay hayagang pagpapakita ng pagiging di - kontento ng mga grupo ng tao . 
 Ngunit nang si Jesu - Kristo ay nasa Jerusalem para sa Kapistahan ng mga Kubol noong 32 C.E . , “ nagkaroon ng maraming usap - usapan tungkol sa kaniya sa gitna ng mga pulutong . ” 
 Nagbulung - bulungan sila tungkol sa kaniya , anupat sinasabi ng ilan na mabuting tao siya , samantalang sinasabi naman ng iba na hindi . 
 Minsan naman , si Jesus at ang kaniyang mga alagad ay naging panauhin sa tahanan ni Levi , o Mateo , ang maniningil ng buwis . 
 “ Ang mga Pariseo at ang kanilang mga eskriba ay nagsimulang bumulong sa kaniyang mga alagad , na sinasabi : ‘ Bakit kayo kumakain at umiinom na kasama ng mga maniningil ng buwis at ng mga makasalanan ? ’ ” 
 Sa Galilea naman di - nagtagal pagkalipas nito , “ nagsimulang magbulung - bulungan tungkol [ kay Jesus ] ang mga Judio dahil sinabi niya : ‘ Ako ang tinapay na bumaba mula sa langit . ’ ” 
 Maging ang ilan sa tagasunod ni Jesus ay natisod sa sinabi niya at nagsimulang magbulung - bulungan . ​ — Juan 6 : 41 , 60 , 61 . 
 10 , 11 . 
 Bakit nagbulung - bulungan ang mga Judiong nagsasalita ng Griego , at paano makikinabang ang Kristiyanong mga elder sa paraan ng paglutas sa mga daing ? 
 Mas positibo ang naging resulta ng pagbubulung - bulungan di - nagtagal pagkatapos ng Pentecostes 33 C.E . 
 Maraming kakukumberte pa lamang na mga alagad sa labas ng Israel ang nasisiyahan sa pagiging mapagpatuloy ng mga kapananampalataya nila sa Judea , subalit may bumangong suliranin sa pamamahagi ng pagkain . 
 Sinasabi ng ulat : “ Nagkaroon ng bulung - bulungan mula sa mga Judiong nagsasalita ng Griego laban sa mga Judiong nagsasalita ng Hebreo , sapagkat ang kanilang mga babaing balo ay napapabayaan sa araw - araw na pamamahagi . ” ​ — Gawa 6 : 1 . 
 Ang mga taong ito na nagbulung - bulungan ay hindi tulad ng mga Israelita sa ilang . 
 Ang mga Judiong nagsasalita ng Griego ay hindi makasarili sa pagpapahayag ng pagiging di - kontento sa kanilang kalagayan sa buhay . 
 Itinatawag - pansin nila na hindi natutugunan ang pangangailangan ng ilang balo . 
 Bukod dito , ang mga nagbubulung - bulungan ay hindi nanggugulo ni tuwiran mang nagrereklamo laban kay Jehova . 
 Dumaing sila sa mga apostol , na gumawa naman kaagad ng hakbang sapagkat makatuwiran ang reklamo . 
 Isa itong napakainam na halimbawa ng mga apostol para sa Kristiyanong mga elder sa ngayon ! 
 Iniingatan ng espirituwal na mga pastol na ito na huwag ‘ takpan ang kanilang tainga sa daing ng maralita . ’ ​ — Kawikaan 21 : 13 ; Gawa 6 : 2 - 6 . 
 Mag - ingat sa Nakapipinsalang Impluwensiya ng Pagbubulung - bulungan 
 12 , 13 . ( a ) Ilarawan ang epekto ng pagbubulung - bulungan . ( b ) Ano ang maaaring magtulak sa isang indibiduwal para bumulung - bulong ? 
 Ipinakikita ng karamihan sa mga tinalakay nating halimbawa sa Kasulatan na malaki ang naging pinsala ng pagbubulung - bulungan sa bayan ng Diyos noon . 
 Kung gayon , dapat nating pag - isipang mabuti ang nakapipinsalang impluwensiya nito sa ngayon . 
 Baka makatulong ang isang ilustrasyon . 
 Maraming uri ng metal ang likas na kinakalawang . 
 Kung hindi aagapan ang pangangalawang , kakalat ang kalawang sa metal hanggang sa hindi na ito magamit . 
 Maraming sasakyan ang hindi na magamit , hindi dahil sa sirang makina , kundi dahil sa kinalawang na nang husto ang metal anupat hindi na ligtas gamitin ang sasakyan . 
 Paano natin maikakapit ang ilustrasyong ito sa pagbubulung - bulungan ? 
 Kung paano likas na kinakalawang ang ilang metal , ang di - sakdal na mga tao ay may tendensiyang magreklamo . 
 Kailangan nating maging alisto upang mapansin agad ang anumang palatandaan nito . 
 Kung paanong mabilis kumalat ang kalawang dahil sa halumigmig at maalat na hangin , gayundin tayo kabilis magbulung - bulungan kapag mahirap ang kalagayan . 
 Dahil sa tensiyon , ang simpleng pagkainis ay maaaring maging malaking reklamo . 
 Habang lumalala ang kalagayan sa mga huling araw ng sistemang ito , malamang na dumami ang dahilan para magreklamo . 
 Kaya baka magsimulang bumulung - bulong ang isang lingkod ni Jehova laban sa kaniyang kapuwa . 
 Baka maliit na isyu lamang ang pagmulan nito , tulad ng pagiging di - kontento sa mga kahinaan , kakayahan , o pribilehiyo sa paglilingkod ng kaniyang kapuwa . 
 14 , 15 . 
 Bakit natin dapat supilin ang tendensiyang magreklamo ? 
 Anuman ang hindi natin nagugustuhan , baka magkaroon tayo ng espiritu ng pagiging di - kontento at maging mapagbulong kung hindi natin susupilin ang ating tendensiyang magreklamo . 
 Oo , baka lubusan nang magkaroon ng nakapipinsalang epekto sa ating espirituwalidad ang pagbubulung - bulungan . 
 Nang magbulung - bulungan ang mga Israelita tungkol sa kanilang buhay sa ilang , sinisi pa nga nila si Jehova . 
 Huwag naman sanang mangyari ito sa atin ! 
 Mababawasan ang pangangalawang ng metal kung papahiran ito ng pinturang panlaban sa kalawang at aagapan ang maliliit na bahaging kinakalawang na . 
 Sa katulad na paraan , kung mapansin natin na may tendensiya tayong magreklamo , maaari itong supilin kung agad natin itong ipananalangin at itutuwid . 
 Paano ? 
 Tingnan ang mga Bagay - bagay Ayon sa Pananaw ni Jehova 
 Paano maaaring supilin ang tendensiyang magreklamo ? 
 Ibinabaling ng pagbubulung - bulungan ang ating pansin sa ating sarili at sa ating mga suliranin sa halip na sa mga pagpapalang tinatanggap natin bilang mga Saksi ni Jehova . 
 Upang masupil ang tendensiyang magreklamo , kailangan nating palaging alalahanin ang mga pagpapalang ito . 
 Halimbawa , napakalaking pribilehiyo ng bawat isa sa atin na dalhin ang personal na pangalan ni Jehova . 
 Makabubuo tayo ng malapit na kaugnayan sa kaniya at makakausap natin ang “ Dumirinig ng panalangin ” anumang oras . 
 Nagiging makabuluhan ang ating buhay sapagkat nauunawaan natin ang isyu ng pansansinukob na soberanya at tinatandaan natin na isang pribilehiyo na panatilihin ang ating katapatan sa Diyos . 
 Regular tayong nakapangangaral ng mabuting balita ng Kaharian . 
 Nagkakaroon tayo ng malinis na budhi dahil sa pananampalataya sa haing pantubos ni Jesu - Kristo . 
 Ito ang mga pagpapalang tinatanggap natin anuman ang kailangan nating batahin . 
 Bakit natin dapat sikaping tingnan ang mga bagay - bagay ayon sa pananaw ni Jehova , kahit na may makatuwirang dahilan tayo para magreklamo ? 
 Sikapin nating tingnan ang mga bagay - bagay hindi ayon sa pananaw natin kundi ayon sa pananaw ni Jehova . 
 “ Ipaalam mo sa akin ang iyong mga daan , O Jehova ; ituro mo sa akin ang iyong mga landas , ” ang awit ng salmistang si David . 
 Kung may makatuwirang dahilan tayo para magreklamo , alam ito ni Jehova . 
 Maaari niya itong ituwid kaagad . 
 Kung gayon , bakit niya pinahihintulutang magpatuloy ang isang mahirap na kalagayan ? 
 Marahil upang tulungan tayong malinang ang maiinam na katangian , tulad ng pagtitiyaga , pagbabata , pananampalataya , at mahabang pagtitiis . ​ — Santiago 1 : 2 - 4 . 
 18 , 19 . 
 Ilarawan ang maaaring maging epekto ng pagtitiis sa ilalim ng mahirap na kalagayan nang hindi nagrereklamo . 
 Ang pagtitiis sa ilalim ng mahirap na kalagayan nang hindi nagrereklamo ay hindi lamang tumutulong para maging mas kaayaaya ang ating personalidad , kundi maaari rin itong magbigay ng magandang impresyon sa mga nakakakita sa ating paggawi . 
 Noong 2003 , isang grupo ng mga Saksi ni Jehova ang nakasakay sa bus mula sa Alemanya upang dumalo ng kombensiyon sa Hungary . 
 Hindi Saksi ang drayber , at parang ayaw niyang makasama ang mga Saksi sa loob ng sampung araw . 
 Pero nang matapos ang paglalakbay , nagbago na nang husto ang isip niya . 
 Bakit ? 
 Habang nasa biyahe , nagkaroon ng mga aberya . 
 Pero hindi kailanman nagreklamo ang mga Saksi . 
 Sinabi ng drayber na sila ang pinakamabait na grupo ng pasaherong ipinagmaneho niya ! 
 Sa katunayan , ipinangako niyang sa susunod na may kumatok na mga Saksi sa pinto nila , papapasukin niya sila at makikinig siya . 
 Napakaganda nga ng naging impresyon sa mga pasahero dahil sa ‘ paggawa ng lahat ng mga bagay nang walang mga bulung - bulungan ’ ! 
 Tumutulong ang Pagpapatawad sa Pagkakaisa 
 Bakit tayo dapat magpatawaran sa isa’t isa ? 
 Paano kung may reklamo tayo laban sa ating kapananampalataya ? 
 Kung seryosong bagay ito , dapat nating ikapit ang mga simulain sa sinabi ni Jesus gaya ng nakaulat sa Mateo 18 : 15 - 17 . 
 Subalit hindi naman ito laging kailangang gawin yamang ang karamihan naman ng reklamo ay maliliit na bagay lamang . 
 Bakit hindi mo isiping pagkakataon ito para magpatawad ? 
 Sumulat si Pablo : “ Patuloy ninyong pagtiisan ang isa’t isa at lubusang patawarin ang isa’t isa kung ang sinuman ay may dahilan sa pagrereklamo laban sa iba . 
 Kung paanong si Jehova ay lubusang nagpatawad sa inyo , gayon din naman ang gawin ninyo . 
 Ngunit , bukod pa sa lahat ng bagay na ito , damtan ninyo ang inyong sarili ng pag - ibig , sapagkat ito ay isang sakdal na bigkis ng pagkakaisa . ” 
 May puwang ba sa ating puso ang pagpapatawad ? 
 Hindi ba’t may mairereklamo rin naman si Jehova laban sa atin ? 
 Gayunman , paulit - ulit siyang nagpapakita ng habag at pagpapatawad . 
 Ano ang maaaring maging epekto ng pagbubulung - bulungan sa mga makaririnig nito ? 
 Anuman ang reklamo natin , hindi ito malulutas ng pagbubulung - bulungan . 
 Ang Hebreong salita na nangangahulugang “ magbulung - bulungan ” ay maaari ding mangahulugang “ umangal . ” 
 Malamang na naiilang tayong makasama ang isang taong mapagbulong at lumalayo tayo sa kaniya hangga’t maaari . 
 Kung magiging mapagbulong tayo , o palaangal , baka ganiyan din ang madama ng mga makaririnig sa atin . 
 Baka lubha pa nga silang mailang anupat tuluyan nang lumayo sa atin ! 
 Baka nga makatawag ng pansin ang isang taong umaangal , pero tiyak na walang mapapalapít sa kaniya . 
 Ano ang sinabi ng isang kabataan tungkol sa mga Saksi ni Jehova ? 
 Tumutulong ang mapagpatawad na saloobin upang magkaroon ng pagkakaisa ​ — isang bagay na mahalaga sa bayan ni Jehova . 
 Sa isang lupain sa Europa , sumulat ang isang 17 - taóng - gulang na kabataang babaing Katoliko sa tanggapang pansangay ng mga Saksi ni Jehova upang sabihin ang kaniyang paghanga sa kanila . 
 Sinabi niya : “ Ito lamang ang alam kong organisasyon na ang mga miyembro ay hindi nababahagi ng pagkapoot , kasakiman , di - pagpaparaya , pagkamakasarili , o pagkakawatak - watak . ” 
 Ano ang tatalakayin natin sa susunod na artikulo ? 
 Ang ating pagpapahalaga sa lahat ng tinatanggap nating espirituwal na pagpapala bilang mga mananamba ng tunay na Diyos , si Jehova , ay tutulong sa atin na maitaguyod ang pagkakaisa at makaiwas sa pagbubulung - bulungan laban sa iba tungkol sa personal na mga bagay . 
 Ipakikita sa susunod na artikulo kung paano makatutulong ang makadiyos na mga katangian upang makaiwas tayo sa mas mapanganib na anyo ng pagbubulung - bulungan ​ — ang pagbubulung - bulungan laban sa makalupang bahagi ng organisasyon ni Jehova . 
 Naaalaala Mo Ba ? 
 • Ano ang nasasangkot sa pagbubulung - bulungan ? 
 • Paano mailalarawan ang epekto ng pagbubulung - bulungan ? 
 • Ano ang tutulong sa atin upang masupil ang tendensiyang magbulung - bulungan ? 
 • Paano makatutulong ang pagiging handa nating magpatawad para makaiwas sa pagbubulung - bulungan ? 
 [ Larawan sa pahina 14 ] 
 Nagbulung - bulungan ang mga Israelita laban kay Jehova mismo ! 
 [ Larawan sa pahina 17 ] 
 Sinisikap mo bang tingnan ang mga bagay - bagay ayon sa pananaw ni Jehova ? 
 [ Mga larawan sa pahina 18 ] 
 Tumutulong ang pagpapatawad sa pagkakaisa ng mga Kristiyano 
 Ituon ang Pansin sa Kabutihan ng Organisasyon ni Jehova 
 “ Kami ay tunay na masisiyahan sa kabutihan ng iyong bahay . ” ​ — AWIT 65 : 4 . 
 1 , 2 . ( a ) Ano ang magiging epekto sa bayan ng Diyos ng mga kaayusan sa templo ? 
 ( b ) Anu - ano ang ginawa ni David bilang pagsuporta sa pagtatayo ng templo ? 
 SI David ng sinaunang Israel ay isa sa pinakabukod - tanging tao na binanggit sa Hebreong Kasulatan . 
 Ang pastol , musikero , propeta , at haring ito ay lubusang nagtiwala sa Diyos na Jehova . 
 Dahil sa kaniyang matalik na kaugnayan kay Jehova , ninais ni David na magtayo ng bahay para sa Diyos . 
 Ang bahay na iyon , o templo , ang magiging sentro ng tunay na pagsamba sa Israel . 
 Alam ni David na ang mga kaayusan sa templo ay magdudulot ng kagalakan at pagpapala sa bayan ng Diyos . 
 Kaya umawit si David : “ Maligaya siya na iyong [ Jehova ] pinipili at pinalalapit , upang tumahan siya sa iyong mga looban . 
 Kami ay tunay na masisiyahan sa kabutihan ng iyong bahay , ang banal na dako ng iyong templo . ” ​ — Awit 65 : 4 . 
 Hindi pinahintulutan si David na mangasiwa sa pagtatayo ng bahay ni Jehova . 
 Sa halip , ibinigay ang pribilehiyong ito sa kaniyang anak na si Solomon . 
 Hindi nakipagbulung - bulungan si David nang ibigay sa iba ang pribilehiyong pinakamimithi niya . 
 Ang pinakamahalaga sa kaniya ay maitayo ang templo . 
 Buong - puso niyang sinuportahan ang proyekto sa pamamagitan ng pagbibigay kay Solomon ng arkitektural na mga plano na tinanggap niya mula kay Jehova . 
 Bukod dito , inorganisa ni David ang libu - libong Levita sa iba’t ibang pangkat ng paglilingkod at nag - abuloy siya ng napakaraming ginto at pilak para sa pagtatayo ng templo . ​ — 1 Cronica 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 Ano ang saloobin ng mga lingkod ng Diyos sa mga kaayusan para sa tunay na pagsamba ? 
 Sinuportahan ng tapat na mga Israelita ang mga kaayusan para sa tunay na pagsamba sa bahay ng Diyos . 
 Bilang mga lingkod ni Jehova sa ngayon , sinusuportahan din natin ang mga kaayusan sa pagsamba sa loob ng makalupang bahagi ng organisasyon ni Jehova . 
 Sa gayong paraan , ipinakikita natin na ang ating kaisipan ay katulad ng kay David . 
 Hindi tayo mapagreklamo . 
 Sa halip , itinutuon natin ang ating pansin sa kabutihan ng organisasyon ng Diyos . 
 Naisip mo na ba ang mabubuting bagay na dapat nating ipagpasalamat ? 
 Talakayin natin ang ilan sa mga ito . 
 Ipagpasalamat ang mga Nangunguna 
 4 , 5 . ( a ) Paano ginagampanan ng “ tapat at maingat na alipin ” ang atas nito ? 
 ( b ) Ano ang nadarama ng ilang Saksi tungkol sa espirituwal na pagkaing tinatanggap nila ? 
 May magagandang dahilan tayo para ipagpasalamat ang “ tapat at maingat na alipin ” na inatasan ni Jesu - Kristo sa kaniyang mga pag - aari sa lupa . 
 Ang uring aliping ito ng mga Kristiyanong pinahiran ng espiritu ang nangunguna sa pangangaral ng mabuting balita , nagsasaayos ng mga pulong sa pagsamba , at naglalathala ng mga literaturang salig sa Bibliya sa mahigit 400 wika . 
 Milyun - milyon sa buong lupa ang malugod na nakikisalo sa espirituwal na ‘ pagkaing ito sa tamang panahon . ’ 
 Talagang walang dahilan para magbulung - bulungan tungkol dito . 
 Sa loob ng maraming taon , si Elfi , may - edad nang Saksi ni Jehova , ay naaliw at natulungan dahil ikinapit niya ang maka - Kasulatang payo na nasa mga publikasyon ng uring alipin . 
 Udyok ng matinding pagpapahalaga , sumulat si Elfi : “ Paano na kaya ako kung wala ang organisasyon ni Jehova ? ” 
 Sina Peter at Irmgard ay maraming taon na ring mga lingkod ng Diyos . 
 Nagpapasalamat si Irmgard sa lahat ng publikasyon ng “ maibigin at mapagmalasakit na organisasyon ni Jehova . ” 
 Kabilang sa mga publikasyong ito ay inihanda para sa mga may pantanging pangangailangan , tulad ng mga indibiduwal na hindi makakita o makarinig . 
 6 , 7 . ( a ) Paano pinangangasiwaan ang mga gawain ng mga kongregasyon sa buong lupa ? 
 ( b ) Ano ang sinabi ng ilan tungkol sa makalupang bahagi ng organisasyon ni Jehova ? 
 Ang ‘ tapat na alipin ’ ay kinakatawan ng Lupong Tagapamahala ng mga Saksi ni Jehova , isang maliit na grupo ng mga lalaking pinahiran ng espiritu at naglilingkod sa pandaigdig na punong - tanggapan ng mga Saksi ni Jehova sa Brooklyn , New York . 
 Ang Lupong Tagapamahala ay humihirang ng makaranasang mga lingkod ni Jehova upang maglingkod sa mga tanggapang pansangay na nangangasiwa naman sa mga gawain ng mahigit 98,000 kongregasyon sa buong lupa . 
 Ang mga lalaking nakaaabot sa mga kahilingan ng Bibliya ay hinihirang bilang mga elder at mga ministeryal na lingkod sa mga kongregasyong ito . 
 Ang mga elder ang nangunguna at maibiging nagpapastol sa kawan ng Diyos na nasa ilalim ng kanilang pangangalaga . 
 Napakalaking pagpapala nga na mapabilang sa kawang ito at madama ang pag - ibig at pagkakaisa sa gitna ng “ buong samahan ng mga kapatid ” ! ​ — 1 Pedro 2 : 17 ; 5 : 2 , 3 . 
 Sa halip na magreklamo , kadalasang ipinagpapasalamat ng mga indibiduwal ang maibiging espirituwal na pagpapatnubay ng mga elder . 
 Halimbawa , isaalang - alang si Birgit , isang Kristiyanong asawa na mahigit 30 anyos . 
 Bilang tin - edyer , napasama siya sa masamang barkada at muntik nang mahulog sa pagkakasala . 
 Subalit ang malinaw na payo ng mga elder mula sa Bibliya at ang suporta ng kaniyang mga kapananampalataya ay tumulong sa kaniya na makawala sa mapanganib na situwasyong iyon . 
 Ano ang nadarama ni Birgit ngayon ? 
 Sinabi niya : “ Malaki ang pasasalamat ko na kabilang pa rin ako sa kamangha - manghang organisasyon ni Jehova . ” 
 Ganito naman ang sabi ng 17 - taóng - gulang na si Andreas : “ Ito talaga ang organisasyon ni Jehova , ang pinakamahusay na organisasyon sa buong daigdig . ” 
 Hindi ba’t dapat lamang na ipagpasalamat natin ang kabutihan ng makalupang bahagi ng organisasyon ni Jehova ? 
 Di - sakdal ang mga Nangunguna 
 8 , 9 . 
 Ano ang ginawa ng ilan sa kapanahon ni David , at ano ang naging reaksiyon ni David sa ikinilos nila ? 
 Sabihin pa , di - sakdal ang mga inatasang manguna sa tunay na pagsamba . 
 Silang lahat ay nagkakamali , at ang ilan ay may mga kahinaan pa rin na sinisikap nilang supilin . 
 Dapat ba nating ikalungkot ito ? 
 Hindi naman . 
 Maging ang mga indibiduwal na may mabibigat na pananagutan sa sinaunang Israel ay nakagawa rin ng malalaking pagkakamali . 
 Halimbawa , noong kabataan pa lamang si David , hinilingan siyang maglingkod bilang manunugtog upang mapanatag ang loob ng naliligalig na si Haring Saul . 
 Nang maglaon , tinangka ni Saul na patayin si David , na nang bandang huli naman ay kinailangang tumakas para mailigtas ang kaniyang buhay . ​ — 1 Samuel 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 Ang ibang Israelita naman ay nagtaksil . 
 Halimbawa , pinaslang ni Joab , kumandante ng militar ni David , si Abner na kamag - anak ni Saul . 
 Nakipagsabuwatan si Absalom laban sa kaniyang ama na si David para agawin ang paghahari . 
 At nagtaksil kay David ang pinagtitiwalaan niyang tagapayo na si Ahitopel . 
 Subalit hindi naging mapaghinanakit na reklamador si David ; ni tumalikod man siya sa tunay na pagsamba . 
 Sa katunayan , kabaligtaran pa nga ang nangyari . 
 Dahil sa kapighatian , lalong nangunyapit si David kay Jehova at napanatili pa rin niya ang magandang saloobing taglay niya noong tumakas siya kay Saul . 
 Nang panahong iyon , umawit si David : “ Pagpakitaan mo ako ng lingap , O Diyos , pagpakitaan mo ako ng lingap , sapagkat sa iyo nanganganlong ang aking kaluluwa ; at sa lilim ng iyong mga pakpak ay nanganganlong ako hanggang sa makaraan ang mga kapighatian . ” ​ — Awit 57 : 1 . 
 10 , 11 . 
 Ano ang naranasan ng isang Kristiyanong nagngangalang Gertrud noong kabataan pa siya , at ano ang sinabi niya tungkol sa mga pagkukulang ng kaniyang mga kapananampalataya ? 
 Wala tayong mairereklamong kaso ng pagtataksil sa loob ng organisasyon ng Diyos sa ngayon . 
 Hindi pinahihintulutan ni Jehova , ng mga anghel , o ng espirituwal na mga pastol na manatili ang mga taksil at balakyot sa kongregasyong Kristiyano . 
 Gayunman , napapaharap tayong lahat sa di - kasakdalan ng tao ​ — ng ating mga sarili at niyaong sa ibang lingkod ng Diyos . 
 Noong kabataan pa si Gertrud , isang matagal nang mananamba ni Jehova , pinaratangan siyang impostor at hindi talaga isang buong - panahong tagapaghayag ng Kaharian . 
 Ano ang naging reaksiyon niya ? 
 Nakipagbulung - bulungan ba si Gertrud dahil sa ganitong pagtrato sa kaniya ? 
 Hindi . 
 Bago siya mamatay noong 2003 sa edad na 91 , binulay - bulay niya ang kaniyang buhay at nagpaliwanag : “ Ito at ang iba pang karanasan ko ang nagturo sa akin na sa kabila ng mga pagkakamaling nagagawa ng mga indibiduwal , si Jehova ang pumapatnubay sa mahalagang gawaing ito , at tayong di - sakdal na mga tao ang ginagamit niya . ” 
 Kapag napapaharap si Gertrud sa mga problemang dulot ng di - kasakdalan ng iba pang lingkod ng Diyos , marubdob siyang nananalangin kay Jehova . 
 ( a ) Ano ang di - magandang halimbawa ng ilang Kristiyano noong unang siglo ? 
 ( b ) Sa ano natin dapat ituon ang ating isip ? 
 Yamang di - sakdal kahit ang pinakatapat at pinakadebotong mga Kristiyano , patuloy nating gawin “ ang lahat ng mga bagay nang walang mga bulung - bulungan ” kapag nakagawa ng pagkakamali ang isang inatasang lingkod . 
 Nakalulungkot naman kung tutularan natin ang di - magandang halimbawa ng pailan - ilan sa kongregasyong Kristiyano noong unang siglo ! 
 Ayon sa alagad na si Judas , ang bulaang mga guro nang panahong iyon ay “ nagwawalang - halaga sa pagkapanginoon at nagsasalita nang may pang - aabuso tungkol sa mga maluwalhati . ” 
 Bukod dito , ang mga manggagawa ng kamaliang iyon ay “ mapagbulong , mga reklamador tungkol sa kanilang kalagayan sa buhay . ” 
 Talikuran sana natin ang landas ng mapagbulong na mga reklamador at ituon ang ating isip sa maiinam na bagay na tinatanggap natin sa pamamagitan ng ‘ tapat na alipin . ’ 
 Pahalagahan natin ang kabutihan ng organisasyon ni Jehova at “ patuloy [ na ] gawin ang lahat ng mga bagay nang walang mga bulung - bulungan . ” 
 “ Ang Pananalitang Ito ay Nakapangingilabot ” 
 Ano ang naging reaksiyon ng iba sa ilang turo ni Jesu - Kristo ? 
 Habang ang ilan noong unang siglo ay nagbubulung - bulungan laban sa inatasang mga lingkod , ang iba naman ay nagbubulung - bulungan laban sa mga turo ni Jesus . 
 Gaya ng nakaulat sa Juan 6 : 48 - 69 , sinabi ni Jesus : “ Siya na kumakain ng aking laman at umiinom ng aking dugo ay may buhay na walang hanggan . ” 
 Nang marinig ang mga salitang ito , “ marami sa kaniyang mga alagad . . . ang nagsabi : ‘ Ang pananalitang ito ay nakapangingilabot ; sino ang makapakikinig nito ? ’ ” 
 Alam ni Jesus na “ ang kaniyang mga alagad ay nagbubulung - bulungan tungkol dito . ” 
 Isa pa , “ dahil dito ay marami sa [ kanila ] ang bumalik sa mga bagay na nasa likuran at hindi na lumakad na kasama niya . ” 
 Pero hindi lahat ng alagad ay nagbulung - bulungan . 
 Pansinin ang nangyari nang tanungin ni Jesus ang kaniyang 12 apostol : “ Hindi rin ninyo ibig na umalis , hindi ba ? ” 
 Sumagot si apostol Pedro : “ Panginoon , kanino kami paroroon ? 
 Ikaw ang may mga pananalita ng buhay na walang hanggan ; at naniwala kami at nalaman namin na ikaw ang Banal ng Diyos . ” 
 14 , 15 . ( a ) Bakit may pailan - ilan na hindi nasisiyahan sa ilang aspekto ng turong Kristiyano ? 
 ( b ) Ano ang matututuhan natin sa nangyari sa isang lalaking nagngangalang Emanuel ? 
 Sa modernong panahon , may pailan - ilan sa bayan ng Diyos na hindi nasisiyahan sa ilang aspekto ng turong Kristiyano at nagbubulung - bulungan laban sa makalupang bahagi ng organisasyon ni Jehova . 
 Bakit kaya ito nangyayari ? 
 Ang madalas na dahilan ng gayong pagbubulung - bulungan ay ang kakulangan ng unawa sa paraan ng pagkilos ng Diyos . 
 Unti - unting isinisiwalat ng Maylalang sa kaniyang bayan ang katotohanan . 
 Kaya ang pagkaunawa natin sa Kasulatan ay kailangang higit pang linawin sa pana - panahon . 
 Nasisiyahan ang karamihan sa bayan ni Jehova sa gayong mga paglilinaw . 
 May pailan - ilan na ‘ lubhang nagpapakamatuwid ’ at nayayamot sa gayong mga pagbabago . 
 Baka pagmamapuri ang dahilan , at ang ilan naman ay nahuhulog sa bitag ng mapagsariling kaisipan . 
 Anuman ang dahilan , mapanganib ang gayong pagbubulung - bulungan , sapagkat maaari tayong hatakin nito pabalik sa sanlibutan at sa mga daan nito . 
 Halimbawa , si Emanuel na isang Saksi ay may pinuna sa nabasa niya sa mga publikasyon ng “ tapat at maingat na alipin . ” 
 Huminto na siya sa pagbabasa ng ating Kristiyanong literatura at nang maglaon ay sinabi niya sa mga elder sa lokal na kongregasyon na ayaw na niyang maging Saksi ni Jehova . 
 Gayunman , di - nagtagal pagkaraan nito , napag - isip - isip ni Emanuel na tama pala ang mga turo ng organisasyon ni Jehova . 
 Nakipag - ugnayan siya sa mga Saksi , inamin ang kaniyang pagkakamali , at nakabalik bilang Saksi ni Jehova . 
 Dahil dito , maligaya na siyang muli . 
 Ano ang makatutulong sa atin upang mapawi ang mga pag - aalinlangan tungkol sa ilang turong Kristiyano ? 
 Paano kung natutukso tayong magbulung - bulungan dahil may pag - aalinlangan tayo sa ilang turo ng bayan ni Jehova ? 
 Huwag tayong mainip . 
 Sa kalaunan , baka may ilathala ang ‘ tapat na alipin ’ na sasagot sa ating mga tanong at papawi sa ating pag - aalinlangan . 
 Isang katalinuhan na magpatulong sa Kristiyanong mga elder . 
 Ang pananalangin , personal na pag - aaral , at pakikisama sa mga kapananampalatayang palaisip sa espirituwal ay makatutulong din upang maalis ang ating mga pag - aalinlangan at mapasidhi ang ating pagpapahalaga sa mga nakapagpapatibay - pananampalatayang katotohanan sa Bibliya na natutuhan natin sa pamamagitan ng alulod ng pakikipagtalastasan ni Jehova . 
 Panatilihin ang Positibong Espiritu 
 17 , 18 . 
 Sa halip na magbulung - bulungan , ano ang dapat na maging saloobin natin , at bakit ? 
 Totoo namang may likas na hilig na magkasala ang di - sakdal na mga tao , at ang ilan ay hindi makapagpigil sa pagsasabi ng kanilang mga reklamong walang basehan . 
 Subalit kung makakagawian nating magbulung - bulungan , isinasapanganib natin ang ating kaugnayan sa Diyos na Jehova . 
 Kaya naman , kailangan nating kontrolin ang anumang hilig na magbulung - bulungan . 
 Sa halip na magbulung - bulungan tungkol sa mga bagay sa kongregasyon , makabubuting panatilihin ang positibong saloobin at rutin na tutulong upang tayo ay maging abala , masayahin , mapagpitagan , balanse , at malusog sa pananampalataya . 
 Kontrolado ni Jehova ang lahat ng bagay sa loob ng kaniyang organisasyon , at alam ni Jesus ang mga bagay na nagaganap sa bawat kongregasyon , gaya rin noong unang siglo . 
 Matiyagang maghintay sa Diyos at kay Kristo , ang Ulo ng kongregasyon . 
 Maaaring gamitin ang mga responsableng pastol upang ituwid ang mga bagay - bagay na kailangang ibalik sa ayos . ​ — Awit 43 : 5 ; Colosas 1 : 18 ; Tito 1 : 5 . 
 Hangga’t hindi pa ang Kaharian ang kumokontrol sa mga gawain ng sangkatauhan , sa ano tayo dapat magtuon ng pansin ? 
 Malapit nang magwakas ang balakyot na sistemang ito ng mga bagay , at ang Mesiyanikong Kaharian na ang lubusang kokontrol sa mga gawain ng sangkatauhan . 
 Bago iyon , napakahalaga nga na panatilihin ng bawat isa sa atin ang positibong espiritu ! 
 Tutulong ito upang makita natin ang mabubuting katangian ng ating mga kapananampalataya , sa halip na pansinin ang kanilang mga pagkukulang . 
 Ang pagtutuon ng pansin sa magagandang aspekto ng kanilang personalidad ay makapagpapaligaya sa atin . 
 Sa halip na manghimagod dahil sa bulung - bulungan , mapasisigla tayo at mapatitibay sa espirituwal . 
 Tutulong sa atin ang positibong saloobin para matanggap ang anong mga pagpapala ? 
 Tutulong din ang positibong espiritu upang alalahanin natin ang maraming pagpapalang tinatanggap natin sa pakikisama sa makalupang bahagi ng organisasyon ni Jehova . 
 Ito lamang ang organisasyon sa buong daigdig na tapat sa Soberano ng uniberso . 
 Ano ang nadarama mo sa katotohanang ito at sa pribilehiyong sambahin ang tanging tunay na Diyos , si Jehova ? 
 Ang iyong saloobin ay maging tulad sana ng kay David , na umawit : “ O Dumirinig ng panalangin , sa iyo nga ay paroroon ang mga tao mula sa lahat ng laman . 
 Maligaya siya na iyong pinipili at pinalalapit , upang tumahan siya sa iyong mga looban . 
 Kami ay tunay na masisiyahan sa kabutihan ng iyong bahay . ” ​ — Awit 65 : 2 , 4 . 
 Naaalaala Mo Ba ? 
 • Bakit natin dapat ipagpasalamat ang mga nangunguna sa kongregasyon ? 
 • Ano ang dapat na maging reaksiyon natin kapag nagkakamali ang responsableng mga kapatid ? 
 • Ano ang dapat na maging pananaw natin sa mga paglilinaw sa pagkaunawa sa Kasulatan ? 
 • Ano ang tutulong sa isang Kristiyano na mapawi ang mga pag - aalinlangan ? 
 [ Larawan sa pahina 20 ] 
 Ibinigay ni David kay Solomon ang mga plano para sa templo at buong - pusong sumuporta sa tunay na pagsamba 
 [ Larawan sa pahina 23 ] 
 Maligayang nagbibigay ng espirituwal na tulong ang Kristiyanong mga elder 
 Inililigtas ni Jehova ang Napipighati 
 “ Marami ang mga kapahamakan ng matuwid , ngunit mula sa lahat ng mga iyon ay inililigtas siya ni Jehova . ” ​ — AWIT 34 : 19 . 
 1 , 2 . 
 Ano ang naging problema ng isang tapat na Kristiyano , at bakit maaari din natin itong madama ? 
 MAHIGIT nang 20 taóng Saksi ni Jehova ang isang babaing nagngangalang Keiko . 
 * Matagal - tagal din siyang naglingkod bilang regular pioneer , o buong - panahong tagapaghayag ng Kaharian . 
 Mahal na mahal niya ang pribilehiyong iyon . 
 Gayunman , nitong kamakailan , nakadama si Keiko ng labis na kawalan ng pag - asa at pangungulila . 
 “ Wala akong magawa kundi umiyak , ” ang sabi niya . 
 Upang mapaglabanan ang negatibong kaisipan , naglaan ng mas maraming panahon si Keiko sa personal na pag - aaral . 
 “ Pero ganoon pa rin ang nadarama ko , ” ang sabi niya . 
 “ Umabot pa nga sa puntong gusto ko nang mamatay . ” 
 Nadama mo na ba ang ganitong kawalan ng pag - asa ? 
 Bilang Saksi ni Jehova , marami kang dahilan para magsaya sapagkat “ hawak [ ng makadiyos na debosyon ] ang pangako sa buhay ngayon at yaong darating . ” 
 Nasa loob ka ngayon ng isang espirituwal na paraiso ! 
 Gayunman , nangangahulugan ba ito na hindi ka na daranas ng anumang kapighatian ? 
 Hinding - hindi ! 
 Sinasabi ng Bibliya : “ Marami ang mga kapahamakan ng matuwid . ” 
 Hindi naman ito nakapagtataka , sapagkat “ ang buong sanlibutan ay nasa kapangyarihan ng isa na balakyot , ” si Satanas na Diyablo . 
 Sa paanuman , nararanasan nating lahat ang mga epekto ng katotohanang ito . ​ — Efeso 6 : 12 . 
 Mga Epekto ng Pamimighati 
 Magbigay ng mga halimbawa ng mga lingkod ng Diyos sa Bibliya na dumanas ng matinding kapighatian . 
 Kapag nagpapatuloy ang pamimighati , naaapektuhan nito ang ating pananaw sa buhay . 
 Isipin ang matuwid na taong si Job . 
 Sa gitna ng napakahirap na kalagayan , sinabi ni Job : “ Ang tao , na ipinanganak ng babae , ay maikli ang buhay at lipos ng kaligaligan . ” 
 Nawala ang kagalakan ni Job . 
 May panahon pa ngang inakala niya na pinabayaan na siya ni Jehova . 
 Hindi lamang si Job ang lingkod ng Diyos na dumanas ng matinding kahapisan . 
 Sinasabi sa atin ng Bibliya na naging “ mapait ang . . . kaluluwa ” ni Hana dahil hindi siya magkaanak . 
 Dahil nahihirapan na sa situwasyon ng kaniyang pamilya , nasabi ni Rebeka : “ Namumuhi na ako sa buhay kong ito . ” 
 Sa pagbubulay - bulay sa kaniyang mga pagkakamali , sinabi ni David : “ Buong araw akong naglalakad na malungkot . ” 
 Mula sa ilang halimbawang ito , maliwanag na may mga panahon ding dumanas ng matinding kapighatian ang may takot sa Diyos na mga lalaki at babae bago ang panahong Kristiyano . 
 Bakit hindi nakapagtatakang may “ mga kaluluwang nanlulumo ” sa mga Kristiyano sa ngayon ? 
 Kumusta naman ang mga Kristiyano ? 
 Kinailangang banggitin ni apostol Pablo sa mga taga - Tesalonica na “ magsalita [ sila ] nang may pang - aliw sa mga kaluluwang nanlulumo . ” 
 Isang reperensiya ang nagsasabi na ang salitang Griego na isinaling “ mga kaluluwang nanlulumo ” ay maaaring tumukoy sa mga taong “ pansamantalang dumaranas ng kaigtingan sa buhay . ” 
 Ipinahihiwatig ng mga salita ni Pablo na may ilang pinahiran ng espiritu sa kongregasyong iyon ng Tesalonica ang pinanghinaan ng loob . 
 Mayroon ding mga kaluluwang nanlulumo sa mga Kristiyano sa ngayon . 
 Pero bakit sila nakadarama ng ganito ? 
 Tingnan natin ang tatlong karaniwang dahilan . 
 Maaari Tayong Pighatiin ng Ating Pagiging Likas na Makasalanan 
 5 , 6 . 
 Anong kaaliwan ang masusumpungan sa Roma 7 : 22 - 25 ? 
 Di - tulad ng masasamang indibiduwal na “ nawalan na ng lahat ng pakiramdam sa moral , ” ang tunay na mga Kristiyano ay napipighati dahil sa kanilang pagiging makasalanan . 
 Baka nadarama nila ang nadama ni Pablo , na sumulat : “ Tunay ngang nalulugod ako sa kautusan ng Diyos ayon sa aking pagkatao sa loob , ngunit nakikita ko sa aking mga sangkap ang isa pang kautusan na nakikipagdigma laban sa kautusan ng aking pag - iisip at dinadala akong bihag sa kautusan ng kasalanan na nasa aking mga sangkap . ” 
 Saka napabulalas si Pablo : “ Miserableng tao ako ! ” ​ — Roma 7 : 22 - 24 . 
 Nadama mo na rin ba ang nadama ni Pablo ? 
 Hindi naman mali na maging palaisip ka sa iyong mga di - kasakdalan , sapagkat idiniriin nito sa iyo kung gaano kalubha ang kasalanan at pinatitibay nito ang iyong determinasyong umiwas sa kasamaan . 
 Subalit hindi mo naman kailangang laging mapighati sa iyong mga pagkukulang . 
 Idinagdag pa ni Pablo sa kaniyang pamimighati na sinipi sa itaas : “ Salamat sa Diyos sa pamamagitan ni Jesu - Kristo na ating Panginoon ! ” 
 Oo , nagtiwala si Pablo na matutubos siya ng itinigis na dugo ni Jesus mula sa minanang kasalanan . ​ — Roma 5 : 18 . 
 Ano ang makatutulong sa isang tao upang hindi mapighati dahil sa kaniyang makasalanang mga hilig ? 
 Kung nanghihina ka dahil sa iyong pagiging makasalanan , maaliw ka sana ng mga salita ni apostol Juan , na sumulat : “ Kung ang sinuman ay magkasala , tayo ay may katulong sa Ama , si Jesu - Kristo , isa na matuwid . 
 At siya ay pampalubag - loob na hain para sa ating mga kasalanan , gayunma’y hindi lamang para sa atin kundi para rin naman sa buong sanlibutan . ” 
 Kung napipighati ka dahil sa iyong makasalanang mga hilig , laging tandaan na namatay si Jesus para sa mga makasalanan , hindi para sa sakdal na mga tao . 
 Sa katunayan , “ ang lahat ay nagkasala at nagkukulang sa kaluwalhatian ng Diyos . ” ​ — Roma 3 : 23 . 
 8 , 9 . 
 Bakit natin dapat iwasan ang paghatol sa ating sarili ? 
 Gayunman , ipagpalagay nang nagkasala ka noon nang malubha . 
 Walang - alinlangang ipinanalangin mo na ito kay Jehova , madalas pa nga marahil . 
 Tumanggap ka na ng espirituwal na tulong mula sa Kristiyanong mga elder . 
 Talaga namang nagsisi ka kung kaya kabilang ka pa rin sa kongregasyon . 
 O baka iniwan mo noon ang organisasyon ng Diyos , subalit pagkaraan ay nagsisi ka at naibalik mo ang iyong malinis na katayuan . 
 Alinman dito , baka sumagi pa rin sa iyong isip ang dati mong kasalanan at mapighati ka . 
 Kung mangyari ito , tandaan na si Jehova ay nagpapatawad “ nang sagana ” sa talagang mga nagsisisi . 
 Bukod dito , hindi niya nais na isipin mong nahatulan ka na at wala nang pag - asa . 
 Iyan ang gusto ni Satanas . 
 Mapupuksa ang Diyablo sapagkat iyon ang nararapat sa kaniya , subalit gusto niyang isipin mong gayundin ang nararapat na hatol sa iyo . 
 Huwag mong pahintulutang magtagumpay si Satanas sa pakanang ito na sirain ang iyong pananampalataya . 
 Sa halip , “ manindigan [ ka ] laban sa kaniya ” sa bagay na ito , gaya ng paninindigan mo sa ibang bagay . ​ — 1 Pedro 5 : 9 . 
 Sa Apocalipsis 12 : 10 , tinatawag si Satanas na “ tagapag - akusa sa ating mga kapatid ” ​ — ang mga pinahirang Kristiyano . 
 ‘ Inaakusahan niya sila araw at gabi ’ sa harap ng Diyos . 
 Ang pagbubulay - bulay sa talatang ito ay makatutulong sa iyo na maunawaang matutuwa si Satanas , ang bulaang tagapag - akusa , kung aakusahan at hahatulan mo ang iyong sarili , bagaman hindi ito ginagawa ni Jehova . 
 Bakit ka patuloy na mamimighati dahil sa iyong mga pagkukulang hanggang sa puntong parang gusto mo nang sumuko ? 
 Huwag mong hayaang sirain ni Satanas ang iyong kaugnayan sa Diyos . 
 Huwag mong hayaang bulagin ka ng Diyablo sa katotohanang si Jehova ay “ maawain at magandang - loob , mabagal sa pagkagalit at sagana sa maibiging - kabaitan . ” ​ — Exodo 34 : 6 . 
 Nakapanghihina ng Loob ang Ating mga Limitasyon 
 Sa anu - anong paraan nakapanghihina ng loob ang mga limitasyon natin ? 
 Pinanghihinaan ng loob ang ilang Kristiyano dahil naaapektuhan ng kanilang mga limitasyon ang paglilingkod nila sa Diyos . 
 Ganoon ka rin ba ? 
 Baka hindi ka na makagugol ng maraming panahon sa ministeryo gaya ng dati dahil sa malubhang sakit , katandaan , o iba pang kalagayan . 
 Totoong pinasisigla ang mga Kristiyano na bilhin ang panahon para sa paglilingkod sa Diyos . 
 Pero paano kung talagang hindi ka na makagawa ng higit sa ministeryo dahil sa mga limitasyon anupat pinanghihinaan ka na ng loob ? 
 Paano tayo makikinabang sa payo ni Pablo sa Galacia 6 : 4 ? 
 Hinihimok tayo ng Bibliya na huwag maging makupad kundi maging “ mga tagatulad niyaong mga sa pamamagitan ng pananampalataya at pagtitiis ay nagmamana ng mga pangako . ” 
 Magagawa lamang natin ito kung susuriin natin ang kanilang mainam na halimbawa at tutularan ang kanilang pananampalataya . 
 Gayunman , hindi tayo makikinabang kung ihahambing natin ang ating sarili sa iba at sasabihing hindi pa rin sapat ang nagagawa natin . 
 Kung gayon , makabubuting ikapit natin ang payo ni Pablo : “ Patunayan ng bawat isa kung ano ang kaniyang sariling gawa , at kung magkagayon ay magkakaroon siya ng dahilan na magbunyi may kinalaman sa kaniyang sarili lamang , at hindi kung ihahambing sa ibang tao . ” ​ — Galacia 6 : 4 . 
 Bakit tayo makapagbubunyi sa paglilingkuran natin kay Jehova ? 
 May mabuting dahilan ang mga Kristiyano para magbunyi , kahit nalilimitahan sila ng malulubhang sakit . 
 Tinitiyak sa atin ng Bibliya : “ Ang Diyos ay hindi liko upang limutin ang inyong gawa at ang pag - ibig na ipinakita ninyo para sa kaniyang pangalan . ” 
 Baka nahihirapan ka nang gawin ang mga bagay na nagagawa mo noon dahil sa mga kalagayang hindi mo kontrolado . 
 Gayunman , sa tulong ni Jehova , maaaring marami ka pang magagawa sa ilang aspekto ng ministeryong Kristiyano , gaya ng pagpapatotoo sa telepono at sa sulat . 
 Makatitiyak kang pagpapalain ka ng Diyos na Jehova dahil sa iyong buong - kaluluwang paglilingkod at sa pag - ibig na ipinakikita mo sa kaniya at sa iyong kapuwa . ​ — Mateo 22 : 36 - 40 . 
 Nakapanghihimagod ang “ mga Panahong Mapanganib ” 
 13 , 14 . ( a ) Sa anong paraan nakapipighati sa atin ang ‘ mga panahong ito na mapanganib ’ ? 
 ( b ) Paanong kitang - kita sa ngayon ang kawalan ng likas na pagmamahal ? 
 Bagaman inaasam - asam natin ang buhay sa matuwid na bagong sanlibutan ng Diyos , nabubuhay pa rin tayo ngayon sa “ mga panahong mapanganib na mahirap pakitunguhan . ” 
 Naaaliw tayo dahil alam natin na ang nakapipighating mga pangyayari ay palatandaang malapit na ang pagliligtas sa atin . 
 Pero naaapektuhan pa rin tayo ng mga kalagayan sa palibot natin . 
 Halimbawa , paano kung wala kang trabaho ? 
 Baka mahirap makahanap ng trabaho , at sa paglipas ng mga buwan , baka mag - alinlangan ka kung nakikita ba ni Jehova ang iyong kalagayan o naririnig niya ang iyong mga panalangin . 
 O baka naging biktima ka ng pagtatangi o iba pang anyo ng kawalang - katarungan . 
 Kahit sa pagbabasa pa lamang ng mga ulong balita sa diyaryo , maaaring madama mo na ang nadama ng matuwid na lalaking si Lot , na “ lubhang nabagabag ” ( “ nanghimagod , ” Young’s Literal Translation of the Holy Bible ) sa mahahalay na paggawi ng mga taong nakapaligid sa kaniya . ​ — 2 Pedro 2 : 7 . 
 May isang partikular na aspekto ng mga huling araw na hindi natin maipagwawalang - bahala . 
 Inihula ng Bibliya na marami ang “ mga walang likas na pagmamahal . ” 
 Hindi na nakikita sa maraming pamilya ang pagmamahalan . 
 Oo , “ ipinahihiwatig ng mga katibayan na ang mga tao ay mas malamang na mapatay , masaktan , o maabuso sa emosyonal o seksuwal na paraan ng kanilang kapamilya kaysa ninuman , ” ang sabi ng aklat na Family Violence . 
 “ Ang lugar kung saan dapat mahalin ang mga tao at makadamang ligtas sila ang siyang pinakamapanganib na lugar para sa ilang bata at adulto . ” 
 Ang mga nahantad sa di - magandang kapaligiran sa tahanan ay baka dumanas sa kalaunan ng pana - panahong kabalisahan at kawalang - pag - asa . 
 Paano kung ganito ang kalagayan mo ? 
 Sa anong paraan nakahihigit ang pag - ibig ni Jehova sa pag - ibig ng tao ? 
 Umawit ang salmistang si David : “ Sakaling iwan ako ng aking ama at ng aking ina , si Jehova mismo ang kukupkop sa akin . ” 
 Nakaaaliw ngang malaman na ang pag - ibig ni Jehova ay nakahihigit sa pag - ibig ng sinumang magulang na tao ! 
 Gaano man kasakit ang itakwil , maltratuhin , o iwan ng isang magulang , bale - wala ito sa laki ng pagmamalasakit sa iyo ni Jehova . 
 Tandaan na inilalapit ng Diyos ang mga iniibig niya . 
 Anuman ang naging pagtrato sa iyo ng mga tao , iniibig ka ng iyong makalangit na Ama ! 
 Praktikal na mga Hakbang Para Maibsan ang Panlulumo 
 16 , 17 . 
 Kapag nanlulumo , ano ang magagawa ng isang tao para mapanatili ang kaniyang espirituwal na lakas ? 
 May magagawa kang praktikal na mga hakbang para makayanan ang panlulumo . 
 Halimbawa , sundin mo ang isang nakapagpapatibay na programa ng mga gawaing Kristiyano . 
 Magbulay - bulay sa Salita ng Diyos , lalo na kapag hindi mo na halos makayanan ang panghihina ng loob . 
 Umawit ang salmista : “ Nang sabihin ko : ‘ Ang aking paa ay tiyak na susuray - suray , ’ ang iyong maibiging - kabaitan , O Jehova , ay patuloy na umalalay sa akin . 
 Nang ang aking mga nakababalisang kaisipan ay dumami sa loob ko , ang iyong mga pang - aaliw ay nagsimulang humaplos sa aking kaluluwa . ” 
 Tutulong ang regular na pagbabasa ng Bibliya upang mapuno ang iyong isip ng mga salitang nakaaaliw at kaisipang nakapagpapatibay . 
 Napakahalaga rin ng pananalangin . 
 Kahit hindi mo masabi ang lahat ng iyong nadarama , alam ni Jehova ang gusto mong sabihin . 
 Ito ang tiniyak sa atin ng salmista : “ Ihagis mo ang iyong pasanin kay Jehova , at siya ang aalalay sa iyo . 
 Hindi niya kailanman ipahihintulot na ang matuwid ay makilos . ” ​ — Awit 55 : 22 . 
 Anu - anong praktikal na hakbang ang magagawa ng isang taong nanlulumo ? 
 Nanlulumo ang ilan dahil sa clinical depression . 
 * Kung may ganito kang sakit , sikapin mong ituon ang iyong pansin sa bagong sanlibutan ng Diyos at sa panahong “ walang sinumang tumatahan ang magsasabi : ‘ Ako ay may sakit . ’ ” 
 Kung hindi lamang pansamantala ang nadarama mong kawalan ng pag - asa , makabubuti sa iyo kung magpapatingin ka sa doktor . 
 Mahalaga rin ang pangangalaga sa iyong pangangatawan . 
 Baka makatulong ang masusustansiyang pagkain at pag - eehersisyo . 
 Tiyakin mong sapat ang iyong pahinga . 
 Huwag magpuyat sa panonood ng telebisyon , at iwasan ang mga paglilibang na lubhang magpapahirap sa iyong katawan at emosyon . 
 Higit sa lahat , magpatuloy sa makadiyos na mga gawain ! 
 Bagaman hindi pa panahon para ‘ pahirin ni Jehova ang bawat luha , ’ tutulungan ka niyang magbata . ​ — Apocalipsis 21 : 4 ; 1 Corinto 10 : 13 . 
 Namumuhay “ sa Ilalim ng Makapangyarihang Kamay ng Diyos ” 
 Ano ang pangako ni Jehova sa mga napipighati ? 
 Tinitiyak sa atin ng Bibliya na bagaman marami ang mga kapahamakan ng matuwid , “ mula sa lahat ng mga iyon ay inililigtas siya ni Jehova . ” 
 Paano ito ginagawa ng Diyos ? 
 Nang paulit - ulit na manalangin si apostol Pablo para iligtas siya mula sa kaniyang “ tinik sa laman , ” sinabi sa kaniya ni Jehova : “ Ang aking kapangyarihan ay pinasasakdal sa kahinaan . ” 
 Ano ang ipinangako ni Jehova kay Pablo , at ano ang pangako niya sa iyo ? 
 Hindi ang dagliang lunas , kundi ang kakayahang magbata . 
 Sa kabila ng mga pagsubok na dinaranas natin , ano ang tinitiyak sa atin ng 1 Pedro 5 : 6 , 7 ? 
 Sumulat si apostol Pedro : “ Magpakababa kayo sa ilalim ng makapangyarihang kamay ng Diyos , upang maitaas niya kayo sa takdang panahon ; habang inihahagis ninyo sa kaniya ang lahat ng inyong kabalisahan , sapagkat siya ay nagmamalasakit sa inyo . ” 
 Dahil nagmamalasakit sa iyo si Jehova , hindi ka niya pababayaan . 
 Aalalayan ka niya sa kabila ng mga pagsubok na dinaranas mo . 
 Tandaan na ang tapat na mga Kristiyano ay nasa “ ilalim ng makapangyarihang kamay ng Diyos . ” 
 Habang naglilingkod tayo kay Jehova , binibigyan niya tayo ng lakas para makapagbata . 
 Kung tapat tayo sa kaniya , walang makapagdudulot sa atin ng permanenteng pinsala sa espirituwal . 
 Kung gayon , manatili sana tayong tapat kay Jehova upang matanggap natin ang buhay na walang hanggan sa ipinangako niyang bagong sanlibutan at masaksihan natin ang araw kung kailan permanente niyang ililigtas ang mga napipighati ! 
 [ Mga talababa ] 
 Binago ang pangalan . 
 Ang clinical depression ay hindi lamang panghihina ng loob kundi isang nasuring sakit kung saan napakatindi at patuloy ang nadaramang kalungkutan . 
 Para sa higit pang impormasyon , tingnan Ang Bantayan ng Oktubre 15 , 1988 , pahina 25 - 9 ; Nobyembre 15 , 1988 , pahina 21 - 4 ; at Setyembre 1 , 1996 , pahina 30 - 1 . 
 Naaalaala Mo Ba ? 
 • Bakit napipighati maging ang mga lingkod ni Jehova ? 
 • Anu - ano ang mga dahilan ng panlulumo ng ilan sa bayan ng Diyos ? 
 • Paano tayo tinutulungan ni Jehova na makayanan ang ating mga kabalisahan ? 
 • Sa anong paraan tayo nasa “ ilalim ng makapangyarihang kamay ng Diyos ” ? 
 [ Mga larawan sa pahina 25 ] 
 Sa kabila ng mga pagsubok , may dahilan para magsaya ang bayan ni Jehova 
 [ Larawan sa pahina 28 ] 
 Ang pagpapatotoo sa telepono ay isa sa pinakamainam na paraan para maibigay mo kay Jehova ang iyong buong makakaya 
 Magpakarunong ​ — Matakot sa Diyos ! 
 “ Ang pagkatakot kay Jehova ang siyang pasimula ng karunungan . ” ​ — KAWIKAAN 9 : 10 . 
 Bakit iniisip ng marami na mahirap unawain ang ideya ng pagkatakot sa Diyos ? 
 NOON , kapag sinabi mong may takot sa Diyos ang isang tao , itinuturing itong papuri . 
 Sa ngayon , iniisip ng marami na makaluma at mahirap unawain ang ideya ng pagkatakot sa Diyos . 
 ‘ Kung ang Diyos ay pag - ibig , ’ baka itanong nila , ‘ bakit ako matatakot sa kaniya ? ’ 
 Para sa kanila , ang takot ay isang negatibo at nakapanghihina pa ngang uri ng damdamin . 
 Gayunman , ang tunay na pagkatakot sa Diyos ay may mas malawak na kahulugan at , gaya ng makikita natin , hindi ito basta damdamin lamang o emosyon . 
 2 , 3 . 
 Ano ang nasasangkot sa tunay na pagkatakot sa Diyos ? 
 Ayon sa pagkakagamit sa Bibliya , ang pagkatakot sa Diyos ay isang positibong katangian . 
 Ito ay taimtim na pagpipitagan at matinding paggalang sa Diyos , isang masidhing pagnanais na palugdan siya . 
 Sangkot dito ang pagtanggap at mahigpit na pagsunod sa mga pamantayang moral ng Diyos at pagnanais na mamuhay ayon sa panuntunan ng Diyos hinggil sa mabuti o masama . 
 Sinasabi ng isang reperensiyang akda na ang gayong kapaki - pakinabang na uri ng pagkatakot ay nagpapahiwatig ng “ mahalagang saloobin hinggil sa Diyos na nag - uudyok sa isa na gumawi nang may katalinuhan at umiwas sa bawat uri ng kasamaan . ” 
 Angkop naman ito dahil sinasabi sa atin ng Salita ng Diyos : “ Ang pagkatakot kay Jehova ang siyang pasimula ng karunungan . ” ​ — Kawikaan 9 : 10 . 
 Totoong nauugnay sa maraming aspekto ng gawain ng mga tao ang pagkatakot sa Diyos . 
 Nauugnay ito hindi lamang sa karunungan kundi sa kagalakan , kapayapaan , kasaganaan , mahabang buhay , pag - asa , pananalig , at pagtitiwala . 
 May malapit na kaugnayan ito sa pananampalataya at pag - ibig . 
 Sa katunayan , saklaw nito ang ating kaugnayan sa Diyos at sa kapuwa . 
 Nasasangkot sa pagkatakot sa Diyos ang matibay na pananalig na ang ating makalangit na Ama ay nagmamalasakit sa atin bilang mga indibiduwal at na handa niya tayong patawarin sa ating mga pagkakasala . 
 Ang di - nagsisising mga balakyot lamang ang dapat manghilakbot sa Diyos . 
 * ​ — Hebreo 10 : 26 - 31 . 
 Matutong Matakot kay Jehova 
 Ano ang makatutulong sa atin na ‘ matutuhang matakot kay Jehova ’ ? 
 Yamang mahalaga ang pagkatakot sa Diyos upang makagawa ng matalinong mga desisyon at makatanggap ng mga pagpapala ng Diyos , paano tayo ‘ matututong matakot nang wasto kay Jehova ’ ? 
 Maraming halimbawa ng mga lalaki at babaing may takot sa Diyos ang iniulat sa Kasulatan para “ sa ating ikatututo . ” 
 Upang matulungan tayong maunawaan kung ano talaga ang kahulugan ng matakot sa Diyos , isaalang - alang natin ang buhay ng isa sa mga halimbawang iyon , si Haring David ng sinaunang Israel . 
 Paano nakatulong kay David ang pagpapastol upang matutuhan ang pagkatakot kay Jehova ? 
 Itinakwil ni Jehova ang unang hari ng Israel , si Saul , dahil sa kaniyang takot sa bayan at kawalan ng makadiyos na takot . 
 Sa kabilang panig , ipinakikita ng landasin ng buhay ni David at ng kaniyang matalik na kaugnayan kay Jehova na isa talaga siyang lalaking may takot sa Diyos . 
 Noong bata pa siya , madalas sa parang si David na nagpapastol ng mga tupa ng kaniyang ama . 
 Ang pagpapastol ni David sa ilalim ng mabituing kalangitan sa gabi ay malamang na nakatulong sa kaniya na maunawaan ang pagkatakot kay Jehova . 
 Bagaman maliit na bahagi lamang ng malawak na uniberso ang nakita ni David , tama ang naging konklusyon niya ​ — karapat - dapat igalang at mahalin ang Diyos . 
 “ Kapag tinitingnan ko ang iyong langit , ang mga gawa ng iyong mga daliri , ang buwan at ang mga bituin na iyong inihanda , ” ang isinulat niya nang maglaon , “ ano ang taong mortal anupat iniingatan mo siya sa isipan , at ang anak ng makalupang tao anupat pinangangalagaan mo siya ? ” ​ — Awit 8 : 3 , 4 . 
 Ano ang nadama ni David nang maunawaan niya ang kadakilaan ni Jehova ? 
 Angkop naman na humanga si David nang ihambing niya ang kaniyang kaliitan sa malawak at mabituing kalangitan . 
 Sa halip na manghilakbot , ang kaalamang ito ay nag - udyok sa kaniya na purihin si Jehova at sabihin : “ Ang langit ay naghahayag ng kaluwalhatian ng Diyos ; at ang gawa ng kaniyang mga kamay ay isinasaysay ng kalawakan . ” 
 Dahil sa pagpipitagang ito sa Diyos , lalong napalapit si David kay Jehova at hinangad ni David na matutuhan at sundin ang Kaniyang sakdal na mga daan . 
 Isip - isipin ang nadama ni David nang umawit siya kay Jehova : “ Ikaw ay dakila at gumagawa ng kamangha - manghang mga bagay ; ikaw ang Diyos , ikaw lamang . 
 Turuan mo ako , O Jehova , ng tungkol sa iyong daan . 
 Lalakad ako sa iyong katotohanan . 
 Pagkaisahin mo ang aking puso na matakot sa iyong pangalan . ” ​ — Awit 86 : 10 , 11 . 
 Paano nakatulong kay David ang pagkatakot sa Diyos sa kaniyang pakikipaglaban kay Goliat ? 
 Nang salakayin ng mga Filisteo ang lupain ng Israel , tinuya ng kanilang tagapagtanggol na si Goliat , na mga tatlong metro ang taas , ang mga Israelita , na sa diwa ay nagsabi ng ganito : ‘ Pumili kayo ng lalaban sa akin ! 
 Kung mananalo siya , maglilingkod kami sa inyo . ’ 
 Takot na takot si Saul at ang buong hukbo niya ​ — maliban kay David . 
 Alam niyang si Jehova ang dapat katakutan , hindi ang sinumang tao , gaano man ito kalakas . 
 “ Ako ay pumaparito sa iyo taglay ang pangalan ni Jehova ng mga hukbo , ” ang sabi ni David kay Goliat , “ at malalaman ng buong kongregasyong ito na hindi sa pamamagitan ng tabak ni sa pamamagitan man ng sibat nagliligtas si Jehova , sapagkat kay Jehova ang pagbabaka . ” 
 Gamit ang kaniyang panghilagpos at isang bato ​ — at sa tulong ni Jehova ​ — ​ napabagsak ni David ang higante . ​ — 1 Samuel 17 : 45 - 47 . 
 Ano ang itinuturo sa atin ng nakaulat na mga halimbawa sa Bibliya ng mga taong may takot sa Diyos ? 
 Gaya ni David , baka napapaharap din tayo sa mga hadlang o mga kaaway na talagang nakapanghihina ng loob . 
 Ano ang maaari nating gawin ? 
 Tulad ng ginawa ni David at ng iba pang tapat noong sinaunang panahon , maaari nating harapin ang mga ito nang may makadiyos na takot . 
 Madaraig ng pagkatakot sa Diyos ang pagkatakot sa tao . 
 Hinimok ng tapat na lingkod ng Diyos na si Nehemias ang kaniyang mga kapuwa Israelita , na ginigipit ng mga mananalansang : “ Huwag kayong matakot dahil sa kanila . 
 Si Jehova na Isa na dakila at kakila - kilabot ang ingatan ninyo sa inyong isipan . ” 
 Sa tulong ni Jehova , matagumpay na naisagawa nina David , Nehemias , at ng iba pang tapat na mga lingkod ng Diyos ang kanilang bigay - Diyos na mga atas . 
 Magagawa rin natin ito kung mayroon tayong makadiyos na takot . 
 Harapin ang mga Problema Nang May Makadiyos na Takot 
 Sa ilalim ng anong mga kalagayan nagpakita si David ng pagkatakot sa Diyos ? 
 Matapos patayin ni David si Goliat , binigyan pa siya ni Jehova ng maraming tagumpay . 
 Subalit tinangka ng mainggiting si Saul na patayin si David ​ — una sa mapusok na paraan , pagkatapos ay sa tusong paraan , at sa dakong huli ay kasama ng isang hukbo . 
 Bagaman tiniyak ni Jehova kay David na magiging hari siya , sa loob ng maraming taon ay kinailangan niyang tumakas , makipaglaban , at maghintay sa panahong iluklok siya ni Jehova bilang hari . 
 Sa lahat ng pangyayaring ito , ipinakita ni David na natatakot siya sa tunay na Diyos . ​ — 1 Samuel 18 : 9 , 11 , 17 ; 24 : 2 . 
 Paano nagpakita si David ng pagkatakot sa Diyos sa harap ng panganib ? 
 Sa isang pagkakataon , tumakas si David patungo kay Akis , ang hari ng Gat , isang lunsod ng mga Filisteo at tinubuang - bayan ni Goliat . 
 Nagsumbong ang mga lingkod ng hari at nagsabing kaaway ng kanilang bansa si David . 
 Ano ang ginawa ni David sa mapanganib na situwasyong iyon ? 
 Marubdob siyang nanalangin kay Jehova . 
 Bagaman kinailangan niyang magkunwaring baliw para makatakas , alam ni David na si Jehova talaga ang nagligtas sa kaniya dahil pinagpala Niya ang kaniyang mga pagsisikap . 
 Ipinakita ng buong - pusong pananalig at pagtitiwala ni David kay Jehova na talagang may takot sa Diyos si David . ​ — Awit 34 : 4 - 6 , 9 - 11 . 
 Paano natin maipakikita ang makadiyos na takot kapag nasa ilalim ng pagsubok , gaya ng ginawa ni David ? 
 Tulad ni David , maipakikita natin ang pagkatakot sa Diyos sa pamamagitan ng pagtitiwala sa kaniyang pangako na tutulungan niya tayong mapagtagumpayan ang ating mga problema . 
 “ Igulong mo kay Jehova ang iyong lakad , at manalig ka sa kaniya , at siya mismo ang kikilos , ” ang sabi ni David . 
 Hindi ito nangangahulugan na wala na tayong gagawin at basta na lamang natin ipauubaya kay Jehova ang ating mga problema at aasang lulutasin niya ang mga ito . 
 Hindi lamang basta nanalangin si David na tulungan siya ng Diyos at pagkatapos ay wala na siyang ginawa . 
 Ginamit niya ang pisikal at intelektuwal na mga kakayahang ipinagkaloob sa kaniya ni Jehova at hinarap ang kaniyang problema . 
 Gayunman , batid ni David na hindi sapat ang pagsisikap ng tao upang magtagumpay . 
 Ganiyan din ang dapat na maging saloobin natin . 
 Kapag nagawa na natin ang ating buong makakaya , ipaubaya na natin kay Jehova ang iba pang bagay . 
 Sa katunayan , kadalasang wala na tayong ibang magagawa kundi manalig kay Jehova . 
 Sa ganitong pagkakataon maipakikita natin bilang indibiduwal ang pagkatakot sa Diyos . 
 Maaaliw tayo ng madamdaming pananalita ni David : “ Ang matalik na kaugnayan kay Jehova ay nauukol sa mga natatakot sa kaniya . ” ​ — Awit 25 : 14 . 
 Bakit natin dapat seryosohin ang ating mga panalangin , at anong saloobin ang dapat nating iwasan ? 
 Kaya dapat nating seryosohin ang ating mga panalangin at ang ating kaugnayan sa Diyos . 
 Kapag lumalapit tayo kay Jehova , dapat tayong “ maniwala na siya nga ay umiiral at na siya ang nagiging tagapagbigay - gantimpala doon sa mga may - pananabik na humahanap sa kaniya . ” 
 At kapag tinutulungan niya tayo , dapat nating ‘ ipakita na mapagpasalamat tayo , ’ gaya ng payo sa atin ni apostol Pablo . 
 Hindi tayo kailanman dapat maging gaya ng inilarawan ng isang makaranasan at pinahirang Kristiyano : “ Itinuturing nila ang Diyos na parang weyter sa langit , ” ang sabi niya . 
 “ Kapag may kailangan sila , gusto nilang tumugon agad siya sa isang pitik ng kanilang daliri . 
 At kapag nakuha na nila ang kanilang gusto , nais nilang umalis na siya . ” 
 Ipinakikita ng gayong saloobin ang kawalan ng makadiyos na takot . 
 Kapag Nabigong Magpakita ng Takot sa Diyos 
 Sa anong pagkakataon hindi naipakita ni David ang paggalang sa Kautusan ng Diyos ? 
 Nang maranasan ni David ang tulong ni Jehova sa panahon ng kabagabagan , sumidhi ang kaniyang pagkatakot sa Diyos at tumibay ang kaniyang pagtitiwala sa Kaniya . 
 Gayunman , sa tatlong kapansin - pansing pagkakataon , nabigong magpakita ng takot sa Diyos si David , na humantong sa kapahamakan . 
 Ang unang pagkakataon ay may kinalaman sa ginawa niyang kaayusan sa paglilipat ng kaban ng tipan ni Jehova patungong Jerusalem sakay ng karwahe sa halip na pasanin ito ng mga Levita , gaya ng tagubilin sa Kautusan ng Diyos . 
 Nang sunggaban ni Uzah , na umaakay sa karwahe , ang Kaban upang alalayan at ipirmi ito , kaagad siyang namatay dahil sa kaniyang “ walang - pitagang pagkilos . ” 
 Oo , nagkasala nang malubha si Uzah , pero nangyari ang kalunus - lunos na bagay na iyon dahil na rin sa pagkabigo ni David na magpakita ng wastong paggalang sa Kautusan ng Diyos . 
 Ang pagkatakot sa Diyos ay nangangahulugan ng pagsunod sa Kaniyang kaayusan . ​ — 2 Samuel 6 : 2 - 9 ; Bilang 4 : 15 ; 7 : 9 . 
 Ano ang ibinunga ng pagbilang ni David sa Israel ? 
 Nang maglaon , inudyukan ni Satanas si David na bilangin ang mga lalaking mandirigma ng Israel . 
 Sa paggawa nito , nabigong magpakita ng takot sa Diyos si David , na humantong sa pagkamatay ng 70,000 Israelita . 
 Bagaman nagsisi si David sa harap ni Jehova , nagdusa siya nang husto at ang mga taong nasa palibot niya . ​ — 2 Samuel 24 : 1 - 16 . 
 Bakit nakagawa si David ng seksuwal na imoralidad ? 
 Sa isa pang pagkakataon , nabigong magpakita ng takot sa Diyos si David at humantong ito sa imoral na ugnayan nila ni Bat - sheba , ang asawa ni Uria . 
 Alam ni David na mali ang mangalunya o magnasa sa asawa ng iba . 
 Nagsimula ang problema nang makita ni David si Bat - sheba na naliligo . 
 Naudyukan sana si David ng wastong pagkatakot sa Diyos na ibaling agad ang kaniyang paningin at isip sa ibang bagay . 
 Sa halip , maliwanag na ‘ patuloy siyang tumingin ’ kay Bat - sheba hanggang sa madaig ng pagnanasa ang kaniyang pagkatakot sa Diyos . 
 Nalimutan ni David na sangkot si Jehova sa lahat ng aspekto ng kaniyang buhay . ​ — Awit 139 : 1 - 7 . 
 Anu - ano ang dinanas ni David dahil sa paggawa niya ng masama ? 
 Nagkaanak si David kay Bat - sheba dahil sa imoral na ugnayang iyon . 
 Di - nagtagal pagkatapos nito , isinugo ni Jehova si propeta Natan upang ihayag ang kasalanan ni David . 
 Nang manauli ang katinuan ni David , nanumbalik ang pagkatakot niya sa Diyos at nagsisi siya . 
 Nakiusap siya kay Jehova na huwag siyang itakwil ni alisin man ang Kaniyang banal na espiritu sa kaniya . 
 Pinatawad ni Jehova si David at pinagaan ang parusa sa kaniya , subalit hindi Niya ipinagsanggalang si David sa lahat ng masasamang resulta ng kaniyang ginawa . 
 Namatay ang anak ni David , at matinding lungkot at trahedya ang sumapit sa kaniyang pamilya mula noon . 
 Napakalaking kabayaran nga dahil sa pagkabigong magpakita ng takot sa Diyos ! ​ — 2 Samuel 12 : 10 - 14 ; 13 : 10 - 14 ; 15 : 14 . 
 Ilarawan ang matinding hinagpis na idinudulot ng makasalanang mga gawa . 
 Sa ngayon , ang pagkabigong magpakita ng takot sa Diyos pagdating sa moral na mga usapin ay maaari ding may masaklap at matagalang epekto . 
 Gunigunihin ang kirot na nadama ng isang asawang babae nang malaman niyang nagtaksil ang kaniyang Kristiyanong asawa samantalang nagtatrabaho ito sa ibang bansa . 
 Dahil sa pagkabigla at pamimighati , gayon na lamang katindi ang kaniyang paghagulhol . 
 Gaano kaya katagal bago maibalik ng asawang lalaki ang pagtitiwala at paggalang ng kaniyang asawa ? 
 Maiiwasan ang gayong kalunus - lunos na resulta kung ang isa ay talagang may takot sa Diyos . ​ — 1 Corinto 6 : 18 . 
 Pinipigilan Tayo ng Pagkatakot sa Diyos na Gumawa ng Kasalanan 
 Ano ang tunguhin at pamamaraan ni Satanas ? 
 Napakabilis na sinisira ni Satanas ang moral na mga pamantayan ng sanlibutan , at gusto niyang pasamain lalo na ang mga tunay na Kristiyano . 
 Upang magawa ito , ginagamit niya ang pinakatuwirang tulay sa ating puso at isip ​ — ang ating mga pandamdam , lalo na ang ating mata at tainga . 
 Ano ang gagawin mo sakaling makakita ka ng imoral na mga larawan , makarinig ng mahalay na mga salita , o mapaharap sa mga taong imoral ? 
 Paano nakatulong sa isang Kristiyano ang makadiyos na takot para mapagtagumpayan niya ang tukso ? 
 Isaalang - alang ang karanasan ni André , * isang Kristiyanong elder , ama , at doktor sa Europa . 
 Kapag panggabi ang trabaho ni André sa ospital , palaging dinidikitan ng mga katrabaho niyang babae ang kaniyang unan ng mga paanyaya ​ — na may mga drowing na puso ​ — ​ para makipagtalik siya sa kanila . 
 Matatag na tinatanggihan ni André ang kanilang alok . 
 Bukod diyan , para makaiwas sa imoral na kasama , humanap siya ng trabaho sa ibang lugar . 
 Talagang isang katalinuhan at umaakay sa mga pagpapala ang pagkatakot sa Diyos sapagkat si André ngayon ay naglilingkod nang part - time sa tanggapang pansangay ng mga Saksi ni Jehova sa kanilang bansa . 
 20 , 21 . ( a ) Paano tayo matutulungan ng pagkatakot sa Diyos na maiwasang magkasala ? 
 ( b ) Ano ang tatalakayin sa susunod na artikulo ? 
 Kung hindi itatakwil ng isang tao ang maling mga kaisipan , baka humantong siya sa punto na handa niyang iwan ang kaniyang mahalagang kaugnayan kay Jehova kapalit ng isang bagay na hindi karapat - dapat sa kaniya . 
 Sa kabilang panig naman , kung natatakot tayo kay Jehova , iiwasan natin ​ — lalayuan pa nga ​ — ​ ang mga tao , lugar , gawain , at libangan na magpapahina ng ating paninindigan hinggil sa moral . 
 Anuman ang kahihiyan o sakripisyong nasasangkot , bale - wala ito kung ihahambing sa pagkawala ng pagsang - ayon ng Diyos . 
 Bahagi ng pagkatakot sa Diyos ang pag - iwas na mahantad tayo sa anumang bagay na imoral , kasama na rito ang lahat ng uri ng pornograpya , anupat ‘ pinalalampas ang ating mga mata sa pagtingin sa walang kabuluhan . ’ 
 Kung gagawin natin ito , makapagtitiwala tayo na ‘ iingatan tayong buháy ’ ni Jehova at paglalaanan niya tayo ng lahat ng talagang kailangan natin . ​ — Awit 84 : 11 ; 119 : 37 . 
 Tunay nga , isang katalinuhan ang pagpapakita ng tunay na pagkatakot sa Diyos sa lahat ng panahon . 
 Pinagmumulan din ito ng tunay na kaligayahan . 
 Liliwanagin ito sa susunod na artikulo . 
 [ Mga talababa ] 
 Tingnan ang artikulong “ Ang Pangmalas ng Bibliya : Bakit Ka Matatakot sa Isang Diyos ng Pag - ibig ? ” 
 sa Enero 8 , 1998 , isyu ng Gumising ! 
 na inilathala ng mga Saksi ni Jehova . 
 Binago ang pangalan . 
 Maipaliliwanag Mo Ba ? 
 • Anu - anong katangiang Kristiyano ang nasasangkot sa pagkatakot sa Diyos ? 
 • Paano nadaraig ng pagkatakot sa Diyos ang pagkatakot sa tao ? 
 • Paano natin maipakikita na tama ang pangmalas natin sa panalangin ? 
 • Paano tayo mapipigilan ng pagkatakot sa Diyos na magkasala ? 
 [ Larawan sa pahina 23 ] 
 Natutong matakot sa Diyos si David nang maobserbahan niya ang mga gawang - kamay ni Jehova 
 [ Mga larawan sa pahina 24 ] 
 Ano ang gagawin mo sakaling mapaharap ka sa isang nakatutuksong situwasyon ? 
 Matakot kay Jehova ​ — Maging Maligaya ! 
 “ Maligaya ang taong natatakot kay Jehova . ” ​ — AWIT 112 : 1 . 
 1 , 2 . 
 Ano ang maidudulot ng pagkatakot kay Jehova ? 
 HINDI basta - basta nakakamit ang kaligayahan . 
 Ang tunay na kaligayahan ay nakadepende sa tamang mga pagpili , paggawa ng tama , at pag - iwas na gumawa ng mali . 
 Ibinigay sa atin ng ating Maylikha , si Jehova , ang kaniyang Salita , ang Bibliya , upang turuan tayo kung paano makakamit ang pinakamainam na uri ng buhay . 
 Kung aalamin at susundin natin ang mga utos ni Jehova , sa gayo’y ipinakikita ang ating pagkatakot sa Diyos , talagang masisiyahan tayo at magiging maligaya . ​ — Awit 23 : 1 ; Kawikaan 14 : 26 . 
 Sa artikulong ito , isasaalang - alang natin ang mga halimbawa sa Bibliya at sa makabagong panahon na nagpapakita kung paanong sa pamamagitan ng tunay na pagkatakot sa Diyos ay malalabanan ng isa ang panggigipit na gumawa ng mali at mapalalakas siyang gawin ang tama . 
 Malalaman natin na ang makadiyos na takot ay makapagdudulot sa atin ng kaligayahan dahil mauudyukan tayo nito na ituwid ang maling landasin , gaya ng kinailangang gawin ni Haring David . 
 Malalaman din natin na ang pagkatakot kay Jehova ay talagang isang mahalagang pamana na maipapasa ng mga magulang sa kanilang mga anak . 
 Tunay nga , tinitiyak sa atin ng Salita ng Diyos : “ Maligaya ang taong natatakot kay Jehova . ” ​ — Awit 112 : 1 . 
 Panunumbalik ng Nawalang Kaligayahan 
 Ano ang tumulong kay David na maibalik ang dati niyang kaugnayan kay Jehova matapos siyang magkasala ? 
 Gaya ng tinalakay sa naunang artikulo , sa tatlong pagkakataon ay nabigong magpakita si David ng wastong makadiyos na takot , na umakay sa kaniya na magkasala . 
 Gayunman , ipinakikita ng kaniyang pagtugon sa disiplina ni Jehova na talagang isa siyang taong may takot sa Diyos . 
 Ang kaniyang pagpipitagan at paggalang sa Diyos ang nagtulak sa kaniya na aminin ang kaniyang pagkakasala , ituwid ang kaniyang landas , at gumawa ng mga hakbang upang maibalik ang mabuting kaugnayan niya kay Jehova . 
 Bagaman nagdusa siya pati na ang ibang tao dahil sa kaniyang pagkakamali , natamo pa rin niya ang patuloy na pag - alalay at pagpapala ni Jehova dahil sa kaniyang tunay na pagsisisi . 
 Ang mga Kristiyano sa ngayon na posibleng makagawa ng malubhang pagkakasala ay tiyak na mapapatibay ng halimbawa ni David . 
 Paano nakatutulong ang pagkatakot sa Diyos upang mapanumbalik ng isa ang kaniyang kaligayahan ? 
 Kunin nating halimbawa ang situwasyon ni Sonja . 
 * Bagaman naglilingkod si Sonja bilang buong - panahong ebanghelisador , napasama siya sa masasamang kasama , nasangkot sa di - makakristiyanong paggawi , at kinailangang itiwalag sa kongregasyong Kristiyano . 
 Nang matauhan , ginawa ni Sonja ang lahat para muli siyang magkaroon ng mabuting kaugnayan kay Jehova . 
 Nang maglaon , naibalik siya sa kongregasyon . 
 Sa kabila ng lahat ng pinagdaanan niya , hinding - hindi nawala ang pagnanais ni Sonja na paglingkuran si Jehova . 
 Sa kalaunan , muli siyang pumasok sa buong - panahong ministeryo bilang payunir . 
 Bandang huli , nakapag - asawa siya ng isang mahusay na Kristiyanong elder , at masaya siya ngayong naglilingkod sa kongregasyon kasama ng kaniyang asawa . 
 Bagaman ikinalulungkot ni Sonja na nalihis siya nang ilang panahon sa landasing Kristiyano , natutuwa naman siya na natulungan siya ng kaniyang pagkatakot sa Diyos na manumbalik kay Jehova . 
 Mas Mainam Nang Magdusa Kaysa Magkasala 
 5 , 6 . 
 Ipaliwanag kung paano at bakit pinalampas ni David ang dalawang pagkakataong puwede na sana niyang patayin si Saul . 
 Siyempre pa , lalong mabuti kung sa tulong ng pagkatakot sa Diyos ay maiwasan ng isa na gumawa ng kasalanan . 
 Totoo ito sa naging karanasan ni David . 
 Minsan , nang tugisin ni Saul si David , kasama ang tatlong libong sundalo , pumasok si Saul sa isang yungib ​ — ang mismong yungib na pinagtataguan ni David at ng kaniyang mga tauhan . 
 Sinulsulan si David ng kaniyang mga tauhan na patayin na si Saul . 
 Hindi ba’t para ngang ibinibigay na ni Jehova sa kamay ni David ang mahigpit nitong kaaway ? 
 Tahimik na gumapang si David papunta kay Saul at pinutol niya ang laylayan ng damit nito . 
 Dahil natatakot sa Diyos si David , kahit ang pagkilos na iyon na hindi naman talaga nakapinsala ay bumagabag pa rin ng kaniyang budhi . 
 Pinangalat ni David ang kaniyang naguguluhang mga tauhan na sinasabi : “ Malayong mangyari , sa ganang akin , mula sa pangmalas ni Jehova , na gawin ko ang bagay na ito sa aking panginoon , na pinahiran ni Jehova . ” 
 * ​ — 1 Samuel 24 : 1 - 7 . 
 Sa isa pang pagkakataon , nagkakampo si Saul para magpalipas ng gabi , at “ isang mahimbing na tulog mula kay Jehova ” ang sumapit sa kaniya at sa kaniyang mga tauhan . 
 Dali - daling pumunta si David at ang kaniyang matapang na pamangking si Abisai sa mismong gitna ng kampo at tumayo kung saan natutulog si Saul . 
 Gusto ni Abisai na patayin na si Saul . 
 Pinigilan ni David si Abisai at nagtanong : “ Sino ang nag - unat ng kaniyang kamay laban sa pinahiran ni Jehova at nanatiling walang - sala ? ” ​ — 1 Samuel 26 : 9 , 12 . 
 Ano ang pumigil kay David na magkasala ? 
 Bakit hindi pinatay ni David si Saul samantalang dalawang beses siyang nagkaroon ng pagkakataong gawin ito ? 
 Dahil mas natatakot siya kay Jehova kaysa kay Saul . 
 Dahil sa wastong pagkatakot sa Diyos , handa si David na magdusa , kung kinakailangan , sa halip na magkasala . 
 Lubos siyang nagtitiwala na pangangalagaan ni Jehova ang Kaniyang bayan at pati siya bilang indibiduwal . 
 Alam ni David na ang pagsunod at pagtitiwala sa Diyos ay magdudulot ng kaligayahan at maraming pagpapala , samantalang ang pagwawalang - bahala sa Diyos ay magdudulot ng di - pagsang - ayon ng Diyos . 
 Alam din niya na tutuparin ng Diyos ang Kaniyang pangako na gawin siyang hari at aalisin Niya si Saul sa Kaniyang takdang panahon at paraan . ​ — 1 Samuel 26 : 10 . 
 Nagdudulot ng Kaligayahan ang Pagkatakot sa Diyos 
 Paano naging mainam na halimbawa ang reaksiyon ni David nang mapaharap siya sa maigting na kalagayan ? 
 Bilang mga Kristiyano , inaasahan nating daranas tayo ng panunuya , pag - uusig , at iba pang mga pagsubok . 
 Kung minsan , baka nagkakaproblema pa nga tayo sa ating mga kapananampalataya . 
 Gayunpaman , alam natin na nakikita ni Jehova ang lahat ng bagay , naririnig niya ang ating mga panalangin at , sa tamang panahon , itutuwid niya ang mga bagay - bagay ayon sa kaniyang kalooban . 
 Kaya sa halip na katakutan ang mga sumasalansang sa atin , sa Diyos tayo natatakot at umaasang ililigtas niya tayo . 
 Tulad ni David , hindi natin ipinaghihiganti ang ating sarili , ni ikinokompromiso man ang matuwid na mga pamantayan para maiwasan ang pagdurusa . 
 Nagdudulot ito ng kaligayahan sa bandang huli . 
 Subalit paano ito mangyayari ? 
 Magbigay ng halimbawa kung paano makapagdudulot ng kaligayahan ang pagkatakot sa Diyos sa kabila ng pag - uusig . 
 “ Naalaala ko ang isang ina at ang kaniyang tin - edyer na anak na babae na tumangging bumili ng kard ng partido sa pulitika dahil sa kanilang Kristiyanong neutralidad , ” ang kuwento ng isang matagal nang misyonero sa Aprika . 
 “ Buong - lupit silang nilapastangan ng pulutong ng mga lalaki at saka sinabihang umuwi . 
 Habang naglalakad pauwi , sinikap aliwin ng ina ang umiiyak niyang anak , na pinipilit namang intindihin kung bakit ito nangyari sa kanila . 
 Hindi sila masaya noon , pero malinis ang kanilang budhi . 
 Bandang huli , napakasaya nila dahil sinunod nila ang Diyos . 
 Kung bumili sila ng kard ng partido , matutuwa ang pulutong . 
 Baka bigyan pa sila ng soft drink at sayawan pa sila habang papauwi . 
 Pero dahil alam ng mag - ina na nakipagkompromiso sila , sila na marahil ang pinakamalungkot na tao sa buong daigdig . ” 
 Dahil sa kanilang pagkatakot sa Diyos , naiwasan nila ang lahat ng iyon . 
 10 , 11 . 
 Anu - ano ang mabubuting resulta ng pagkatakot sa Diyos ng isang babae ? 
 Nagdudulot din ng kaligayahan ang pagpapakita ng makadiyos na takot kapag napaharap sa mga pagsubok na nagsasangkot ng paggalang sa kabanalan ng buhay . 
 Nang ipinagbubuntis ni Mary ang kaniyang ikatlong anak , hinimok siya ng doktor na ipalaglag ang bata . 
 “ Delikado ang kalagayan mo , ” ang sabi niya . 
 “ Anumang oras ay puwedeng magkaroon ng mga komplikasyon na magsasapanganib ng buhay mo at maaaring mamatay ka sa loob ng 24 oras . 
 Pagkatapos , mamamatay rin ang bata . 
 Kahit ano pa ang gawin mo , walang garantiya na magiging normal ang bata . ” 
 Nakikipag - aral na noon ng Bibliya si Mary sa mga Saksi ni Jehova subalit hindi pa siya bautisado . 
 “ Pero , ” ang sabi ni Mary , “ desidido pa rin akong paglingkuran si Jehova , at determinado akong manatiling masunurin sa kaniya , anuman ang mangyari . ” ​ — Exodo 21 : 22 , 23 . 
 Sa kaniyang pagdadalang - tao , naging abala si Mary sa pag - aaral ng Bibliya at pag - aalaga sa kaniyang pamilya . 
 Sa wakas , isinilang ang bata . 
 “ Medyo mas mahirap ang panganganak ko kaysa sa naunang dalawa , pero wala namang naging malaking komplikasyon , ” ang sabi ni Mary . 
 Natulungan si Mary ng pagkatakot sa Diyos na magkaroon ng mabuting budhi , at di - nagtagal ay nabautismuhan siya . 
 Nang lumaki ang batang iyon , natuto rin siyang matakot kay Jehova , at siya ngayon ay naglilingkod sa isa sa mga tanggapang pansangay ng mga Saksi ni Jehova . 
 ‘ Patibayin ang Sarili sa Pamamagitan ni Jehova ’ 
 Paano pinatibay si David ng pagkatakot sa Diyos ? 
 Ang pagkatakot ni David kay Jehova ay hindi lamang pumigil sa kaniya na magkasala . 
 Pinatibay siya nito na kumilos nang may determinasyon at katalinuhan sa ilalim ng mahirap na mga kalagayan . 
 Sa loob ng isang taon at apat na buwan , nanganlong si David at ang kaniyang mga tauhan sa Ziklag sa karatig na lupain ng mga Filisteo para matakasan si Saul . 
 Minsan , nang wala ang mga kalalakihan , sinunog ng mga mandarambong na Amalekita ang lunsod at tinangay ang lahat ng kanilang asawa , anak , at kawan . 
 Nang makabalik sila at matuklasan ang nangyari , tumangis si David at ang kaniyang mga tauhan . 
 Biglang nauwi sa galit ang pamimighati , at sinabi ng mga tauhan ni David na babatuhin nila siya . 
 Bagaman nabagabag , hindi nawalan ng pag - asa si David . 
 Dahil may takot siya sa Diyos , bumaling siya kay Jehova , at “ pinatibay [ niya ] ang kaniyang sarili sa pamamagitan ni Jehova . ” 
 Sa tulong ng Diyos , natalo ni David at ng kaniyang mga tauhan ang mga Amalekita at nabawi nila ang lahat ng tinangay ng mga ito . ​ — 1 Samuel 30 : 1 - 20 . 
 13 , 14 . 
 Paano natulungan ng pagkatakot sa Diyos ang isang Kristiyano na gumawa ng mabuting pagpapasiya ? 
 Ang mga lingkod ng Diyos sa ngayon ay napapaharap din sa katulad na mga situwasyon na humihiling ng pagtitiwala kay Jehova at tapang na kumilos nang may determinasyon . 
 Isaalang - alang ang halimbawa ni Kristina . 
 Bata pa si Kristina ay nakikipag - aral na siya ng Bibliya sa mga Saksi ni Jehova . 
 Subalit gusto niyang maging piyanista at magkaroon ng sariling konsyerto , at malapit na niya itong matamo . 
 Bukod diyan , nahihiya siya at ninenerbiyos sa pangangaral kaya takót siyang tanggapin ang mga responsibilidad na kaakibat ng pagiging isang bautisadong lingkod ni Jehova . 
 Habang patuloy na pinag - aaralan ni Kristina ang Salita ng Diyos , unti - unti niyang nadama ang kapangyarihan nito . 
 Natututo na siyang matakot sa Diyos , at natanto niya na umaasa si Jehova na iibigin Siya ng Kaniyang mga lingkod nang kanilang buong puso , isip , kaluluwa , at lakas . 
 Ito ang nag - udyok sa kaniya na ialay ang kaniyang sarili kay Jehova at magpabautismo . 
 Humingi si Kristina ng tulong kay Jehova para sumulong sa espirituwal . 
 “ Alam kong bahagi na ng buhay ng isang piyanista sa konsyerto ang palaging pagbibiyahe at ang mga kontrata na tumugtog ng humigit - kumulang 400 konsyerto sa isang taon , ” ang paliwanag ni Kristina . 
 “ Kaya nagpasiya na lamang akong magturo para may pagkakitaan at maglingkod bilang buong - panahong ebanghelisador . ” 
 Nang panahong iyon , nakaiskedyul na si Kristina na lumabas sa kauna - unahang pagkakataon sa isang konsyerto na gaganapin sa pinakakilalang bulwagang pangkonsyerto sa kanilang bansa . 
 “ Ang konsyertong iyon ang naging una at huli kong konsyerto , ” ang sabi niya . 
 Nakapag - asawa si Kristina ng isang Kristiyanong elder . 
 Sa ngayon , magkasama silang naglilingkod sa isa sa mga tanggapang pansangay ng mga Saksi ni Jehova . 
 Maligaya siya dahil binigyan siya ni Jehova ng lakas para makapagpasiya nang tama at nagagamit niya ngayon ang kaniyang panahon at lakas sa paglilingkod sa Kaniya . 
 Isang Mahalagang Pamana 
 Ano ang gustong ipamana ni David sa kaniyang mga anak , at paano niya ito ginawa ? 
 “ Halikayo , kayong mga anak , makinig kayo sa akin , ” ang isinulat ni David . 
 “ Ang pagkatakot kay Jehova ang ituturo ko sa inyo . ” 
 Bilang ama , determinado si David na ipasa sa kaniyang mga anak ang isang mahalagang pamana ​ — ang tunay , timbang , at kapaki - pakinabang na pagkatakot kay Jehova . 
 Sa salita at gawa , ipinakita ni David na si Jehova ay hindi isang mapaghanap at nakakatakot na Diyos , na naghihintay na may lumabag sa Kaniyang mga kautusan , kundi isang maibigin , mapagmalasakit , at mapagpatawad na Ama ng Kaniyang makalupang mga anak . 
 “ Sinong makasisiyasat ng kaniyang mga kamalian ? ” 
 ang tanong ni David . 
 Pagkatapos , bilang pahiwatig na nagtitiwala siyang hindi palaging pinupuna ni Jehova ang ating mga pagkakamali , sinabi pa niya : “ Paliwanagin mo ako sa mga kubling kamalian . ” 
 Sa kabaligtaran , natitiyak ni David na kung gagawin niya ang kaniyang buong makakaya , magiging kaayaaya kay Jehova ang kaniyang mga sinasabi at iniisip . ​ — Awit 19 : 12 , 14 , Ang Biblia . 
 16 , 17 . 
 Paano matuturuan ng mga magulang ang kanilang mga anak na matakot kay Jehova ? 
 Isang mabuting halimbawa si David para sa mga magulang sa ngayon . 
 “ Pinalaki kami sa katotohanan ng aming mga magulang sa paraang masisiyahan kami na maging bahagi nito , ” ang sabi ni Ralph , na naglilingkod sa isang tanggapang pansangay ng mga Saksi ni Jehova kasama ng kaniyang kapatid na lalaki . 
 “ Noong bata kami , isinasali nila kami sa mga usapan tungkol sa mga gawain ng kongregasyon , at nanabik kami sa katotohanan tulad nila . 
 Habang lumalaki kami , itinimo nila sa aming isip na makagagawa kami ng kapaki - pakinabang na mga bagay sa paglilingkod kay Jehova . 
 Sa katunayan , sa loob ng maraming taon , tumira ang pamilya namin sa isang bansang may malaking pangangailangan para sa mga mamamahayag ng Kaharian at tumulong kaming magtatag ng bagong mga kongregasyon . 
 “ Hindi ang maraming mahigpit na mga alituntunin ang tumulong sa amin na manatili sa tamang landas kundi ang pagkaalam na para sa aming mga magulang , si Jehova ay totoong - totoo at napakabait at napakabuti . 
 Nais nilang makilalang mabuti si Jehova at paluguran siya , at natuto kami mula sa kanilang halimbawa ng tunay na pagkatakot sa Diyos at pag - ibig sa kaniya . 
 Kahit na nakagagawa kami ng mali , hindi ipinadarama sa amin ng aming mga magulang na hindi na kami mahal ni Jehova ; ni hindi rin nila kami basta na lang hinihigpitan dahil sa galit . 
 Kadalasan nang may - kahinahunan nila kaming kinakausap , at kung minsan ay naluluha pa nga si Inay , sa pagsisikap na abutin ang aming puso . 
 At naging mabisa ito . 
 Natutuhan namin mula sa pananalita at mga gawa ng aming mga magulang na ang pagkatakot kay Jehova ay isang napakagandang bagay at na ang pagiging kaniyang Saksi ay isang kagalakan at kasiyahan , hindi isang pabigat . ” ​ — 1 Juan 5 : 3 . 
 Ano ang maidudulot sa atin ng pagkatakot sa tunay na Diyos ? 
 Sa “ mga huling salita ni David , ” mababasa natin : “ Kapag ang namamahala sa sangkatauhan ay matuwid , na namamahalang may pagkatakot sa Diyos , kung magkagayon ay gaya iyon ng liwanag sa kinaumagahan , kapag sumisikat ang araw . ” 
 Maliwanag na naunawaan ni Solomon , anak ni David at kahalili nito , ang pananalitang iyon yamang hiniling niya kay Jehova na bigyan siya ng “ isang masunuring puso ” at ng kakayahang “ makilala ang kaibahan ng mabuti sa masama . ” 
 Natanto ni Solomon na nagdudulot ng karunungan at kaligayahan ang pagkatakot kay Jehova . 
 Bandang huli , binuod niya ang aklat ng Eclesiastes sa ganitong mga salita : “ Ang katapusan ng bagay , matapos marinig ang lahat , ay : Matakot ka sa tunay na Diyos at tuparin mo ang kaniyang mga utos . 
 Sapagkat ito ang buong katungkulan ng tao . 
 Sapagkat dadalhin ng tunay na Diyos sa kahatulan ang bawat uri ng gawa may kaugnayan sa bawat bagay na nakatago , kung ito ba ay mabuti o masama . ” 
 Kung susundin natin ang payong iyan , tiyak na makikita natin na “ ang bunga ng kapakumbabaan at ng pagkatakot kay Jehova ” ay hindi lamang karunungan at kaligayahan kundi pati “ kayamanan at kaluwalhatian at buhay . ” ​ — Kawikaan 22 : 4 . 
 Ano ang makatutulong sa atin na maunawaan “ ang pagkatakot kay Jehova ” ? 
 Mula sa mga halimbawa sa Bibliya at sa makabagong - panahong mga karanasan , nakita natin na ang wastong pagkatakot sa Diyos ay may positibong epekto sa buhay ng tunay na mga lingkod ni Jehova . 
 Hindi lamang tayo matutulungan ng gayong pagkatakot na makaiwas sa paggawa ng mga bagay na hindi nakalulugod sa ating makalangit na Ama kundi mapalalakas din tayo nito na harapin ang ating mga kalaban at pagtiisan ang mga pagsubok at paghihirap na mapapaharap sa atin . 
 Kaya naman , sikapin natin , bata man o matanda , na pag - aralang mabuti ang Salita ng Diyos , bulay - bulayin ang ating mga natututuhan , at maging malapít kay Jehova sa pamamagitan ng regular at taimtim na pananalangin . 
 Kapag ginawa natin ito , hindi lamang natin malalaman “ ang mismong kaalaman sa Diyos ” kundi mauunawaan din natin “ ang pagkatakot kay Jehova . ” ​ — Kawikaan 2 : 1 - 5 . 
 [ Mga talababa ] 
 Binago ang mga pangalan . 
 Marahil ay isa ito sa mga karanasan ni David na nag - udyok sa kaniya na kathain ang Awit 57 at 142 . 
 Maipaliliwanag Mo Ba ? 
 Paanong ang pagkatakot sa Diyos ay 
 • makatutulong sa isa na maibalik ang dati niyang kaugnayan kay Jehova matapos siyang magkasala nang malubha ? 
 • makapagdudulot ng kaligayahan kahit nasa ilalim ng pagsubok at pag - uusig ? 
 • makapagpapatibay sa atin na gawin ang kalooban ng Diyos ? 
 • magiging mahalagang pamana sa ating mga anak ? 
 [ Larawan sa pahina 26 ] 
 Ang pagkatakot kay Jehova ang pumigil kay David na patayin si Haring Saul 
 [ Mga larawan sa pahina 29 ] 
 Ang pagkatakot sa Diyos ay isang mahalagang pamana na maipapasa ng mga magulang sa kanilang mga anak 
 Si Job ​ — Isang Halimbawa ng Pagbabata at Katapatan 
 “ Itinuon mo ba ang iyong puso sa aking lingkod na si Job , na walang sinumang tulad niya sa lupa , isang lalaking walang kapintasan at matuwid , na natatakot sa Diyos at lumilihis sa kasamaan ? ” ​ — JOB 1 : 8 . 
 1 , 2 . ( a ) Anong di - inaasahang mga trahedya ang naranasan ni Job ? 
 ( b ) Ilarawan ang buhay ni Job bago nangyari ang mga trahedyang ito . 
 MAY isang lalaki na waring nasa kaniya na ang lahat ng bagay ​ — kayamanan , katanyagan , mabuting kalusugan , at maligayang buhay pampamilya . 
 Pagkatapos , tatlong magkakasunod na trahedya ang nangyari sa kaniya . 
 Biglang - bigla , nawala ang kaniyang kayamanan . 
 Kasunod nito , namatay ang lahat ng kaniyang anak dahil sa isang di - pangkaraniwang bagyo . 
 Di - nagtagal pagkatapos nito , nagkaroon siya ng nakapanghihinang sakit na naging dahilan upang mapuno ang kaniyang katawan ng makirot na mga bukol . 
 Ang lalaking ito ay si Job , isang pangunahing tauhan sa aklat ng Bibliya na Job . ​ — Job , kabanata 1 at 2 . 
 “ O kung ako sana ay nasa mga buwang lunar noong sinaunang panahon , ” ang daing niya . 
 Kapag may sumapit na kalamidad , tiyak ngang hahanap - hanapin mo ang magagandang araw ng nakalipas ! 
 Sa kalagayan ni Job , nagkaroon siya ng matuwid na buhay , na waring malayo sa kasawian . 
 Iginagalang siya at hinihingan ng payo ng tanyag na mga tao . 
 Mayaman siya , pero balanse ang pangmalas niya sa salapi . 
 Kapag may mga balo o ulilang nangangailangan , tinutulungan niya sila . 
 At nanatili siyang tapat sa kaniyang kabiyak . ​ — Job 31 : 1 , 9 , 11 . 
 Ano ang pangmalas ni Jehova kay Job ? 
 Si Job ay namuhay nang walang kapintasan dahil sumasamba siya sa Diyos . 
 “ Walang sinumang tulad niya sa lupa , ” ang sabi ni Jehova , “ isang lalaking walang kapintasan at matuwid , na natatakot sa Diyos at lumilihis sa kasamaan . ” 
 Ngunit sa kabila ng katapatan ni Job sa moral , nawala ang kaniyang maalwang istilo ng pamumuhay dahil sa mga trahedya . 
 Naglaho ang lahat ng pinaghirapan niya , at ang kaniyang tunay na pagkatao ay sinubok ng kirot , dalamhati , at kabiguan . 
 Bakit makatutulong sa atin na isaalang - alang ang matinding pagsubok na naranasan ni Job ? 
 Sabihin pa , tiyak na hindi lamang si Job ang lingkod ng Diyos na dumanas ng personal na kasakunaan . 
 Maraming Kristiyano sa ngayon ang may nakakatulad na karanasan . 
 Dahil dito , dalawang tanong ang karapat - dapat isaalang - alang : Ano ang maitutulong sa atin ng pagrerepaso sa matinding pagsubok na naranasan ni Job kapag napapaharap tayo sa trahedya ? 
 At paano tayo matuturuan nito na magkaroon ng higit na empatiya sa iba na nagdurusa ? 
 Isang Isyu Hinggil sa Pagkamatapat at Isang Pagsubok sa Katapatan 
 Ayon kay Satanas , bakit naglilingkod si Job sa Diyos ? 
 Naiiba ang kaso ni Job . 
 Walang kamalay - malay si Job na kinuwestiyon ng Diyablo ang mga motibo niya sa paglilingkod sa Diyos . 
 Sa isang pagtitipon sa langit , nang itawag - pansin ni Jehova ang maiinam na katangian ni Job , ganito ang sinabi ni Satanas : “ Hindi ka ba naglagay ng bakod sa palibot niya at sa palibot ng kaniyang sambahayan at sa palibot ng lahat ng kaniyang pag - aari sa buong paligid ? ” 
 Kaya inangkin ni Satanas na makasarili si Job ​ — at sa pamamagitan ng pagpapahiwatig , lahat ng iba pang mga lingkod ng Diyos . 
 “ Iunat mo ang iyong kamay , pakisuyo , at galawin mo ang lahat ng kaniyang pag - aari at tingnan mo kung hindi ka niya susumpain nang mukhaan , ” ang sabi ni Satanas kay Jehova . ​ — Job 1 : 8 - 11 . 
 Anong mahalagang isyu ang ibinangon ni Satanas ? 
 Mahalaga ang isyung ito . 
 Hinamon ni Satanas ang paraan ng paggamit ni Jehova ng Kaniyang soberanya . 
 Talaga bang kaya ng Diyos na pamahalaan ang uniberso sa pamamagitan ng pag - ibig ? 
 O gaya ng ipinahiwatig ni Satanas , ang pagiging makasarili ang laging mananaig sa dakong huli ? 
 Pinahintulutan ni Jehova ang Diyablo na gawing halimbawa si Job , anupat nagtitiwala sa katapatan at pagkamatapat ng Kaniyang lingkod . 
 Kaya naman , si Satanas mismo ang nagpasapit sa mga kalamidad na sunud - sunod na naranasan ni Job . 
 Nang mabigo si Satanas sa kaniyang mga unang pagsalakay , pinasapitan niya si Job ng makirot na sakit . 
 “ Balat kung balat , at ang lahat ng pag - aari ng isang tao ay ibibigay niya alang - alang sa kaniyang kaluluwa , ” ang iginiit ng Diyablo . ​ — Job 2 : 4 . 
 Sa anu - anong paraan napapaharap ang mga lingkod ng Diyos sa ngayon sa mga pagsubok na katulad ng naranasan ni Job ? 
 Bagaman karamihan ng mga Kristiyano sa ngayon ay hindi naman dumaranas ng pagdurusa na kasintindi ng nangyari kay Job , iba’t ibang kapighatian ang nararanasan nila . 
 Marami ang napapaharap sa pagsalansang o mga problema sa pamilya . 
 Maaaring nakapanlulumo ang mahirap na kabuhayan o mahinang kalusugan . 
 Ibinuwis ng iba ang kanilang buhay alang - alang sa kanilang pananampalataya . 
 Sabihin pa , hindi natin dapat ipagpalagay na si Satanas ang mismong sanhi ng bawat trahedyang nararanasan natin . 
 Sa katunayan , ang ilang problema ay maaaring dulot pa nga ng sarili nating mga pagkakamali o ng minanang pisikal na kalagayan . 
 At apektado tayong lahat ng pagtanda at likas na mga kasakunaan . 
 Nililiwanag ng Bibliya na sa kasalukuyan , hindi makahimalang ipinagsasanggalang ni Jehova ang kaniyang mga lingkod mula sa mga kapighatiang ito . ​ — Eclesiastes 9 : 11 . 
 Paano maaaring gamitin ni Satanas ang mga kapighatiang nararanasan natin ? 
 Magkagayunman , maaaring gamitin ni Satanas ang mga kapighatiang nararanasan natin upang pahinain ang ating pananampalataya . 
 Binanggit ni apostol Pablo na pinipighati siya ng “ isang tinik sa laman , isang anghel ni Satanas , ” na palaging ‘ sumasampal ’ sa kaniya . 
 Ito man ay problema sa pisikal , gaya ng mahinang paningin , o iba pa , naunawaan ni Pablo na maaaring gamitin ni Satanas ang problemang ito at ang idinudulot nitong pagkasiphayo upang mawala ang kagalakan at katapatan ni Pablo . 
 Sa ngayon , maaaring udyukan ni Satanas ang mga miyembro ng pamilya , kaeskuwela , o maging ang mga gobyernong diktadura upang pag - usigin ang mga lingkod ng Diyos sa paanuman . 
 Bakit hindi natin dapat labis na pagtakhan ang kapighatian o pag - uusig ? 
 Paano natin matagumpay na mahaharap ang mga problemang ito ? 
 Ituring natin ang mga ito na pagkakataon upang ipakita na iniibig natin si Jehova at na hindi tayo urong - sulong sa pagpapasakop sa kaniyang soberanya . 
 Anuman ang sanhi ng ating kapighatian , ang pagkaunawa sa kahalagahan ng pagkamatapat sa Diyos ay tutulong sa atin na manatiling timbang sa espirituwal . 
 Sumulat si apostol Pedro sa mga Kristiyano : “ Mga minamahal , huwag kayong magtaka sa panununog sa gitna ninyo , na nangyayari sa inyo bilang isang pagsubok , na para bang isang kakaibang bagay ang nangyayari sa inyo . ” 
 At nagpaliwanag si Pablo : “ Lahat niyaong mga nagnanasang mabuhay na may makadiyos na debosyon may kaugnayan kay Kristo Jesus ay pag - uusigin din . ” 
 Hinahamon pa rin ni Satanas ang katapatan ng mga Saksi ni Jehova , gaya ng ginawa niya kay Job . 
 Sa katunayan , ipinahihiwatig ng Bibliya na pinatitindi ni Satanas ang kaniyang pagsalakay sa bayan ng Diyos sa mga huling araw na ito . ​ — Apocalipsis 12 : 9 , 17 . 
 Isang Maling Akala at Ilang Maling Payo 
 Anong disbentaha ang naranasan ni Job ? 
 May disbentaha si Job na hindi natin kailangang maranasan . 
 Hindi niya alam kung bakit niya naranasan ang mga kalamidad na iyon . 
 Nagkamali si Job sa pag - aakalang sa paanuman “ si Jehova ang nagbigay , at si Jehova ang nag - alis . ” 
 Marahil , sinikap talaga ni Satanas na magkaroon si Job ng impresyon na ang Diyos ang dahilan ng kaniyang pagdurusa . 
 Ipaliwanag ang reaksiyon ni Job sa mga kalamidad na naranasan niya . 
 Lubhang nasiraan ng loob si Job , bagaman tumanggi siyang sumpain ang Diyos , di - gaya ng sinabi ng asawa ni Job na gawin niya . 
 ‘ Parang nagiging mas matagumpay ang masasama kaysa sa akin , ’ ang sabi niya . 
 ‘ Bakit kaya ako pinarurusahan ng Diyos ? ’ 
 ang malamang na naitanong niya . 
 May mga pagkakataon na gusto na lamang niyang mamatay . 
 “ O ikubli mo nawa ako sa Sheol , na ingatan mo nawa akong lihim hanggang sa mapawi ang iyong galit ! ” 
 ang bulalas niya . ​ — Job 14 : 13 . 
 12 , 13 . 
 Paano nakaapekto kay Job ang mga komento ng kaniyang tatlong kasamahan ? 
 May tatlong kasamahan si Job na dumalaw sa kaniya , upang di - umano’y “ makiramay sa kaniya at aliwin siya . ” 
 Magkagayunman , lumilitaw na sila’y “ mapanligalig na mga mang - aaliw . ” 
 Puwede sanang makinabang si Job sa mga kaibigan na mapaghihingahan niya ng kaniyang mga problema , pero ang tatlong ito ay lalo lamang nakaragdag sa kalituhan ni Job at nagpatindi sa kaniyang pagkasiphayo . ​ — Job 19 : 2 ; 26 : 2 . 
 Kaya makatuwiran lamang isipin na maaaring naitanong ni Job sa kaniyang sarili : ‘ Bakit ako pa ? 
 Ano ba ang nagawa ko para danasin ko ang lahat ng kalamidad na ito ? ’ 
 Nagbigay ang kaniyang mga kasamahan ng mga sagot na talaga namang maling - mali . 
 Inakala nila na si Job ang may kasalanan sa kaniyang mga pagdurusa dahil sa nagawa niyang malubhang pagkakasala . 
 “ Sinong walang - sala ang namatay ? ” 
 ang tanong ni Elipaz . 
 “ Ayon sa aking nakita , yaong mga kumakatha ng nakasasakit at yaong mga naghahasik ng kabagabagan ang mismong aani niyaon . ” ​ — Job 4 : 7 , 8 . 
 Bakit hindi natin dapat kaagad sabihin na nagdurusa ang isa dahil sa maling paggawi ? 
 Totoo , maaaring bumangon ang mga problema kung maghahasik tayo ayon sa laman sa halip na sa espiritu . 
 Gayunman , sa kasalukuyang sistemang ito ng mga bagay , maaaring bumangon ang mga suliranin anuman ang ating paggawi . 
 Bukod diyan , hindi rin totoo na ang mga walang - sala ay ligtas sa lahat ng kalamidad . 
 Si Jesu - Kristo , na “ walang dungis , hiwalay sa mga makasalanan , ” ay dumanas ng masakit na kamatayan sa pahirapang tulos , at si apostol Santiago naman ay namatay bilang martir . 
 Dahil sa maling pangangatuwiran ni Elipaz at ng dalawa nitong kasamahan , napilitan si Job na ipagtanggol ang kaniyang mabuting pangalan at igiit na wala siyang kasalanan . 
 Ngunit ang kanilang mariing paratang na karapat - dapat magdusa si Job ay maaaring nakaimpluwensiya sa pangmalas niya sa katarungan ng Diyos . ​ — Job 34 : 5 ; 35 : 2 . 
 Paghahanap ng Tulong Kapag Napapaharap sa Kapighatian 
 Anong pangangatuwiran ang makatutulong sa atin na harapin ang pagdurusa ? 
 May mapupulot ba tayong aral dito ? 
 Waring lubhang di - makatarungan ang mga trahedya , sakit , o pag - uusig . 
 Tila naiiwasan ng ibang tao ang marami sa mga problemang ito . 
 Kung minsan , baka kailangan nating itanong sa ating sarili ang mahahalagang bagay na ito : ‘ Nauudyukan ba ako ng aking pag - ibig sa Diyos na paglingkuran siya anuman ang mangyari ? 
 Nananabik ba akong ibigay kay Jehova “ ang sagot sa tumutuya sa Kaniya ? ” ’ 
 Hinding - hindi natin dapat pag - alinlanganan ang ating makalangit na Ama dahil lamang sa padalus - dalos na komento ng iba . 
 Ganito ang sinabi ng isang tapat na Kristiyano na maraming taóng dumanas ng malubhang sakit : “ Alam ko na anuman ang ipahintulot ni Jehova , makakayanan ko ito . 
 Alam kong bibigyan niya ako ng kinakailangang lakas . 
 Lagi niyang ginagawa ito . ” 
 Paano naglalaan ng tulong ang Salita ng Diyos sa mga napapaharap sa mahihirap na kalagayan ? 
 Hinggil sa mga taktika ni Satanas , mas may kabatiran tayo rito kaysa kay Job . 
 “ Hindi naman tayo walang - alam sa kaniyang mga pakana , ” o masamang mga taktika . 
 Bukod diyan , marami tayong mapagkukunan ng praktikal na karunungan . 
 Sa Bibliya , makasusumpong tayo ng mga ulat ng tapat na mga lalaki at babae na nagbata ng lahat ng mahihirap na kalagayan . 
 Si apostol Pablo , na nakaranas ng mga ito nang higit kaysa sa karamihan ng mga Kristiyano , ay sumulat : “ Ang lahat ng bagay na isinulat noong una ay isinulat sa ating ikatututo , upang sa pamamagitan ng ating pagbabata at sa pamamagitan ng kaaliwan mula sa Kasulatan ay magkaroon tayo ng pag - asa . ” 
 Ipinagpalit ng isang Saksi na taga - Europa , na nabilanggo noong ikalawang digmaang pandaigdig dahil sa kaniyang pananampalataya , ang tatlong araw na rasyon niya ng pagkain para sa isang Bibliya . 
 “ Sulit na sulit nga ang pakikipagpalit na iyon ! ” 
 ang sabi niya . 
 “ Kahit gutom ako sa pisikal , tumanggap ako ng espirituwal na pagkain na nagpalakas sa akin gayundin sa iba para maharap namin ang mga pagsubok noong maligalig na panahong iyon . 
 Nasa akin pa rin ang Bibliyang iyon hanggang ngayon . ” 
 Anong mga paglalaan mula sa Diyos ang makatutulong sa atin na magbata ? 
 Bukod sa kaaliwan na nagmumula sa Kasulatan , marami tayong mga pantulong sa pag - aaral sa Bibliya na nagbibigay ng kapaki - pakinabang na patnubay para maharap ang mga problema . 
 Kung sasangguni ka sa Watch Tower Publications Index , malamang na makakakita ka ng karanasan ng kapuwa Kristiyano na nagkaroon ng pagsubok na nakakatulad ng sa iyo . 
 Maaaring makatulong din kung ipakikipag - usap mo ang iyong kalagayan sa maunawaing mga elder o iba pang may - gulang na mga Kristiyano . 
 Higit sa lahat , sa pamamagitan ng panalangin , makaaasa ka ng tulong mula kay Jehova at sa kaniyang banal na espiritu . 
 Paano nakayanan ni Pablo ang ‘ mga sampal ’ ni Satanas ? 
 Sa pamamagitan ng pagtitiwala sa kapangyarihan ng Diyos . 
 “ Sa lahat ng bagay ay may lakas ako dahil sa kaniya na nagbibigay ng kapangyarihan sa akin , ” ang isinulat niya . ​ — Filipos 4 : 13 . 
 Paano makapagbibigay ng mahalagang pampatibay - loob ang mga kapuwa Kristiyano ? 
 Kaya may makukuhang tulong , at hindi ka dapat mag - atubiling hanapin ito . 
 “ Nanghihina ba ang iyong loob sa araw ng kabagabagan ? 
 Ang iyong kalakasan ay magiging kaunti , ” ang sabi ng kawikaan . 
 Kung paanong maaaring bumagsak ang isang kahoy na bahay dahil sa mga anay , kayang pahinain ng pagkasira ng loob ang katapatan ng isang Kristiyano . 
 Para malabanan ang panganib na ito , sinusuportahan tayo ni Jehova sa pamamagitan ng ating mga kapuwa lingkod ng Diyos . 
 Isang anghel ang nagpakita kay Jesus at pinalakas siya noong gabing arestuhin siya . 
 Habang naglalakbay patungong Roma bilang isang bilanggo , si Pablo ay “ nagpasalamat sa Diyos at nagkaroon ng lakas ng loob ” nang salubungin siya ng mga kapatid sa Pamilihan ng Apio at sa Tatlong Taberna . 
 Naaalaala pa ng isang babaing Saksing Aleman ang tulong na tinanggap niya nang dumating siya sa kampong piitan sa Ravensbrück noong isa pa lamang siyang tin - edyer na puno ng pangamba . 
 “ Nakita kaagad ako ng isang kapuwa Kristiyano at malugod akong tinanggap , ” ang sabi niya . 
 “ Isa pang tapat na sister ang nag - alaga sa akin , at siya ay naging parang magulang ko sa espirituwal . ” 
 “ Patunayan Mong Tapat Ka ” 
 Ano ang nakatulong kay Job upang malabanan ang mga pagsisikap ni Satanas ? 
 Inilarawan ni Jehova si Job bilang isang lalaking ‘ nanghahawakang mahigpit sa kaniyang katapatan . ’ 
 Bagaman nasiraan ng loob at hindi niya naunawaan kung bakit siya nagdusa , hindi nag - urong - sulong si Job sa napakahalagang isyu hinggil sa pagkamatapat . 
 Hindi itinatwa ni Job ang lahat ng bagay na mahalaga sa kaniyang buhay . 
 Iginiit niya : “ Hanggang sa pumanaw ako ay hindi ko aalisin sa akin ang aking katapatan ! ” ​ — Job 27 : 5 . 
 Bakit sulit ang pagbabata ? 
 Ang gayunding determinasyon ay makatutulong sa atin upang mapanatili ang ating katapatan sa ilalim ng anumang kalagayan ​ — sa harap ng mga tukso , pagsalansang , o kapighatian . 
 “ Huwag kang matakot sa mga bagay na malapit mo nang pagdusahan , ” ang sabi ni Jesus sa kongregasyon ng Smirna . 
 “ Narito ! 
 Patuloy na itatapon ng Diyablo ang ilan sa inyo sa bilangguan upang lubos kayong mailagay sa pagsubok , at upang magkaroon kayo ng kapighatiang [ problema , kabagabagan , o paniniil ] sampung araw . 
 Patunayan mong tapat ka maging hanggang sa kamatayan , at ibibigay ko sa iyo ang korona ng buhay . ” ​ — Apocalipsis 2 : 10 . 
 21 , 22 . 
 Kapag nagbabata ng kapighatian , anong kaalaman ang makaaaliw sa atin ? 
 Sa sistemang ito na pinamamahalaan ni Satanas , masusubok ang ating pagbabata at katapatan . 
 Sa kabila nito , tinitiyak sa atin ni Jesus na habang inaasam natin ang hinaharap , wala tayong dapat ikatakot . 
 Ang mahalaga ay patunayan nating tapat tayo . 
 “ Ang kapighatian ay panandalian , ” ang sabi ni Pablo , samantalang ang “ kaluwalhatian , ” o gantimpala na ipinangangako ni Jehova sa atin ay “ may lalo pang nakahihigit na bigat at ito ay walang hanggan . ” 
 Maging ang kapighatian ni Job ay pansamantala lamang kung ihahambing sa maraming maliligayang taon na tinamasa niya bago at pagkatapos ng kaniyang pagsubok . ​ — Job 42 : 16 . 
 Gayunpaman , maaaring may mga pagkakataon sa ating buhay na ang mga pagsubok ay waring walang katapusan at waring hindi natin halos makayanan ang ating pagdurusa . 
 Sa susunod na artikulo , tatalakayin natin kung ano pang karagdagang mga aral hinggil sa pagbabata ang maituturo sa atin ng karanasan ni Job . 
 Aalamin din natin ang mga paraan kung paano natin mapatitibay ang iba na napapaharap sa kapighatian . 
 Paano Mo Sasagutin ? 
 • Anong napakahalagang isyu ang ibinangon ni Satanas hinggil sa katapatan ni Job ? 
 • Bakit hindi natin dapat labis na ipagtaka ang nangyayaring mga kapighatian ? 
 • Paano tayo tinutulungan ni Jehova na magbata ? 
 [ Mga larawan sa pahina 23 ] 
 Ang pagsasaliksik , pakikipag - usap sa may - gulang na mga Kristiyano , at marubdob na pananalangin ay makatutulong sa atin na magbata 
 Magpakita ng Pag - ibig at Paggalang sa Pamamagitan ng Pagpigil sa Iyong Dila 
 “ Ibigin . . . ng bawat isa sa inyo ang kani - kaniyang asawang babae gaya ng ginagawa niya sa kaniyang sarili ; sa kabilang dako naman , ang asawang babae ay dapat na magkaroon ng matinding paggalang sa kaniyang asawang lalaki . ” ​ — EFESO 5 : 33 . 
 1 , 2 . 
 Anong mahalagang tanong ang dapat itanong sa sarili ng lahat ng may asawa , at bakit ? 
 IPAGPALAGAY nang nakatanggap ka ng isang nakabalot na regalo na may nakasulat : “ Handle With Care ” ( Ingatan ) . 
 Ano ang gagawin mo ? 
 Tiyak na iingatan mong mabuti ang paghawak dito para hindi ito masira o mabasag . 
 Kumusta naman ang kaloob na pag - aasawa ? 
 Sinabi kina Orpa at Ruth ng babaing balong Israelita na si Noemi : “ Bigyan nawa kayo ni Jehova ng kaloob , at makasumpong kayo ng pahingahang - dako bawat isa sa bahay ng kaniyang asawa . ” 
 Tungkol sa mabuting asawang babae , sinasabi ng Bibliya : “ Ang mana mula sa mga ama ay bahay at yaman , ngunit ang pantas na asawang babae ay nagmumula kay Jehova . ” 
 Kung may asawa ka , kailangan mong ituring ang iyong asawa bilang isang kaloob mula sa Diyos . 
 Paano mo pinakikitunguhan ang kaloob na ibinigay sa iyo ng Diyos ? 
 Anong payo ni Pablo ang makabubuting bigyang - pansin ng mga asawang lalaki at mga asawang babae ? 
 Nang sumulat si apostol Pablo sa mga Kristiyano noong unang siglo , sinabi niya : “ Ibigin . . . ng bawat isa sa inyo ang kani - kaniyang asawang babae gaya ng ginagawa niya sa kaniyang sarili ; sa kabilang dako naman , ang asawang babae ay dapat na magkaroon ng matinding paggalang sa kaniyang asawang lalaki . ” 
 Isaalang - alang kung paano mabibigyang - pansin ng mga asawang lalaki at mga asawang babae ang payong ito may kinalaman sa kanilang pananalita . 
 Mag - ingat sa “ Di - masupil at Nakapipinsalang Bagay ” 
 Bakit masasabing may mabuti o masamang epekto ang dila ? 
 Sinasabi ng manunulat sa Bibliya na si Santiago na ang dila ay isang “ di - masupil at nakapipinsalang bagay ” na “ punô ng nakamamatay na lason . ” 
 Alam ni Santiago ang mahalagang katotohanang ito : Ang di - masupil na dila ay mapaminsala . 
 Tiyak na pamilyar siya sa kawikaan sa Bibliya na nagsasabing ang di - pinag - isipang mga salita ay gaya ng “ mga saksak ng tabak . ” 
 Sa kabaligtaran , ang kawikaan ding iyon ay nagsasabi na “ ang dila ng marurunong ay kagalingan . ” 
 Tunay nga , may matinding epekto ang mga salita . 
 Maaari itong makasakit , o kaya naman ay makapagpagaling . 
 Ano ang epekto sa iyong asawa ng binibitiwan mong mga salita ? 
 Kapag itinanong mo ito sa iyong asawa , ano kaya ang isasagot niya ? 
 5 , 6 . 
 Anu - ano ang mga salik kung bakit nahihirapan ang ilan na pigilan ang kanilang dila ? 
 Kung unti - unti nang nagiging bahagi ng buhay ninyong mag - asawa ang nakasasakit na mga salita , may magagawa ka upang mapabuti mo ang inyong situwasyon . 
 Gayunman , nangangailangan ito ng pagsisikap . 
 Bakit ? 
 Ang isang dahilan ay kailangang paglabanan ang di - kasakdalan . 
 Ang minanang kasalanan ay may negatibong impluwensiya sa ating paraan ng pag - iisip at pakikipag - usap . 
 “ Kung ang sinuman ay hindi natitisod sa salita , ” ang isinulat ni Santiago , “ ang isang ito ay taong sakdal , na may kakayahang rendahan din ang kaniyang buong katawan . ” ​ — Santiago 3 : 2 . 
 Bukod sa di - kasakdalan ng tao , may impluwensiya rin ang kinalakhang pamilya sa maling paggamit ng dila . 
 Ang ilan ay lumaki sa isang tahanan na ang mga magulang ay ‘ hindi bukás sa anumang kasunduan , walang pagpipigil sa sarili , mabangis . ’ 
 Kadalasan , nakukuha ng mga batang lumaki sa gayong kapaligiran ang gayon ding pag - uugali paglaki nila . 
 Siyempre pa , hindi dahilan ang di - kasakdalan o maling pagpapalaki para sa nakasasakit na pananalita . 
 Gayunman , kapag alam natin ang mga salik na ito , matutulungan tayo nito na maunawaan kung bakit nahihirapan ang ilan na pigilan ang kanilang dila para hindi sila makapagsalita nang nakasasakit . 
 ‘ Alisin ang Paninira Nang Talikuran ’ 
 Ano ang ibig sabihin ni Pedro nang himukin niya ang mga Kristiyano na “ alisin . . . ang lahat ng uri ng paninira nang talikuran ” ? 
 Anuman ang dahilan , kapag gumagamit ng nakasasakit na pananalita ang mag - asawa , ipinakikita nilang hindi nila iniibig at iginagalang ang isa’t isa . 
 Kaya may mabuting dahilan si Pedro na himukin ang mga Kristiyano na “ alisin . . . ang lahat ng uri ng paninira nang talikuran . ” 
 Ang salitang Griego na isinaling “ paninira nang talikuran ” ay nangangahulugan ng “ mapang - insultong pananalita . ” 
 Nagpapahiwatig ito ng ideya na ‘ pagbulalas ng masasakit na salita sa mga tao . ’ 
 Ganiyan nga talaga ang epekto kapag hindi sinupil ang dila ! 
 8 , 9 . 
 Ano ang magiging resulta kapag gumamit ng mapang - insultong pananalita , at bakit dapat iwasan ng mga mag - asawa na gawin ito ? 
 Baka para sa isa , waring maliit na bagay lamang ang mapang - insultong pananalita , subalit isipin kung ano ang nangyayari kapag gayon magsalita ang asawang lalaki o ang asawang babae . 
 Ang pagtawag sa asawa na bobo , tamad , o makasarili ay nagpapahiwatig na ang buong pagkatao nito ay mailalarawan sa isang salita ​ — isang mapanghamak na salita ! 
 Tiyak na kalupitan ito . 
 Kumusta naman ang eksaheradong mga salita na nagtatampok sa mga kapintasan ng asawa ? 
 Hindi ba’t talagang kalabisan na sabihing “ Palagi ka na lang huli ” o “ Kahit kailan , hindi mo ako pinakinggan ” ? 
 Ang gayong pananalita ay malamang na mag - udyok sa isa na tumutol at mangatuwiran . 
 At ito naman ay maaaring mauwi sa mainitang pagtatalo . ​ — Santiago 3 : 5 . 
 Ang pag - uusap na punô ng mapang - insultong pananalita ay nagdudulot ng tensiyon sa pag - aasawa , at ito rin ay may malulubhang epekto . 
 Sinasabi ng Kawikaan 25 : 24 : “ Mas mabuti pang manahanan sa isang sulok ng bubong kaysa kasama ng asawang babaing mahilig makipagtalo , bagaman nasa iisang bahay . ” 
 Siyempre pa , kapit din ito sa asawang lalaki na mahilig makipagtalo . 
 Sa kalaunan , ang mapanlait na mga salitang binibitiwan ng alinman sa mag - asawa ay sisira sa kanilang relasyon , marahil ang asawang lalaki o asawang babae ay makadarama na hindi siya minamahal , at na hindi pa nga karapat - dapat mahalin . 
 Maliwanag na mahalagang pigilan ang dila . 
 Pero paano ito magagawa ? 
 ‘ Rendahan ang Dila ’ 
 Bakit mahalagang kontrolin ang dila ? 
 ‘ Walang isa man sa sangkatauhan ang makapagpaamo ng dila , ’ ayon sa Santiago 3 : 8 . 
 Gayunpaman , kung paanong nirerendahan ng mangangabayo ang kabayo upang kontrolin ang kilos nito , dapat nating pagsikapang mabuti na rendahan ang ating dila . 
 “ Kung inaakala ng isang tao na siya ay isang pormal na mananamba at gayunma’y hindi nirerendahan ang kaniyang dila , kundi patuloy na nililinlang ang kaniyang sariling puso , ang anyo ng pagsamba ng taong ito ay walang saysay . ” 
 Ipinakikita ng mga salitang ito na mahalagang isaalang - alang kung paano mo ginagamit ang iyong dila . 
 Hindi lamang ang relasyon ninyong mag - asawa ang naaapektuhan ; apektado nito ang mismong kaugnayan mo sa Diyos na Jehova . ​ — 1 Pedro 3 : 7 . 
 Paano maiiwasang mauwi sa mainitang pagtatalo ang isang di - pagkakasundo ? 
 Isang katalinuhan na pag - isipan kung paano ka nakikipag - usap sa iyong asawa . 
 Kapag may bumangong maigting na kalagayan , sikaping bawasan ang tensiyon . 
 Isaalang - alang ang kalagayang bumangon sa buhay ni Isaac at ng kaniyang asawang si Rebeka , na nakaulat sa Genesis 27 : 46 – 28 : 4 . 
 “ Laging sinasabi ni Rebeka kay Isaac : ‘ Namumuhi na ako sa buhay kong ito dahil sa mga anak ni Het . 
 Kung si Jacob ay kukuha rin ng asawa mula sa mga anak ni Het na tulad ng mga ito mula sa mga anak na babae ng lupain , ano pa ang kabuluhan ng buhay sa akin ? ’ ” 
 Walang pahiwatig na sumagot si Isaac nang may kagaspangan . 
 Sa halip , inutusan niya ang kanilang anak na si Jacob na humanap ng mapapangasawang may takot sa Diyos na tiyak na hindi magdudulot ng kapighatian kay Rebeka . 
 Ipagpalagay na may bumangong di - pagkakasundo sa pagitan ng mag - asawa . 
 Maiiwasang mauwi sa mainitang pagtatalo ang maliit na di - pagkakasundo kung pag - uusapan ang talagang problema sa halip na ibunton ang sisi sa asawa . 
 Halimbawa , sa halip na sabihing , “ Wala ka nang panahon sa akin ! ” 
 bakit hindi sabihing , “ Sana mas madalas tayong magkasama ” ? 
 Ipokus ang pansin sa problema , hindi lamang sa tao . 
 Iwasan ang tendensiyang alamin kung sino ang tama at kung sino ang mali . 
 “ Itaguyod . . . ang mga bagay na nagdudulot ng kapayapaan at ang mga bagay na nakapagpapatibay sa isa’t isa , ” ang sabi sa Roma 14 : 19 . 
 Alisin ang ‘ Mapait na Saloobin , Galit , at Poot ’ 
 Upang makontrol ang dila , ano ang dapat nating ipanalangin , at bakit ? 
 Ang pagpigil sa dila ay hindi lamang basta pag - iingat sa kung ano ang sinasabi natin . 
 Sa katunayan , ang mga sinasabi natin ay nagpapahiwatig ng kung ano talaga ang nasa puso natin . 
 Sinabi ni Jesus : “ Ang mabuting tao ay naglalabas ng mabuti mula sa mabuting kayamanan ng kaniyang puso , ngunit ang balakyot na tao ay naglalabas ng bagay na balakyot mula sa kaniyang balakyot na kayamanan ; sapagkat mula sa kasaganaan ng puso ay nagsasalita ang kaniyang bibig . ” 
 Kaya upang makontrol ang iyong dila , baka kailangan mong manalangin gaya ng ginawa ni David : “ Likhain mo sa akin ang isang dalisay na puso , O Diyos , at maglagay ka sa loob ko ng isang bagong espiritu , yaong matatag . ” ​ — Awit 51 : 10 . 
 Paano hahantong sa mapang - abusong pananalita ang mapait na saloobin , galit , at poot ? 
 Hinimok ni Pablo ang mga taga - Efeso na iwasan hindi lamang ang paggamit ng nakasasakit na mga salita kundi pati rin ang damdaming pinagmumulan nito . 
 Sumulat siya : “ Ang lahat ng mapait na saloobin at galit at poot at hiyawan at mapang - abusong pananalita ay alisin mula sa inyo pati na ang lahat ng kasamaan . ” 
 Pansinin na bago niya banggitin ang “ hiyawan at mapang - abusong pananalita , ” binanggit ni Pablo ang “ mapait na saloobin at galit at poot . ” 
 Ang pagngingitngit sa galit ang nagtutulak sa isa na magbitiw ng nakasasakit na pananalita . 
 Kaya tanungin ang iyong sarili : ‘ Nagkikimkim ba ako ng sama ng loob at poot ? 
 Ako ba ay “ madaling magngalit ” ? ’ 
 Kung totoo ito sa iyong kalagayan , manalangin ukol sa tulong ng Diyos upang mapagtagumpayan ang ganitong mga tendensiya at makapagpigil sa sarili para maiwasang sumiklab ang iyong galit . 
 Sinasabi sa Awit 4 : 4 : “ Maligalig kayo , ngunit huwag magkasala . 
 Magsalita kayo sa inyong puso , sa inyong higaan , at manahimik kayo . ” 
 Kung sa pakiramdam mo’y mag - aalab ka sa galit at parang mawawalan ka ng pagpipigil sa sarili , sundin ang payo sa Kawikaan 17 : 14 : “ Bago sumiklab ang away , umalis ka na . ” 
 Umalis ka muna hanggang sa maging kalmado ka na . 
 Paano makaaapekto sa pag - aasawa ang paghihinanakit ? 
 Hindi madaling paglabanan ang poot at galit , lalo na kung ang pinakaugat nito ay ang tinatawag ni Pablo na “ mapait na saloobin . ” 
 Ang salitang Griego na ginamit ni Pablo ay tumutukoy sa “ paghihinanakit na tumatangging makipagkasundo ” at ‘ pagkapoot na nagbibilang ng kamalian . ’ 
 Kung minsan , may poot na namamagitan sa mag - asawa , at maaari itong tumagal nang mahabang panahon . 
 Maaaring mauwi ito sa pagkasuklam sa isa’t isa kapag hindi lubusang naayos ang isang reklamo . 
 Subalit walang saysay ang pagkikimkim ng hinanakit sa nakaraang mga pagkakamali . 
 Ang nangyari ay nangyari na . 
 Kapag napatawad na ang isang pagkakamali , dapat kalimutan na ito . 
 Ang pag - ibig ay “ hindi . . . nagbibilang ng pinsala . ” ​ — 1 Corinto 13 : 4 , 5 . 
 Ano ang makatutulong sa mga nahirating gumamit ng masasakit na salita na baguhin ang kanilang paraan ng pagsasalita ? 
 Paano kung karaniwan na sa kinalakhan mong pamilya ang paggamit ng masasakit na salita at nakagawian mo na rin ang gayong pagsasalita ? 
 Maaari mo itong baguhin . 
 Marami ka nang itinakdang limitasyon sa iba’t ibang pitak ng iyong buhay hinggil sa mga bagay na ayaw mo talagang gawin . 
 Pagdating sa iyong pananalita , anong limitasyon ang itatakda mo ? 
 Titigil ka ba bago pa maging mapang - abuso ang pananalita mo ? 
 Nanaisin mong tularan ang limitasyong inilarawan sa Efeso 4 : 29 : “ Huwag lumabas ang bulok na pananalita mula sa inyong bibig . ” 
 Kailangang “ hubarin [ mo ] ang lumang personalidad pati na ang mga gawain nito , at damtan [ mo ] ang [ iyong ] sarili ng bagong personalidad , na sa pamamagitan ng tumpak na kaalaman ay ginagawang bago ayon sa larawan ng Isa na lumalang nito . ” ​ — Colosas 3 : 9 , 10 . 
 “ Matalik na Usapan ” ​ — Kailangan 
 Bakit nagdudulot ng problema sa pag - aasawa ang hindi pagkikibuan ng mag - asawa ? 
 Kaunti ang naisasagawa ​ — at maaari pa ngang magkaproblema ​ — ​ kapag hindi na lamang kikibuin ng asawang lalaki o ng asawang babae ang kaniyang kabiyak . 
 Hindi naman ito palaging nangangahulugan ng pagpaparusa sa kabiyak , yamang maaari ding dulot ito ng pagkasiphayo o pagkabigo . 
 Gayunman , ang hindi pagkikibuan ng mag - asawa ay magpapatindi lamang ng tensiyon at hindi nito malulutas ang kinakaharap na problema . 
 Isang asawang babae ang nagsabi na kapag muli silang nag - usap ng kaniyang asawa , hindi nila kailanman pinag - uusapan ang problema para lutasin ito . 
 Ano ang dapat gawin ng mga Kristiyanong nakararanas ng kaigtingan sa pag - aasawa ? 
 Kapag nagpatuloy ang tensiyon sa pagsasama ng mag - asawa , walang madaliang solusyon . 
 Sinasabi ng Kawikaan 15 : 22 : “ Nabibigo ang mga plano kung saan walang matalik na usapan , ngunit sa karamihan ng mga tagapayo ay may naisasagawa . ” 
 Kailangan kang maglaan ng panahon upang kausapin ang iyong asawa at pag - usapan ninyo ang problema . 
 Maging handang pakinggan ang iyong kabiyak nang may bukás na puso’t isipan . 
 Kung parang imposibleng gawin ito , bakit hindi samantalahin ang paglalaan ng mga elder sa kongregasyong Kristiyano ? 
 May kaalaman sila sa Kasulatan at makaranasan sila sa pagkakapit ng mga simulain ng Bibliya . 
 Ang gayong mga lalaki ay “ gaya ng taguang dako sa hangin at dakong kublihan sa bagyong maulan . ” ​ — Isaias 32 : 2 . 
 Mapagtatagumpayan Mo ang Maling Paggamit ng Dila 
 Anong pakikipagpunyagi ang tinutukoy sa Roma 7 : 18 - 23 ? 
 Ang pagrenda sa ating dila ay isang pakikipagpunyagi . 
 Gayundin ang pagkontrol sa ating paggawi . 
 Hinggil sa hamong napaharap sa kaniya , sumulat si apostol Pablo : “ Alam ko na sa akin , sa akin ngang laman , ay walang anumang mabuti na tumatahan ; sapagkat ang kakayahang magnais ay narito sa akin , ngunit ang kakayahang magsagawa niyaong mainam ay wala . 
 Sapagkat ang mabuti na nais ko ay hindi ko ginagawa , ngunit ang masama na hindi ko nais ang siyang aking isinasagawa . 
 Ngayon , kung yaong hindi ko nais ang siyang ginagawa ko , ang nagsasagawa nito ay hindi na ako , kundi ang kasalanan na tumatahan sa akin . ” 
 Dahil sa “ kautusan ng kasalanan na nasa [ ating ] mga sangkap , ” may tendensiya tayong gamitin sa maling paraan ang ating dila at iba pang bahagi ng katawan . 
 Gayunman , dapat nating mapagtagumpayan ang problema ​ — at magagawa natin ito sa tulong ng Diyos . 
 19 , 20 . 
 Paano makatutulong ang halimbawa ni Jesus sa mga asawang lalaki at mga asawang babae na rendahan ang kanilang dila ? 
 Sa isang relasyong kakikitaan ng pag - ibig at paggalang , hindi dapat gumamit ng di - pinag - isipan at masasakit na salita . 
 Isip - isipin ang halimbawang ipinakita ni Jesu - Kristo hinggil sa bagay na ito . 
 Hindi kailanman nagbitiw si Jesus ng mapang - insultong pananalita sa kaniyang mga alagad . 
 Maging noong huling gabi ng kaniyang buhay sa lupa , hindi pinagalitan ng Anak ng Diyos ang kaniyang mga apostol nang magtalu - talo ang mga ito hinggil sa kung sino sa kanila ang pinakadakila . 
 “ Mga asawang lalaki , ” ang payo ng Bibliya , “ patuloy na ibigin ang inyu - inyong asawang babae , kung paanong inibig din ng Kristo ang kongregasyon at ibinigay ang kaniyang sarili ukol dito . ” ​ — Efeso 5 : 25 . 
 Kumusta naman ang asawang babae ? 
 Siya ay “ dapat na magkaroon ng matinding paggalang sa kaniyang asawang lalaki . ” 
 Sisigawan ba ng asawang babae ang kaniyang asawa na kaniyang iginagalang , anupat gagamit ng mapang - abusong pananalita ? 
 “ Nais kong malaman ninyo na ang ulo ng bawat lalaki ay ang Kristo , ” ang isinulat ni Pablo , “ ang ulo naman ng babae ay ang lalaki ; ang ulo naman ng Kristo ay ang Diyos . ” 
 Ang mga asawang babae ay dapat magpasakop sa kanilang ulo gaya ni Kristo na nagpapasakop sa kaniyang Ulo . 
 Bagaman walang di - sakdal na tao ang lubusang makatutulad kay Jesus , ang pagsisikap na ‘ sumunod nang maingat sa kaniyang mga yapak ’ ay tutulong sa mga asawang lalaki at mga asawang babae na mapagtagumpayan ang maling paggamit ng dila . ​ — 1 Pedro 2 : 21 . 
 Ano ang Natutuhan Mo ? 
 • Paano makapipinsala sa pag - aasawa ang di - masupil na dila ? 
 • Bakit mahirap rendahan ang dila ? 
 • Ano ang makatutulong sa atin na kontrolin ang ating pananalita ? 
 • Ano ang dapat mong gawin kapag nakararanas ka ng kaigtingan sa inyong pag - aasawa ? 
 [ Larawan sa pahina 24 ] 
 Naglalaan ang mga elder ng tulong salig sa Bibliya 
 Katulad ba ng Pangmalas ni Jehova ang Pangmalas Mo sa mga Bagay na Sagrado ? 
 “ Maingat na nagbabantay . . . upang huwag magkaroon ng sinumang mapakiapid o ng sinumang hindi nagpapahalaga sa mga bagay na sagrado . ” ​ — HEBREO 12 : 15 , 16 . 
 Anong kasalukuyang saloobin ang hindi tinutularan ng mga lingkod ni Jehova ? 
 ANG sanlibutan sa pangkalahatan ay unti - unting nawawalan ng pagpapahalaga sa mga bagay na sagrado . 
 Ganito ang sinabi ng sosyologong Pranses na si Edgar Morin : “ Ang lahat ng pinagsasaligan ng pamantayang moral ​ — Diyos , kalikasan , tinubuang bayan , kasaysayan , katuwiran ​ — ​ ay pinag - aalinlanganan na . . . . 
 Ang mga tao ang pumipili kung ano ang gusto nilang pamantayan . ” 
 Ipinakikita nito ang “ espiritu ng sanlibutan , ” o “ ang espiritu na kumikilos ngayon sa mga anak ng pagsuway . ” 
 Ang espiritung iyan na walang pagpipitagan ay hindi tinutularan ng mga nag - alay kay Jehova at ng mga handang magpasakop sa kaniyang matuwid na soberanya . 
 Sa halip , natatanto ng mga lingkod ng Diyos ang napakahalagang papel ng pagiging sagrado , o ng kabanalan , sa kanilang pagsamba kay Jehova . 
 Anu - ano bang mga bagay sa ating buhay ang dapat ituring na sagrado ? 
 Tatalakayin ng artikulong ito ang limang bagay na banal sa lahat ng lingkod ng Diyos . 
 Pagtutuunan naman ng pansin ng susunod na artikulo ang pagiging sagrado ng ating Kristiyanong mga pagpupulong . 
 Pero ano ba talaga ang kahulugan ng salitang “ banal ” ? 
 2 , 3 . ( a ) Paano itinatampok ng Kasulatan ang kabanalan ni Jehova ? 
 ( b ) Paano natin ipinakikita na itinuturing nating banal ang pangalan ni Jehova ? 
 Sa Bibliya , ang salitang Hebreo na “ banal ” ay nagpapahiwatig ng ideya ng pagiging hiwalay . 
 Sa pagsamba , ang “ banal ” ay kumakapit sa isa na ibinukod mula sa pangkaraniwang gamit , isa na itinuturing na sagrado . 
 Si Jehova ay banal sa sukdulang diwa . 
 Siya ay tinatawag na ang “ Kabanal - banalan . ” 
 Sa sinaunang Israel , nakakabit sa turbante ng mataas na saserdote ang laminang ginto na may nakalilok na mga salitang “ Ang kabanalan ay kay Jehova . ” 
 Ang makalangit na mga kerubin at serapin na nakapuwesto malapit sa trono ni Jehova ay inilarawan sa Kasulatan na nagpapahayag : “ Banal , banal , banal si Jehova . ” 
 Idiniriin ng pag - uulit na ito na sa sukdulang antas , si Jehova ay banal , malinis , at dalisay . 
 Sa katunayan , siya ang Pinagmumulan ng lahat ng kabanalan . 
 Sagrado , o banal , ang pangalan ni Jehova . 
 Ibinulalas ng salmista : “ Purihin nila ang iyong pangalan . 
 Dakila at kakila - kilabot , iyon ay banal . ” 
 Tinuruan tayo ni Jesus na manalangin : “ Ama namin na nasa langit , pakabanalin nawa ang iyong pangalan . ” 
 Ipinahayag ni Maria , ang ina ni Jesus sa lupa : “ Dinadakila ng aking kaluluwa si Jehova . . . ang Isa na makapangyarihan ay gumawa ng dakilang mga gawa para sa akin , at banal ang kaniyang pangalan . ” 
 Bilang mga lingkod ni Jehova , itinuturing nating banal ang kaniyang pangalan at iniiwasan nating gumawa ng anumang bagay na maaaring magdulot ng upasala sa banal na pangalang iyon . 
 Karagdagan pa , tinutularan natin ang pangmalas ni Jehova sa mga bagay na sagrado , anupat itinuturing nating sagrado ang mga bagay na itinuturing niyang sagrado . ​ — Amos 5 : 14 , 15 . 
 Kung Bakit May Matindi Tayong Paggalang kay Jesus 
 Bakit inilalarawan ng Bibliya si Jesus bilang “ ang Banal ” ? 
 Bilang ang “ bugtong na anak ” ng banal na Diyos , si Jehova , nilalang na banal si Jesus . 
 Sa gayon , tinawag siyang “ ang Banal ng Diyos . ” 
 Nanatili siyang banal nang ilipat ang kaniyang buhay mula sa langit tungo sa lupa , sapagkat sa ilalim ng kapangyarihan ng banal na espiritu naisilang ni Maria si Jesus . 
 Sinabi ng isang anghel kay Maria : “ Ang banal na espiritu ay darating sa iyo . . . ang ipanganganak ay tatawaging banal , Anak ng Diyos . ” 
 Sa pananalangin kay Jehova , dalawang beses na tinukoy ng mga Kristiyano sa Jerusalem ang Anak ng Diyos bilang ang “ iyong banal na lingkod na si Jesus . ” ​ — Gawa 4 : 27 , 30 . 
 Anong sagradong misyon ang tinupad ni Jesus sa lupa , at bakit mahalaga ang kaniyang dugo ? 
 May sagradong misyon na dapat tuparin si Jesus nang siya’y nasa lupa . 
 Nang bautismuhan siya noong 29 C.E . , pinahiran si Jesus bilang Mataas na Saserdote sa dakilang espirituwal na templo ni Jehova . 
 Bukod diyan , mamamatay siya bilang hain . 
 Ang kaniyang itinigis na dugo ang maglalaan ng pantubos , na sa pamamagitan nito ay maaaring maligtas ang makasalanang mga tao . 
 Kaya ang dugo ni Jesus ay itinuturing nating sagrado at ‘ mahalaga . ’ ​ — 1 Pedro 1 : 19 . 
 Ano ang saloobin natin hinggil kay Kristo Jesus , at bakit ? 
 Sa pagpapakita na may matindi tayong paggalang sa ating Hari at Mataas na Saserdote , si Kristo Jesus , sumulat si apostol Pablo : “ Dinakila . . . ng Diyos [ ang kaniyang Anak ] sa isang nakatataas na posisyon at may - kabaitang ibinigay sa kaniya ang pangalang nakahihigit sa lahat ng iba pang pangalan , upang sa pangalan ni Jesus ay lumuhod ang bawat tuhod niyaong mga nasa langit at niyaong mga nasa lupa at niyaong mga nasa ilalim ng lupa , at ang bawat dila ay hayagang kumilala na si Jesu - Kristo ay Panginoon sa ikaluluwalhati ng Diyos na Ama . ” 
 Ipinakikita natin na tinutularan natin ang pangmalas ni Jehova sa mga bagay na sagrado sa pamamagitan ng may - kagalakang pagpapasakop sa ating Lider at nagpupunong Hari , si Kristo Jesus , ang Ulo ng kongregasyong Kristiyano . ​ — Mateo 23 : 10 ; Colosas 1 : 18 . 
 Paano natin ipinakikita ang ating pagpapasakop kay Kristo ? 
 Ang pagpapasakop kay Kristo ay nangangahulugan din ng pagpapakita natin ng wastong paggalang sa mga lalaking ginagamit niya upang manguna sa gawaing pinangangasiwaan niya sa ngayon . 
 Dapat ituring na sagradong pananagutan ang papel na ginagampanan ng mga pinahiran ng espiritu na bumubuo sa Lupong Tagapamahala at ang papel na ginagampanan ng mga tagapangasiwang hinirang nila sa mga sangay , distrito , sirkito , at mga kongregasyon . 
 Samakatuwid , dapat tayong magpakita ng matinding paggalang sa kaayusang ito at magpasakop dito . ​ — Hebreo 13 : 7 , 17 . 
 Isang Banal na Bayan 
 8 , 9 . ( a ) Sa anong paraan isang banal na bayan ang mga Israelita ? 
 ( b ) Paano idiniin ni Jehova sa mga Israelita ang simulain ng pagiging sagrado ? 
 Nakipagtipan si Jehova sa Israel . 
 Dahil sa ugnayang ito , nagkaroon ng pantanging katayuan ang bagong bansang iyon . 
 Pinabanal sila , o ibinukod . 
 Sinabi mismo ni Jehova sa kanila : “ Magpakabanal kayo sa akin , sapagkat akong si Jehova ay banal ; at ibinubukod ko kayo mula sa mga bayan upang maging akin . ” ​ — Levitico 19 : 2 ; 20 : 26 . 
 Noon mismong itatag ang bansang Israel , idiniin na ni Jehova sa mga Israelita ang simulain ng pagiging sagrado . 
 Hindi sila pinahintulutang hipuin man lamang ang bundok kung saan ibinigay ang Sampung Utos dahil kung gagawin nila ito , parurusahan sila ng kamatayan . 
 Kaya sa diwa , ang Bundok Sinai ay itinuring noon na sagrado . 
 Ang mga saserdote , ang tabernakulo , at ang mga kasangkapan nito ay dapat ding ituring na sagrado . 
 Kumusta naman sa kongregasyong Kristiyano ? 
 10 , 11 . 
 Bakit masasabing sagrado ang kongregasyong Kristiyano na binubuo ng mga pinahiran , at ano ang epekto nito sa “ ibang mga tupa ” ? 
 Ang kongregasyong Kristiyano na binubuo ng mga pinahiran ay sagrado sa paningin ni Jehova . 
 Sa katunayan , ang buong grupo ng mga pinahirang Kristiyano sa lupa sa anumang yugto ng panahon ay itinulad sa isang banal na templo , bagaman hindi sila ang bumubuo sa dakilang espirituwal na templo ni Jehova . 
 Naninirahan sa templong iyon si Jehova sa pamamagitan ng kaniyang banal na espiritu . 
 Sumulat si apostol Pablo : “ Sa pagiging kaisa [ ni Kristo Jesus ] ang buong gusali , palibhasa’y magkakasuwatong pinagbubuklod , ay lumalaki upang maging isang banal na templo para kay Jehova . 
 Sa pagiging kaisa niya ay itinatayo rin kayong sama - sama bilang isang dakong tatahanan ng Diyos sa espiritu . ” ​ — Efeso 2 : 21 , 22 ; 1 Pedro 2 : 5 , 9 . 
 Sumulat pa si Pablo sa pinahirang mga Kristiyano : “ Hindi ba ninyo alam na kayo ang templo ng Diyos , at na ang espiritu ng Diyos ay tumatahan sa inyo ? . . . 
 Ang templo ng Diyos ay banal , na ang templong iyon ay kayo nga . ” 
 Sa pamamagitan ng kaniyang espiritu , si Jehova ay ‘ nananahan ’ sa gitna ng mga pinahiran at ‘ lumalakad sa gitna nila . ’ 
 Patuloy niyang ginagabayan ang kaniyang tapat na “ alipin . ” 
 Pinahahalagahan naman ng “ ibang mga tupa ” ang kanilang pribilehiyo na makasama ng uring “ templo . ” ​ — Juan 10 : 16 ; Mateo 25 : 37 - 40 . 
 Mga Bagay na Sagrado sa Ating Buhay Bilang mga Kristiyano 
 Anu - anong bagay ang sagrado sa ating buhay , at bakit ? 
 Hindi kataka - taka , maraming bagay may kaugnayan sa buhay ng mga pinahirang miyembro ng kongregasyong Kristiyano at ng kanilang mga kasamahan ang itinuturing na sagrado . 
 Ang ating kaugnayan kay Jehova ay sagrado . 
 Napakahalaga nito sa atin anupat hindi natin pinahihintulutan ang anuman at ang sinuman na magpahina sa kaugnayan natin sa ating Diyos na si Jehova . 
 Mahalaga ang panalangin upang mapanatili natin ang ating malapit na kaugnayan kay Jehova . 
 Para kay propeta Daniel , napakasagrado ng panalangin anupat kahit manganib pa ang kaniyang buhay , ipinagpatuloy niya ang kaniyang kaugaliang manalangin kay Jehova . 
 Ang “ mga panalangin ng mga banal , ” o ng mga pinahirang Kristiyano , ay itinulad sa insensong ginagamit sa pagsamba sa templo . 
 Idiniriin ng simbolismong ito ang pagiging sagrado ng panalangin . 
 Isa ngang napakalaking pribilehiyo na makipagtalastasan sa Soberano ng sansinukob ! 
 Hindi nga kataka - takang ang panalangin ay sagrado sa ating buhay ! 
 Anong puwersa ang banal , at paano natin ito dapat hayaang kumilos sa ating buhay ? 
 May isang puwersa sa buhay ng mga pinahirang Kristiyano at ng kanilang mga kasamahan na tiyak na itinuturing nilang sagrado ​ — ang banal na espiritu . 
 Ang espiritung iyan ay ang aktibong puwersa ni Jehova , at yamang palagi itong kumikilos kasuwato ng kalooban ng banal na Diyos , angkop lamang na tawagin itong “ banal na espiritu , ” o “ espiritu ng kabanalan . ” 
 Sa pamamagitan ng banal na espiritu , binibigyan ni Jehova ng lakas ang kaniyang mga lingkod upang maipangaral ang mabuting balita . 
 Nagbibigay si Jehova ng kaniyang espiritu sa “ mga sumusunod sa kaniya bilang tagapamahala , ” sa mga ‘ patuloy na lumalakad ayon sa espiritu ’ at hindi ayon sa makalamang mga pagnanasa . 
 Dahil sa makapangyarihang puwersang ito , nakapagluluwal ang mga Kristiyano ng “ mga bunga ng espiritu ” ​ — maiinam na katangian ​ — ​ at ng “ banal na mga paggawi at mga gawa ng makadiyos na debosyon . ” 
 Kung itinuturing nating sagrado ang banal na espiritu , iiwasan nating gumawa ng anumang bagay na maaaring pumighati sa espiritung iyan , o humadlang sa pagkilos nito sa ating buhay . ​ — Efeso 4 : 30 . 
 Anong pribilehiyo ang itinuturing ng mga pinahiran na sagrado , at paano nakikibahagi sa pribilehiyong ito ang ibang mga tupa ? 
 Ang pribilehiyo natin na taglayin ang pangalan ng banal na Diyos , si Jehova , at maging kaniyang mga Saksi ay itinuturing din nating sagrado . 
 Ang mga pinahirang Kristiyano ay ginawang kuwalipikado ni Jehova “ upang maging mga ministro ng isang bagong tipan . ” 
 Sa gayon , inatasan silang ipangaral ang “ mabuting balitang ito ng kaharian ” at “ gumawa ng mga alagad sa mga tao ng lahat ng mga bansa . ” 
 May - katapatan nilang tinutupad ang atas na ito , at milyun - milyong tulad - tupang mga tao ang tumutugon , anupat makasagisag na sinasabi sa mga pinahiran : “ Yayaon kaming kasama ninyo , sapagkat narinig namin na ang Diyos ay sumasainyo . ” 
 Ang mga ito ay nalulugod na maglingkod sa espirituwal na diwa bilang “ mga magsasaka ” at “ mga tagapag - alaga ng ubasan ” para sa pinahirang “ mga lingkod ng ating Diyos . ” 
 Sa ganitong paraan , malaki ang naitutulong ng ibang mga tupa sa mga pinahiran sa pagtupad sa kanilang ministeryo sa buong daigdig . ​ — Isaias 61 : 5 , 6 . 
 Anong gawain ang itinuring ni apostol Pablo na sagrado , at bakit ganiyan din ang pananaw natin ? 
 Itinuring ni apostol Pablo , bilang halimbawa , ang kaniyang pangmadlang ministeryo bilang sagrado , o banal . 
 Tinukoy niya ang kaniyang sarili bilang “ isang pangmadlang lingkod ni Kristo Jesus sa mga bansa , na nakikibahagi sa banal na gawain ng mabuting balita ng Diyos . ” 
 Nang sumulat siya sa mga Kristiyano sa Corinto , tinukoy ni Pablo ang kaniyang ministeryo bilang ‘ kayamanan . ’ 
 Sa pamamagitan ng ating pangmadlang ministeryo , ipinahahayag natin ang “ mga sagradong kapahayagan ng Diyos . ” 
 Kaya kabilang man tayo sa mga pinahiran o sa ibang mga tupa , itinuturing natin na sagradong pribilehiyo ang makibahagi sa gawaing pagpapatotoo . 
 “ Pinasasakdal ang Kabanalan Nang May Pagkatakot sa Diyos ” 
 Ano ang tutulong sa atin upang maiwasan nating maging mga taong “ hindi nagpapahalaga sa mga bagay na sagrado ” ? 
 Binabalaan ni apostol Pablo ang kaniyang mga kapuwa Kristiyano na huwag maging mga taong “ hindi nagpapahalaga sa mga bagay na sagrado . ” 
 Sa halip , pinayuhan niya sila na ‘ itaguyod ang pagpapabanal , ’ “ maingat na nagbabantay . . . upang walang ugat na nakalalason ang sumibol at lumikha ng kaguluhan at upang hindi nito madungisan ang marami . ” 
 Ang pananalitang “ ugat na nakalalason ” ay tumutukoy sa ilan sa kongregasyong Kristiyano na maaaring namimintas sa mga kaayusan ng kongregasyon . 
 Halimbawa , baka hindi sila sumasang - ayon sa pananaw ni Jehova hinggil sa pagiging sagrado ng pag - aasawa o sa pangangailangang maging malinis sa moral . 
 O baka nakikibahagi sila sa pagpapalaganap ng apostatang mga ideya , “ walang - katuturang mga usapan na lumalapastangan sa kung ano ang banal , ” na inihaharap ng mga “ lumihis mula sa katotohanan . ” ​ — 2 Timoteo 2 : 16 - 18 . 
 Bakit dapat patuloy na magsikap ang mga pinahiran na tularan ang pangmalas ni Jehova hinggil sa kabanalan ? 
 Sa kaniyang pinahirang mga kapatid , sumulat si Pablo : “ Mga minamahal , linisin natin ang ating sarili mula sa bawat karungisan ng laman at espiritu , na pinasasakdal ang kabanalan nang may pagkatakot sa Diyos . ” 
 Ipinakikita ng pananalitang ito na ang mga pinahirang Kristiyano , “ mga kabahagi sa makalangit na pagtawag , ” ay dapat patuloy na magsikap na patunayan na tinutularan nila ang pangmalas ni Jehova hinggil sa kabanalan sa lahat ng aspekto ng kanilang buhay . 
 Sa katulad na paraan , tinagubilinan ni apostol Pedro ang kaniyang inianak - sa - espiritung mga kapatid : “ Bilang masunuring mga anak , huwag na kayong magpahubog ayon sa mga pagnanasa na dati ninyong taglay sa inyong kawalang - alam , kundi , ayon sa Isa na Banal na tumawag sa inyo , kayo rin mismo ay magpakabanal sa lahat ng inyong paggawi . ” ​ — 1 Pedro 1 : 14 , 15 . 
 18 , 19 . ( a ) Paano ipinakikita ng mga miyembro ng “ malaking pulutong ” na tinutularan nila ang pangmalas ni Jehova sa mga bagay na sagrado ? 
 ( b ) Anong iba pang sagradong pitak ng ating buhay bilang mga Kristiyano ang tatalakayin sa susunod na artikulo ? 
 Kumusta naman ang mga miyembro ng “ malaking pulutong , ” na makaliligtas sa “ malaking kapighatian ” ? 
 Dapat din nilang patunayan na ang pangmalas nila sa mga bagay na sagrado ay katulad ng pangmalas ni Jehova . 
 Sa aklat ng Apocalipsis , inilalarawan sila na nag - uukol kay Jehova ng “ sagradong paglilingkod ” sa makalupang looban ng kaniyang espirituwal na templo . 
 Nananampalataya sila sa haing pantubos ni Kristo , anupat sa makasagisag na paraan ay ‘ nilalabhan ang kanilang mahahabang damit at pinapuputi ang mga iyon sa dugo ng Kordero . ’ 
 Dahil dito , mayroon silang malinis na katayuan sa harap ni Jehova at obligado silang “ linisin [ ang kanilang sarili ] mula sa bawat karungisan ng laman at espiritu , na pinasasakdal ang kabanalan nang may pagkatakot sa Diyos . ” 
 Ang isang mahalagang pitak sa buhay ng mga pinahirang Kristiyano at ng kanilang mga kasamahan ay ang kanilang regular na pagtitipon upang sumamba kay Jehova at mag - aral ng kaniyang Salita . 
 Itinuturing ni Jehova na sagrado ang mga pagtitipon ng kaniyang bayan . 
 Tatalakayin sa susunod na artikulo kung paano at kung bakit dapat nating tularan ang pangmalas ni Jehova sa mga bagay na sagrado sa napakahalagang pitak na ito . 
 Bilang Repaso 
 • Anong pananaw ng sanlibutan ang hindi tinutularan ng mga lingkod ni Jehova ? 
 • Bakit si Jehova ang Pinagmumulan ng lahat ng bagay na banal ? 
 • Paano natin ipinakikita na iginagalang natin ang kabanalan ni Kristo ? 
 • Anu - anong bagay sa ating buhay ang dapat nating ituring na sagrado ? 
 [ Larawan sa pahina 23 ] 
 Sa sinaunang Israel , ang mga saserdote , ang tabernakulo , at ang mga kasangkapan nito ay dapat ituring na sagrado 
 [ Larawan sa pahina 24 ] 
 Ang mga pinahirang Kristiyano sa lupa ang bumubuo sa isang banal na templo 
 [ Mga larawan sa pahina 25 ] 
 Ang panalangin at ang ating pangmadlang ministeryo ay mga sagradong pribilehiyo 
 Pagpapakita ng Paggalang sa Ating Sagradong mga Pagtitipon 
 “ Dadalhin ko rin sila sa aking banal na bundok at pagsasayahin ko sila sa loob ng aking bahay - panalanginan . ” ​ — ISAIAS 56 : 7 . 
 Anu - ano ang maka - Kasulatang dahilan kung bakit dapat tayong magpakita ng angkop na paggalang sa ating mga pagpupulong ? 
 TINITIPON ni Jehova ang kaniyang bayan , na binubuo ng mga pinahirang Kristiyano at ng kanilang mga kasamahan , upang sumamba sa kaniya sa kaniyang “ banal na bundok . ” 
 Pinagsasaya niya sila sa loob ng kaniyang “ bahay - panalanginan , ” ang kaniyang espirituwal na templo , na siyang “ bahay - panalanginan para sa lahat ng mga bansa . ” 
 Ipinakikita ng mga kaganapang ito na ang pagsamba kay Jehova ay banal , dalisay , at nakatataas . 
 Sa pamamagitan ng pagpapakita ng angkop na paggalang sa ating mga pagpupulong para sa pag - aaral at pagsamba , pinatutunayan natin na ang ating pangmalas sa mga bagay na sagrado ay katulad ng pangmalas ni Jehova . 
 Ano ang nagpapakita na itinuring ni Jehova na sagrado ang dakong pinili niya sa pagsamba sa kaniya , at paano ipinakita ni Jesus na gayon din ang kaniyang pananaw ? 
 Sa sinaunang Israel , dapat ituring na sagrado ang dakong pinili ni Jehova para sa pagsamba sa kaniya . 
 Ang tabernakulo at ang mga kasangkapan at kagamitan nito ay papahiran at pababanalin “ upang ang mga iyon ay maging kabanal - banalan . ” 
 Ang dalawang silid ng santuwaryo ay tinawag na “ ang Dakong Banal ” at “ ang Kabanal - banalan . ” 
 Nang maglaon , ang tabernakulo ay pinalitan ng templo sa Jerusalem . 
 Bilang sentro ng pagsamba kay Jehova , tinawag ang Jerusalem na “ banal na lunsod . ” 
 Noong kaniyang ministeryo sa lupa , si Jesus mismo ay nagpakita ng nararapat na paggalang sa templo . 
 Nagalit siya sa mga tao dahil hindi nila iginalang ang templo ​ — ginamit nila ito sa kanilang pagnenegosyo at bilang daanan . ​ — Marcos 11 : 15 , 16 . 
 Ano ang nagpapakita na sagrado ang mga kapulungan ng Israel ? 
 Regular na nagtitipon ang mga Israelita upang sumamba kay Jehova at makinig sa pagbasa ng kaniyang Kautusan . 
 Ang ilan sa mga araw ng kanilang mga kapistahan ay tinatawag na mga banal na kombensiyon o mga kapita - pitagang kapulungan , anupat nagpapahiwatig na sagrado ang mga pagtitipong ito . 
 Sa isang pangmadlang kapulungan noong panahon nina Ezra at Nehemias , ang mga Levita “ ay nagpaliwanag ng kautusan sa bayan . ” 
 Yamang “ ang buong bayan ay tumatangis habang naririnig nila ang mga salita ng kautusan , ” “ pinagsasabihan ng mga Levita ang buong bayan na tumahimik , na sinasabi : ‘ Tumahimik kayo ! 
 sapagkat ang araw na ito ay banal . ’ ” 
 Pagkatapos , ipinagdiwang ng mga Israelita ang pitong - araw na Kapistahan ng mga Kubol nang may “ napakalaking pagsasaya . ” 
 Bukod diyan , “ binasa nang malakas ang aklat ng kautusan ng tunay na Diyos araw - araw , mula nang unang araw hanggang sa huling araw ; at idinaos nila ang kapistahan nang pitong araw , at nang ikawalong araw ay nagkaroon ng isang kapita - pitagang kapulungan , ayon sa alituntunin . ” 
 Ang mga pagtitipong ito ay tunay na banal na mga okasyon na humihiling sa mga dumalo na mag - ukol ng pansin at pagpipitagan . 
 Ang Ating mga Pagpupulong ay Sagradong mga Pagtitipon 
 4 , 5 . 
 Anu - anong pitak ng ating mga pagpupulong ang nagpapatunay na ang mga ito ay sagradong mga pagtitipon ? 
 Totoo na sa ngayon , si Jehova ay walang literal na banal na lunsod sa lupa , na may pantanging templo na nakaalay sa pagsamba sa kaniya . 
 Gayunpaman , hindi natin dapat kalimutan ang bagay na ang mga pagpupulong para sa pagsamba kay Jehova ay sagradong mga pagtitipon . 
 Tatlong beses sa isang linggo , nagtitipon tayo upang basahin at pag - aralan ang Kasulatan . 
 Ang Salita ni Jehova ay “ ipinaliliwanag , ” at gaya noong panahon ni Nehemias , “ binibigyan iyon ng kahulugan . ” 
 Ang lahat ng ating pagpupulong ay nagsisimula at nagtatapos sa panalangin , at sa karamihan sa mga ito , umaawit tayo ng mga awit ng papuri kay Jehova . 
 Ang mga pagpupulong sa kongregasyon ay tunay na bahagi ng ating pagsamba at dapat tayong magpakita ng kataimtiman at pagpipitagan sa mga ito . 
 Pinagpapala ni Jehova ang kaniyang bayan habang nagtitipon sila upang sumamba sa kaniya , pag - aralan ang kaniyang Salita , at tamasahin ang kalugud - lugod na pagsasamahang Kristiyano . 
 Kapag panahon ng pagpupulong , makatitiyak tayo na doon ‘ iniuutos ni Jehova na mamalagi ang pagpapala . ’ 
 Tinatanggap natin ang pagpapalang ito kung naroroon tayo at matamang nakikinig sa espirituwal na programa . 
 Karagdagan pa , sinabi ni Jesus : “ Kung saan may dalawa o tatlo na nagtitipon sa aking pangalan , naroon ako sa gitna nila . ” 
 Sa konteksto nito , kumakapit ang pananalitang ito sa Kristiyanong matatanda na nagpupulong upang asikasuhin ang malulubhang problema sa pagitan ng mga indibiduwal , pero maikakapit din ito sa ating mga pagpupulong . 
 Kung si Kristo , sa pamamagitan ng banal na espiritu , ay naroroon kapag nagtitipon ang mga Kristiyano sa kaniyang pangalan , hindi ba’t dapat ituring na sagrado ang gayong mga pagtitipon ? 
 Ano ang masasabi hinggil sa ating mga dako ng pagpupulong , kapuwa malaki at maliit ? 
 Totoong hindi naninirahan si Jehova sa mga templong gawa ng tao . 
 Gayunpaman , ang ating mga Kingdom Hall ay mga dako ng tunay na pagsamba . 
 Nagtitipon tayo roon upang pag - aralan ang Salita ni Jehova , manalangin sa kaniya , at umawit ng mga papuri sa kaniya . 
 Totoo rin iyan sa ating mga Assembly Hall . 
 Ang mas malalaking pasilidad na inaarkila para sa ating mga kombensiyon ​ — gaya ng mga awditoryum , exhibition hall , o mga sports stadium ​ — ​ ay nagiging mga dako ng pagsamba tuwing ginagamit ang mga ito sa ating sagradong mga pagtitipon . 
 Ang mga okasyong ito para sa pagsamba , malaki at maliit , ay nararapat nating pag - ukulan ng paggalang , at dapat itong makita sa ating saloobin at paggawi . 
 Mga Paraan Upang Ipakita ang Paggalang sa Ating mga Pagtitipon 
 Ano ang isang paraan upang maipakita natin ang paggalang sa ating mga pagtitipon ? 
 May mga paraan upang maipakita natin ang paggalang sa ating mga pagtitipon . 
 Ang isa ay sa pamamagitan ng pakikibahagi sa pag - awit ng mga awiting pang - Kaharian . 
 Marami sa mga liriko nito ay nasa anyong panalangin at dahil dito , dapat itong awitin nang may pagpipitagan . 
 Sa pagsipi sa Awit 22 , sumulat si apostol Pablo bilang pagtukoy sa sinabi ni Jesus : “ Ipahahayag ko ang iyong pangalan sa aking mga kapatid ; sa gitna ng kongregasyon ay pupurihin kita ng awit . ” 
 Kaya dapat nating gawing kaugalian na naroroon na tayo sa ating mga upuan bago pa magpaawit ang tsirman at pagkatapos ay ituon natin ang ating pansin sa kahulugan ng mga liriko ng awit habang tayo’y umaawit . 
 Makita nawa sa ating pag - awit ang damdamin ng salmista na sumulat : “ Dadakilain ko si Jehova nang aking buong puso sa matalik na kapisanan ng mga matuwid at sa kapulungan . ” 
 Oo , ang pag - awit ng mga papuri kay Jehova ay isang napakainam na dahilan upang dumating nang maaga sa ating mga pagpupulong at manatili hanggang sa matapos ang pulong . 
 Anong halimbawa sa Bibliya ang nagpapakita na ang mga panalangin sa ating mga pagpupulong ay dapat nating pag - ukulan ng pansin at paggalang ? 
 Ang isa pang pitak na nakadaragdag sa espirituwal na kahalagahan ng lahat ng ating pagpupulong ay ang taos - pusong pananalangin alang - alang sa lahat ng naroroon sa pulong . 
 Sa isang okasyon , nagtipon ang unang - siglong mga Kristiyano sa Jerusalem at “ may - pagkakaisa nilang inilakas ang kanilang mga tinig sa Diyos ” sa marubdob na panalangin . 
 Bilang resulta , nagpatuloy sila ​ — sa kabila ng pag - uusig ​ — ​ sa ‘ pagsasalita sa salita ng Diyos nang may katapangan . ’ 
 Mayroon kaya sa mga naroroon na gumagala - gala ang isip sa panahon ng pananalangin nilang iyon ? 
 Wala , yamang nanalangin sila nang ‘ may pagkakaisa . ’ 
 Ipinakikita ng mga panalanging sinasambit sa ating mga pagpupulong ang damdamin ng lahat ng dumalo . 
 Dapat nating pag - ukulan ng pansin at paggalang ang mga ito . 
 Paano natin maipakikita ang ating paggalang sa sagradong mga pagtitipon sa pamamagitan ng ating pananamit at paggawi ? 
 Bukod diyan , maipakikita natin kung gaano kalaki ang ating paggalang sa pagiging sagrado ng ating mga pagtitipon sa ating paraan ng pananamit . 
 Ang ating hitsura may kaugnayan sa ating pananamit at istilo ng buhok ay may malaking bahagi upang lalong maging marangal ang ating mga pagpupulong . 
 Nagpayo si apostol Pablo : “ Nais ko na sa bawat dako ay magpatuloy sa pananalangin ang mga lalaki , na itinataas ang matatapat na kamay , hiwalay sa poot at mga debate . 
 Gayundin naman nais kong gayakan ng mga babae ang kanilang sarili ng maayos na pananamit , na may kahinhinan at katinuan ng pag - iisip , hindi ng mga istilo ng pagtitirintas ng buhok at ginto o mga perlas o napakamamahaling kagayakan , kundi sa paraan na angkop sa mga babae na nag - aangking nagpipitagan sa Diyos . ” 
 Kapag dumadalo tayo sa malalaking kombensiyon na idinaraos sa mga istadyum na walang bubong , ang ating pananamit ay maaaring iangkop sa klima at kasabay nito ay marangal pa rin . 
 Bukod diyan , dahil iginagalang natin ang okasyon , iiwasan nating kumain o ngumuya ng chewing gum sa panahon ng sesyon . 
 Ang angkop na pananamit at paggawi sa ating mga pagtitipon ay nagpaparangal sa Diyos na Jehova , sa pagsamba sa kaniya , at sa ating mga kapuwa mananamba . 
 Paggawing Naaangkop sa Sambahayan ng Diyos 
 Paano ipinakita ni apostol Pablo na dapat nating sundin ang mataas na pamantayan ng paggawi sa ating mga Kristiyanong pagpupulong ? 
 Sa 1 Corinto , kabanata 14 , mababasa natin ang matalinong payo ni apostol Pablo kung paano dapat idaos ang mga Kristiyanong pagpupulong . 
 Nagtapos siya sa pagsasabi : “ Maganap ang lahat ng bagay nang disente at ayon sa kaayusan . ” 
 Ang ating mga pagpupulong ay isang mahalagang bahagi ng gawain ng kongregasyong Kristiyano , at humihiling ito na sundin natin ang pamantayan ng paggawi na naaangkop sa sambahayan ni Jehova . 
 11 , 12 . ( a ) Ano ang dapat ikintal sa isipan ng mga batang dumadalo sa ating mga pagpupulong ? 
 ( b ) Sa anong angkop na paraan maaaring ipahayag ng mga bata ang kanilang pananampalataya sa panahon ng ating mga pagpupulong ? 
 Kinakailangang turuan partikular na ang mga bata kung paano dapat gumawi sa panahon ng ating mga pagpupulong . 
 Dapat ipaliwanag ng Kristiyanong mga magulang sa kanilang mga anak na ang Kingdom Hall at ang dako na ginagamit sa Pag - aaral ng Kongregasyon sa Aklat ay hindi mga lugar para maglaro . 
 Ang mga ito ay mga dako kung saan sinasamba natin si Jehova at pinag - aaralan ang kaniyang Salita . 
 Sumulat ang matalinong haring si Solomon : “ Bantayan mo ang iyong mga paa kailanma’t pumaparoon ka sa bahay ng tunay na Diyos ; at mangyari ang paglapit upang makinig . ” 
 Tinuruan ni Moises ang mga Israelita na magtipun - tipon ang mga adulto kasama ang “ maliliit na bata . ” 
 Sinabi niya : “ Tipunin mo ang bayan . . . upang makapakinig sila at upang matuto sila , upang matakot sila kay Jehova na inyong Diyos at maingat na tuparin ang lahat ng mga salita ng kautusang ito . 
 At ang kanilang mga anak na hindi pa nakaaalam ay dapat makinig , at pag - aaralan nilang matakot kay Jehova . ” ​ — Deuteronomio 31 : 12 , 13 . 
 Sa katulad na paraan sa ngayon , ang ating mga kabataan ay dumadalo sa mga pagpupulong kasama ng kanilang mga magulang pangunahin na upang makinig at matuto . 
 Kapag nakapagtutuon na sila ng pansin at nauunawaan na nila kahit ang pangunahing mga katotohanan lamang sa Bibliya , maaari na ring gumawa ang mga bata ng “ pangmadlang pagpapahayag ” ng kanilang pananampalataya sa pamamagitan ng pagbibigay ng maiikling komento . 
 Maaaring magsimula ang isang bata sa pagsasabi ng ilang salita bilang sagot sa isang tanong na nauunawaan niya . 
 Sa una , baka kailangan niyang basahin ang sagot , pero sa paglipas ng panahon , sisikapin na niyang sumagot sa sarili niyang pananalita . 
 Kapaki - pakinabang ito at kasiya - siya para sa bata , at ang gayong kusang - loob na paghahayag ng pananampalataya ay nagpapasigla sa puso ng mga may - gulang na dumadalo . 
 Sabihin pa , dapat magbigay ng halimbawa ang mga magulang sa pamamagitan ng kanila mismong pagkokomento . 
 Makabubuti na hangga’t maaari , ang mga bata ay may sariling Bibliya , aklat - awitan , at kopya ng publikasyong pinag - aaralan . 
 Dapat nilang matutuhan ang pagpapakita ng wastong paggalang sa gayong mga publikasyon . 
 Ikikintal ng lahat ng ito sa isipan ng mga bata na ang ating mga pagpupulong ay sagradong mga pagtitipon . 
 Ano ang ating inaasahan sa mga nagsidalo sa kauna - unahang pagkakataon sa ating mga pagpupulong ? 
 Siyempre pa , hindi natin nais na ang ating mga pagpupulong ay maging kagaya ng mga serbisyo sa mga simbahan ng Sangkakristiyanuhan . 
 Maaaring ang mga ito ay walang damdamin at pagbabanal - banalan o maingay na parang mga rock concert . 
 Nais natin na ang mga pagpupulong sa ating mga Kingdom Hall ay maging masigla at kasiya - siya pero hindi sa punto na maging gaya ng mga di - pormal na pagtitipon ng magkakapitbahay . 
 Nagtitipon tayo para sambahin si Jehova , kaya ang ating mga pagpupulong ay dapat na palaging marangal . 
 Ang ating hangarin ay na pagkatapos mapakinggan ng mga nagsidalo sa kauna - unahang pagkakataon ang iniharap na materyal at mapagmasdan nila ang paggawi natin at ng ating mga anak , kanilang sasabihin : “ Ang Diyos ay tunay ngang nasa gitna ninyo . ” ​ — 1 Corinto 14 : 25 . 
 Permanenteng Pitak ng Ating Pagsamba 
 14 , 15 . ( a ) Paano natin maiiwasang ‘ pabayaan ang bahay ng ating Diyos ’ ? 
 ( b ) Paano natutupad sa ngayon ang Isaias 66 : 23 ? 
 Gaya ng nabanggit na , tinitipon ni Jehova ang kaniyang bayan at pinagsasaya niya sila sa loob ng kaniyang “ bahay - panalanginan , ” ang kaniyang espirituwal na templo . 
 Pinaalalahanan ng tapat na lalaking si Nehemias ang kaniyang mga kapuwa Judio na dapat silang magpakita ng wastong paggalang sa literal na templo sa pamamagitan ng pagsuporta rito sa materyal na paraan . 
 Sinabi niya : “ Hindi namin dapat pabayaan ang bahay ng aming Diyos . ” 
 Karagdagan pa , hindi natin dapat ipagwalang - bahala ang paanyaya ni Jehova na sambahin siya sa loob ng kaniyang “ bahay - panalanginan . ” 
 Upang ipakita ang pangangailangang magtipon nang regular para sa pagsamba , humula si Isaias : “ ‘ Tiyak na mangyayari na mula sa bagong buwan hanggang sa bagong buwan at mula sa sabbath hanggang sa sabbath ay paroroon ang lahat ng laman upang yumukod sa harap ko , ’ ang sabi ni Jehova . ” 
 Nangyayari iyan sa ngayon . 
 Bawat linggo ng bawat buwan , regular na nagtitipon ang mga nakaalay na Kristiyano upang sumamba kay Jehova . 
 Ginagawa nila ito sa pamamagitan ng pagdalo sa mga Kristiyanong pagpupulong at pakikibahagi sa pangmadlang ministeryo , bukod pa sa ibang mga bagay . 
 Isa ka ba sa mga regular na ‘ pumaparoon at yumuyukod sa harap ni Jehova ’ ? 
 Bakit dapat maging permanenteng pitak ng ating buhay sa ngayon ang regular na pagdalo sa mga pagpupulong ? 
 Ganap na matutupad ang Isaias 66 : 23 sa magiging buhay sa bagong sanlibutan na ipinangako ni Jehova . 
 Sa panahong iyon , ang “ lahat ng laman , ” sa literal na diwa , linggu - linggo at buwan - buwan , ay ‘ paroroon upang yumukod sa harap ’ ni Jehova , o sumamba sa Kaniya , magpakailanman . 
 Yamang ang pagtitipon upang sumamba kay Jehova ay magiging permanenteng pitak ng ating espirituwalidad sa bagong sistema ng mga bagay , hindi ba’t dapat nating gawing permanenteng pitak ng ating buhay sa ngayon ang regular na pagdalo sa ating sagradong mga pagtitipon ? 
 Bakit natin kailangan ang ating mga pagpupulong “ lalung - lalo na samantalang . . . nakikita [ natin ] na papalapit na ang araw ” ? 
 Habang papalapit ang wakas , dapat na lalo tayong maging determinado higit kailanman na daluhan ang ating mga Kristiyanong pagtitipon ukol sa pagsamba . 
 Bilang paggalang sa pagiging sagrado ng ating mga pagpupulong , hindi natin hinahayaan ang sekular na trabaho , takdang aralin sa paaralan , o pagpasok sa klase sa gabi na maging sanhi upang hindi tayo makipagtipon nang regular kasama ng ating mga kapananampalataya . 
 Kailangan natin ang lakas na nagmumula sa pakikisama sa kanila . 
 Sa pamamagitan ng ating mga pagpupulong sa kongregasyon , nagkakaroon tayo ng pagkakataon na makilala ang isa’t isa , magpatibay - loob sa iba , at mag - udyukan sa isa’t isa sa “ pag - ibig at sa maiinam na gawa . ” 
 Kailangan natin itong gawin “ lalung - lalo na samantalang . . . nakikita [ natin ] na papalapit na ang araw . ” 
 Kung gayon , palagi nawa nating ipakita ang angkop na paggalang sa ating sagradong mga pagtitipon sa pamamagitan ng regular na pagdalo sa mga ito , pagsusuot ng angkop na pananamit , at wastong paggawi . 
 Sa paggawa nito , ipinakikita natin na ang pangmalas natin sa mga sagradong bagay ay katulad ng pangmalas ni Jehova . 
 Bilang Repaso 
 • Ano ang nagpapakita na dapat ituring na sagrado ang mga pagtitipon ng bayan ni Jehova ? 
 • Anu - anong pitak ng ating mga pagtitipon ang nagpapatunay na ang mga ito ay sagradong mga pagtitipon ? 
 • Paano maipakikita ng mga bata na itinuturing nilang sagrado ang ating mga pagpupulong ? 
 • Bakit natin dapat gawing permanenteng pitak ng ating buhay ang regular na pagdalo sa mga pagpupulong ? 
 [ Mga larawan sa pahina 28 ] 
 Ang mga pagpupulong ukol sa pagsamba kay Jehova ay sagradong mga pagtitipon saanman idaos ang mga ito 
 [ Larawan sa pahina 31 ] 
 Ang ating maliliit na anak ay dumadalo sa mga pagpupulong upang makinig at matuto 
 Panatilihin ang Iyong Sarili sa Pag - ibig ng Diyos ! 
 “ Mga minamahal , . . . panatilihin ang inyong sarili sa pag - ibig ng Diyos , . . . tungo sa buhay na walang hanggan . ” ​ — JUDAS 20 , 21 . 
 1 , 2 . 
 Paano ka makapananatili sa pag - ibig ng Diyos ? 
 GAYON na lamang ang pag - ibig ni Jehova sa sanlibutan ng sangkatauhan anupat ibinigay niya ang kaniyang bugtong na Anak upang ang mga nananampalataya sa kaniya ay magkaroon ng buhay na walang hanggan . 
 Kaylaking pribilehiyo na maranasan ang gayong pag - ibig ! 
 Kung isa kang lingkod ni Jehova , tiyak na gusto mong matamasa nang walang hanggan ang pag - ibig na iyan . 
 Ipinaalam ng alagad na si Judas kung paano ka makapananatili sa pag - ibig ng Diyos . 
 “ Sa pamamagitan ng pagpapatibay ng inyong sarili sa inyong kabanal - banalang pananampalataya , at pananalangin taglay ang banal na espiritu , ” ang isinulat ni Judas , “ panatilihin ang inyong sarili sa pag - ibig ng Diyos , habang hinihintay ninyo ang awa ng ating Panginoong Jesu - Kristo tungo sa buhay na walang hanggan . ” 
 Ang pag - aaral ng Salita ng Diyos at pangangaral ng mabuting balita ay magpapatibay sa iyo sa “ kabanal - banalang pananampalataya ” ​ — ang mga turong Kristiyano . 
 Upang manatili sa pag - ibig ng Diyos , kailangan mong manalangin “ taglay ang banal na espiritu , ” o sa impluwensiya nito . 
 Upang pagkalooban ng buhay na walang hanggan , kailangan mo ring manampalataya sa haing pantubos ni Jesu - Kristo . ​ — 1 Juan 4 : 10 . 
 Bakit ang ilan ay hindi na mga Saksi ni Jehova ? 
 Ang ilan na dating mananampalataya ay hindi nanatili sa pag - ibig ng Diyos . 
 Dahil pinili nila ang makasalanang landasin , hindi na sila mga Saksi ni Jehova . 
 Paano mo maiiwasan ang gayong kalagayan ? 
 Ang pagbubulay - bulay sa sumusunod na mga punto ay maaaring tumulong sa iyo na iwasang magkasala at manatili sa pag - ibig ng Diyos . 
 Ipakita ang Iyong Pag - ibig sa Diyos 
 Gaano kahalaga ang pagsunod sa Diyos ? 
 Ipakita ang iyong pag - ibig sa Diyos sa pamamagitan ng pagsunod sa kaniya . 
 “ Ito ang kahulugan ng pag - ibig sa Diyos , ” ang isinulat ni apostol Juan , “ na tuparin natin ang kaniyang mga utos ; gayunma’y ang kaniyang mga utos ay hindi pabigat . ” 
 Ang kinagawiang pagsunod sa Diyos ay magpapatibay sa iyo na labanan ang tukso at magpapasaya rin sa iyo . 
 Sinabi ng salmista : “ Maligaya ang taong hindi lumalakad sa payo ng mga balakyot , . . . kundi ang kaniyang kaluguran ay sa kautusan ni Jehova . ” ​ — Awit 1 : 1 , 2 . 
 Ang pag - ibig kay Jehova ay mag - uudyok sa iyo na gawin ang ano ? 
 Ang pag - ibig mo kay Jehova ang mag - uudyok sa iyo na iwasang gumawa ng malubhang pagkakasala na magdudulot ng upasala sa kaniyang pangalan . 
 “ Huwag mo akong bigyan ng karalitaan ni ng kayamanan man , ” ang panalangin ni Agur . 
 “ Ipaubos mo sa akin ang pagkaing itinakda para sa akin , upang hindi ako mabusog at ikaila nga kita at sabihin ko : ‘ Sino si Jehova ? ’ 
 at upang hindi ako sumapit sa karalitaan at magnakaw nga at lapastanganin ko ang pangalan ng aking Diyos . ” 
 Maging determinadong huwag ‘ lapastanganin ang pangalan ng Diyos ’ sa pamamagitan ng pagdudulot ng upasala sa kaniya . 
 Sa halip , palaging sikaping gumawa ng mga bagay na magdudulot ng kaluwalhatian sa kaniya . ​ — Awit 86 : 12 . 
 Ano ang maaaring mangyari kung sasadyain mong gumawa ng kasalanan ? 
 Humingi ng tulong sa iyong maibiging makalangit na Ama sa pamamagitan ng regular na pananalangin upang malabanan ang tuksong gumawa ng kasalanan . 
 Patuloy na sundin ang payo ng Diyos upang hindi mahadlangan ang iyong mga panalangin . 
 Kung sasadyain mong gumawa ng kasalanan , kalunus - lunos ang magiging resulta , sapagkat sa makasagisag na diwa , hinaharangan ni Jehova ng kaulapan ang mga mapaghimagsik na lumalapit sa kaniya upang ang kanilang mga panalangin ay hindi makarating sa kaniya . 
 Kaya magpakita ng kapakumbabaan , at manalangin na sana’y hindi ka makagawa ng anuman na magkakait sa iyo ng pribilehiyong makalapit sa Diyos sa panalangin . ​ — 2 Corinto 13 : 7 . 
 Ibigin ang Anak ng Diyos 
 7 , 8 . 
 Paano makatutulong ang pagbibigay - pansin sa payo ni Jesus upang matanggihan ng isa ang makasalanang landasin ? 
 Ipakita mo ang iyong pag - ibig kay Jesu - Kristo sa pamamagitan ng pagsunod sa kaniyang mga utos , sapagkat ito ang tutulong sa iyo na tanggihan ang makasalanang landasin . 
 “ Kung tinutupad ninyo ang aking mga utos , ” ang sabi ni Jesus , “ kayo ay mananatili sa aking pag - ibig , kung paanong tinupad ko ang mga utos ng Ama at nananatili sa kaniyang pag - ibig . ” 
 Paano makatutulong ang pagkakapit mo sa mga salita ni Jesus upang manatili ka sa pag - ibig ng Diyos ? 
 Ang pagbibigay - pansin sa mga salita ni Jesus ay tutulong sa iyo na makapanghawakan sa mga simulain hinggil sa moralidad . 
 Sinasabi ng Kautusan ng Diyos sa Israel : “ Huwag kang mangangalunya . ” 
 Subalit inihayag ni Jesus ang simulaing nasa likod ng utos na iyon sa pagsasabi : “ Ang bawat isa na patuloy na tumitingin sa isang babae upang magkaroon ng masidhing pagnanasa sa kaniya ay nangalunya na sa kaniya sa kaniyang puso . ” 
 Sinabi ni apostol Pedro na ang ilan sa unang - siglong kongregasyon ay may “ mga matang punô ng pangangalunya ” at “ inaakit nila ang mga kaluluwang di - matatag . ” 
 Gayunman , di - tulad nila , maaari kang makaiwas sa seksuwal na imoralidad kung iniibig at sinusunod mo ang Diyos at si Kristo at kung determinado kang panatilihin ang kaugnayan mo sa kanila . 
 Magpaakay sa Espiritu ni Jehova 
 Hinggil sa banal na espiritu , ano ang maaaring mangyari kung mamimihasa ang isa sa paggawa ng kasalanan ? 
 Manalangin ukol sa banal na espiritu ng Diyos , at hayaang akayin ka nito . 
 Kung mamimihasa ka sa paggawa ng kasalanan , maaaring alisin sa iyo ng Diyos ang kaniyang espiritu . 
 Matapos magkasala si David may kaugnayan kay Bat - sheba , nagsumamo siya sa Diyos : “ Huwag mo akong itaboy mula sa iyong harapan ; at ang iyong banal na espiritu ay huwag mo sanang alisin sa akin . ” 
 Dahil hindi nagsisi si Haring Saul , naiwala niya ang espiritu ng Diyos . 
 Nagkasala si Saul dahil naghandog siya ng haing sinusunog at hindi niya nilipol ang lahat ng kawan , bakahan , at pati ang hari ng mga Amalekita . 
 Mula noon , inalis ni Jehova ang kaniyang banal na espiritu kay Saul . ​ — 1 Samuel 13 : 1 - 14 ; 15 : 1 - 35 ; 16 : 14 - 23 . 
 Bakit dapat mong itakwil ang mismong pag - iisip na mamihasa sa kasalanan ? 
 Itakwil ang mismong pag - iisip na mamihasa sa kasalanan . 
 “ Kung sinasadya nating mamihasa sa kasalanan pagkatapos na matanggap ang tumpak na kaalaman sa katotohanan , ” ang isinulat ni apostol Pablo , “ wala nang anumang haing natitira pa para sa kasalanan . ” 
 Napakasaklap ng iyong kahihinatnan kung sasadyain mong mamihasa sa kasalanan ! 
 Magpakita ng Tunay na Pag - ibig sa Kapuwa 
 11 , 12 . 
 Sa anu - anong paraan tutulong ang pag - ibig at paggalang upang mapigilan ang isa sa paggawa ng seksuwal na kahalayan ? 
 Pag - ibig sa kapuwa ang pipigil sa iyo sa paggawa ng seksuwal na kahalayan . 
 Ang gayong pag - ibig ang mag - uudyok sa iyo na ingatan ang iyong puso upang hindi ka akitin nito na agawin ang pag - ibig ng asawa ng iba . 
 Ang paggawa nito ay aakay sa iyo na magkasala ng pangangalunya . 
 Tularan ang tapat na si Job . 
 Hindi niya hinayaan ang kaniyang sarili na magbigay - pansin sa ibang babae maliban sa kaniyang asawa . ​ — Job 31 : 1 . 
 Makatutulong sa iyo ang paggalang sa kabanalan ng pag - aasawa upang maiwasan mong gumawa ng malubhang kasalanan . 
 Nilayon ng Diyos ang marangal na pag - aasawa at pagtatalik para magparami ng tao . 
 Tandaan na ang mga sangkap sa sekso ay ginagamit sa pag - aanak o pagpaparami ng buhay , na isang sagradong bagay . 
 Ang mga mapakiapid at mangangalunya ay sumusuway sa Diyos , nagpaparungis sa pagtatalik , hindi gumagalang sa kabanalan ng pag - aasawa , at nagkakasala laban sa kanilang sariling katawan . 
 Subalit ang pag - ibig sa Diyos at sa kapuwa na nilakipan ng makadiyos na pagkamasunurin ay tutulong sa isang tao na iwasan ang paggawing maaaring humantong sa pagkatiwalag niya mula sa kongregasyong Kristiyano . 
 Paanong ang isang taong imoral ay “ sumisira ng mahahalagang pag - aari ” ? 
 Kailangan nating supilin ang masasamang kaisipan upang hindi natin masaktan ang ating mga mahal sa buhay . 
 “ Siyang nakikisama sa mga patutot ay sumisira ng mahahalagang pag - aari , ” ang sabi ng Kawikaan 29 : 3 . 
 Sinisira ng isang di - nagsisising mangangalunya ang kaniyang kaugnayan sa Diyos at winawasak niya ang buklod ng pamilya . 
 May saligan ang kaniyang asawang babae para sa diborsiyo . 
 Ang lalaki man o ang babae ang nagkasala , ang paghihiwalay ng mag - asawa ay nagdudulot sa inosenteng kabiyak , sa mga anak , at sa iba ng napakatinding sakit . 
 Tiyak na sasang - ayon ka na ang matinding pinsalang idinudulot ng imoral na paggawi ay dapat mag - udyok sa atin na labanan ang tukso ng imoralidad . 
 Anong aral ang matututuhan natin sa Kawikaan 6 : 30 - 35 hinggil sa paggawa ng masama ? 
 Ang katotohanan na walang puwedeng gawin para ibsan ang epekto ng pangangalunya ay dapat mag - udyok sa isa na iwasang gawin ang malubhang kasakimang ito . 
 Ipinakikita ng Kawikaan 6 : 30 - 35 na bagaman nakikiramay ang mga tao sa isang magnanakaw na nagnanakaw dahil sa gutom , hinahamak naman nila ang isang mangangalunya dahil masama ang kaniyang motibo . 
 ‘ Ipinapahamak niya ang kaniyang sariling kaluluwa [ o , buhay ] . ’ 
 Sa ilalim ng Kautusang Mosaiko , dapat siyang patayin . 
 Ang isang taong nangalunya ay nagdudulot sa iba ng pasakit para lamang masapatan ang kaniyang masamang pita , at ang di - nagsisising mangangalunya ay hindi nananatili sa pag - ibig ng Diyos kundi itinitiwalag sa malinis na kongregasyong Kristiyano . 
 Panatilihin ang Malinis na Budhi 
 Ano ang kalagayan ng isang budhing natatakan “ na waring sa pamamagitan ng pangherong bakal ” ? 
 Upang manatili sa pag - ibig ng Diyos , hindi natin hahayaang maging manhid ang ating budhi pagdating sa kasalanan . 
 Maliwanag , hindi natin dapat sang - ayunan ang napakababang mga pamantayang moral ng sanlibutan , at kailangan nating maging maingat sa mga bagay na gaya ng pagpili ng mga kasama , babasahin , at paglilibang . 
 Nagbabala si Pablo : “ Sa mga huling yugto ng panahon ang ilan ay hihiwalay mula sa pananampalataya , na nagbibigay - pansin sa nagliligaw na kinasihang mga pananalita at mga turo ng mga demonyo , sa pamamagitan ng pagpapaimbabaw ng mga tao na nagsasalita ng mga kasinungalingan , na natatakan sa kanilang budhi na waring sa pamamagitan ng pangherong bakal . ” 
 Ang budhing natatakan “ na waring sa pamamagitan ng pangherong bakal ” ay tulad ng laman na may pilat dahil sa pagkapaso at wala itong pakiramdam . 
 Hindi na tayo bababalaan ng gayong budhi para lumayo sa mga apostata at sa mga situwasyong maaaring umakay sa atin na humiwalay mula sa pananampalataya . 
 Bakit napakahalagang magkaroon ng malinis na budhi ? 
 Ang ating kaligtasan ay nakadepende sa pagkakaroon natin ng malinis na budhi . 
 Sa pamamagitan ng pananampalataya natin sa itinigis na dugo ni Jesus , nalinis ang ating budhi mula sa patay na mga gawa , “ upang makapag - ukol tayo ng sagradong paglilingkod sa Diyos na buháy . ” 
 Kung sasadyain nating gumawa ng kasalanan , madudungisan ang ating budhi at hindi na tayo maituturing na mga taong malinis na karapat - dapat sa paglilingkod sa Diyos . 
 Ngunit sa tulong ni Jehova , maaari tayong magkaroon ng malinis na budhi . 
 Iba Pang mga Paraan Upang Maiwasan ang Maling Paggawi 
 Ano ang kapakinabangan kung ‘ susundin si Jehova nang lubusan ’ ? 
 ‘ Sundin si Jehova nang lubusan , ’ gaya ng ginawa ni Caleb ng sinaunang Israel . 
 Gawin ang hinihiling sa iyo ng Diyos , at huwag kailanman pag - isipang makibahagi sa “ mesa ng mga demonyo . ” 
 Tanggihan ang apostasya . 
 Kumain nang may pagpapahalaga sa espirituwal na pagkaing nasa mesa lamang ni Jehova upang hindi ka mailigaw ng mga bulaang guro o ng balakyot na mga puwersang espiritu . 
 Ituon ang pansin sa espirituwal na mga bagay , gaya ng pag - aaral sa Bibliya , pagdalo sa mga pagpupulong , at pakikibahagi sa ministeryo sa larangan . 
 Tiyak na magiging maligaya ka kung susundin mo nang lubusan si Jehova at kung marami kang ginagawa sa gawain ng Panginoon . ​ — 1 Corinto 15 : 58 . 
 Paano makaaapekto sa iyong paggawi ang pagkatakot kay Jehova ? 
 Maging determinadong ‘ mag - ukol sa Diyos ng sagradong paglilingkod nang may makadiyos na takot at sindak . ’ 
 Ang mapitagang pagkatakot kay Jehova ay mag - uudyok sa iyo na tanggihan ang anumang likong landasin . 
 Tutulungan ka nito na gumawi kaayon ng payo ni Pedro sa kaniyang kapuwa mga pinahiran : “ Kung tumatawag kayo sa Ama na humahatol nang walang pagtatangi ayon sa gawa ng bawat isa , gumawi kayo nang may takot sa panahon ng inyong paninirahan bilang dayuhan . ” ​ — 1 Pedro 1 : 17 . 
 Bakit kailangan mong palaging ikapit ang mga bagay na natututuhan mo sa Salita ng Diyos ? 
 Palaging ikapit ang mga natututuhan mo sa Salita ng Diyos . 
 Tutulungan ka nitong umiwas sa paggawa ng malubhang kasalanan sapagkat patutunayan mong kabilang ka sa “ kanila na dahil sa paggamit ay nasanay ang kanilang mga kakayahan sa pang - unawa na makilala kapuwa ang tama at ang mali . ” 
 Sa halip na magpadalus - dalos sa pagsasalita at paggawi , maging maingat upang ang iyong paglakad ay tulad ng taong marunong , “ na binibili ang naaangkop na panahon ” sa mga araw na ito na balakyot . 
 “ Patuloy [ mong ] unawain kung ano ang kalooban ni Jehova , ” at gawin ito nang patuluyan . ​ — Efeso 5 : 15 - 17 ; 2 Pedro 3 : 17 . 
 Bakit dapat nating iwasan ang kaimbutan ? 
 Huwag bigyan ng dako ang kaimbutan ​ — ang sakim na pagnanasa sa pag - aari ng iba . 
 Isa sa Sampung Utos ay nagsasabi : “ Huwag mong nanasain [ “ iimbutin , ” Ang Biblia ​ — Bagong Salin sa Pilipino ] ang bahay ng iyong kapuwa . 
 Huwag mong nanasain ang asawa ng iyong kapuwa , ni ang kaniyang aliping lalaki ni ang kaniyang aliping babae ni ang kaniyang toro ni ang kaniyang asno ni ang anumang bagay na pag - aari ng iyong kapuwa . ” 
 Ang batas na ito ay nagsasanggalang sa bahay ng isang tao , sa kaniyang asawa , lingkod , mga hayop , at iba pa . 
 Subalit ang pinakamahalaga ay ang sinabi ni Jesus na ang kaimbutan ay nagpaparungis sa isang tao . ​ — Marcos 7 : 20 - 23 . 
 21 , 22 . 
 Anu - anong pag - iingat ang maaaring gawin ng isang Kristiyano upang maiwasang magkasala ? 
 Gumawa ng pag - iingat upang hindi humantong sa kasalanan ang pagnanasa . 
 Sumulat ang alagad na si Santiago : “ Ang bawat isa ay nasusubok kapag nahihila at naaakit ng sarili niyang pagnanasa . 
 Pagkatapos ang pagnanasa , kapag naglihi na ito , ay nagsisilang ng kasalanan ; ang kasalanan naman , kapag naisagawa na ito , ay nagluluwal ng kamatayan . ” 
 Halimbawa , kung dating may problema sa pag - inom ang isang tao , maaari niyang ipasiya na huwag nang magkaroon ng anumang inuming de - alkohol sa kaniyang tahanan . 
 Upang maiwasang matukso sa di - kasekso , maaaring kailanganin ng isang Kristiyano na lumipat ng lugar ng trabaho o humanap ng ibang trabaho . ​ — Kawikaan 6 : 23 - 28 . 
 Huwag gawin kahit ang unang hakbang na aakay sa pagkakasala . 
 Ang pakikipagligaw - biro at ang pag - iisip ng imoral na mga bagay ay maaaring humantong sa pakikiapid o pangangalunya . 
 Kapag nagsisinungaling ang isang tao sa maliliit na bagay , maaaring lumakas ang loob niya na magsinungaling tungkol sa malalaking bagay at maaari itong humantong sa pamimihasa sa kasalanan ng pagsisinungaling . 
 Ang pang - uumit ay maaaring magpamanhid sa budhi ng indibiduwal hanggang sa punto na magnakaw na siya ng mas malaking halaga . 
 Maging ang saglit na pagbibigay - daan sa apostatang kaisipan ay maaaring humantong sa kalaunan sa lubusang pagtataguyod ng apostasya . ​ — Kawikaan 11 : 9 ; Apocalipsis 21 : 8 . 
 Paano Kung Nagkasala Ka ? 
 23 , 24 . 
 Anong kaaliwan ang makukuha mula sa 2 Cronica 6 : 29 , 30 at Kawikaan 28 : 13 ? 
 Ang lahat ng tao ay di - sakdal . 
 Subalit kung nakagawa ka ng malubhang kasalanan , makakakuha ka ng kaaliwan mula sa panalangin ni Haring Solomon nang pasinayaan ang templo ni Jehova . 
 Nanalangin si Solomon sa Diyos : “ Anumang panalangin , anumang paghiling ng lingap ang gawin ng sinumang tao o ng iyong buong bayang Israel , sapagkat alam ng bawat isa sa kanila ang kaniyang sariling salot at ang kaniyang sariling kirot ; kapag talagang iniunat niya ang kaniyang mga palad patungo sa bahay na ito , kung gayon ay makinig ka nawa mula sa langit , ang iyong dakong tinatahanan , at magpatawad ka at magbigay sa bawat isa ng ayon sa lahat ng kaniyang mga lakad , sapagkat nalalaman mo ang kaniyang puso ( sapagkat ikaw lamang ang lubos na nakaaalam sa puso ng mga anak ng sangkatauhan ) . ” ​ — 2 Cronica 6 : 29 , 30 . 
 Oo , ang Diyos ay nakaaalam sa puso at mapagpatawad . 
 Sinasabi ng Kawikaan 28 : 13 : “ Siyang nagtatakip ng kaniyang mga pagsalansang ay hindi magtatagumpay , ngunit siyang nagtatapat at nag - iiwan ng mga iyon ay pagpapakitaan ng awa . ” 
 Sa pamamagitan ng may - pagsisising pagtatapat ng kasalanan at pag - iwan dito , maaaring matamo ng isa ang awa ng Diyos . 
 Subalit kung sa ngayon ay mahina ang iyong espirituwalidad , ano pa ang makatutulong sa iyo upang manatili sa pag - ibig ng Diyos ? 
 Paano Mo Sasagutin ? 
 • Paano tayo makapananatili sa pag - ibig ng Diyos ? 
 • Paanong ang pag - ibig sa Diyos at kay Kristo ay tumutulong sa atin na tanggihan ang makasalanang landasin ? 
 • Bakit nakatutulong ang tunay na pag - ibig sa kapuwa upang mapigilan tayong gumawa ng seksuwal na kahalayan ? 
 • Anu - ano ang ilang paraan upang maiwasan ang maling paggawi ? 
 [ Larawan sa pahina 21 ] 
 Ipinakikita sa atin ni Judas kung paano tayo makapananatili sa pag - ibig ng Diyos 
 [ Larawan sa pahina 23 ] 
 Ang paghihiwalay ng mag - asawa ay nagdudulot sa inosenteng kabiyak at sa mga anak ng napakatinding sakit 
 [ Larawan sa pahina 24 ] 
 Tulad ni Caleb , determinado ka bang ‘ sundin si Jehova nang lubusan ’ ? 
 [ Larawan sa pahina 25 ] 
 Humingi ng tulong sa pamamagitan ng regular na pananalangin upang malabanan ang tukso 
 “ Ang disiplina ni Jehova . . . ay huwag mong itakwil . ” ​ — KAWIKAAN 3 : 11 . 
 Bakit dapat nating tanggapin ang disiplina ng Diyos ? 
 SI Haring Solomon ng sinaunang Israel ay nagbibigay ng mabuting dahilan para tanggapin natin ang disiplina ng Diyos . 
 “ Ang disiplina ni Jehova , O anak ko , ay huwag mong itakwil , ” ang sabi ni Solomon , “ at huwag mong kamuhian ang kaniyang saway , sapagkat ang iniibig ni Jehova ay sinasaway niya , gaya nga ng ginagawa ng ama sa anak na kaniyang kinalulugdan . ” 
 Oo , dinidisiplina ka ng iyong makalangit na Ama dahil iniibig ka niya . 
 Paano binigyang - katuturan ang “ disiplina , ” at paano maaaring disiplinahin ang isang tao ? 
 Ang “ disiplina ” ay tumutukoy sa kaparusahan , pagtutuwid , tagubilin , at pagtuturo . 
 “ Walang disiplina ang waring sa kasalukuyan ay nakagagalak , kundi nakapipighati , ” ang isinulat ni apostol Pablo , “ gayunman pagkatapos doon sa mga sinanay nito ay nagluluwal ito ng mapayapang bunga , samakatuwid nga , ng katuwiran . ” 
 Ang pagtanggap at pagkakapit mo ng disiplina ng Diyos ay makatutulong sa iyo na itaguyod ang matuwid na landasin at sa gayo’y nagiging mas malapít ka sa banal na Diyos , si Jehova . 
 Ang pagtutuwid ay maaaring magmula sa mga kapananampalataya , sa mga bagay na natututuhan sa mga Kristiyanong pagpupulong , at sa pag - aaral mo ng Salita ng Diyos at ng mga publikasyon ng “ tapat na katiwala . ” 
 Tiyak na laking pasasalamat mo kapag itinawag - pansin sa iyo ang isang bagay na nangangailangan ng pagtutuwid ! 
 Subalit anong disiplina ang maaaring kailanganin kung malubhang kasalanan ang nagawa ? 
 Kailan itinitiwalag ang isa ? 
 Pinag - aaralan ng mga lingkod ng Diyos ang Bibliya at ang mga publikasyong Kristiyano . 
 Tinatalakay ang mga pamantayan ni Jehova sa kanilang mga pagpupulong , asamblea , at mga kombensiyon . 
 Kaya naipababatid sa mga Kristiyano kung ano ang hinihiling sa kanila ni Jehova . 
 Itinitiwalag lamang ang isang miyembro ng kongregasyon kung siya ay gumawa ng malubhang kasalanan at hindi nagsisisi . 
 4 , 5 . 
 Anong halimbawa sa Bibliya hinggil sa pagtitiwalag ang iniharap dito , at bakit hinimok ang kongregasyon na ibalik ang lalaki ? 
 Isaalang - alang ang halimbawa sa Bibliya ng isang natiwalag . 
 Kinunsinti ng kongregasyon sa Corinto ang “ gayong pakikiapid [ na ] wala kahit sa gitna man ng mga bansa , na kinuha ng isang lalaki ang asawa ng kaniyang ama . ” 
 Hinimok ni Pablo ang mga taga - Corinto na “ ibigay . . . ang gayong tao kay Satanas para sa pagkapuksa ng laman , upang ang espiritu ay maligtas . ” 
 Kapag natiwalag at sa gayo’y naibigay na kay Satanas ang nagkasala , siya ay muling nagiging bahagi ng sanlibutan ng Diyablo . 
 Sa pamamagitan ng pagtitiwalag sa kaniya , naaalis ang masama at makalamang impluwensiya sa kongregasyon at napananatili ang makadiyos na ‘ espiritu , ’ o ang nangingibabaw na saloobin nito . ​ — 2 Timoteo 4 : 22 ; 1 Corinto 5 : 11 - 13 . 
 Hindi pa natatagalan pagkatapos nito , hinimok ni Pablo ang mga Kristiyano sa Corinto na muling ibalik ang nagkasala . 
 Bakit ? 
 Gagawin nila ito upang hindi sila “ malamangan ni Satanas , ” ang sabi ng apostol . 
 Maliwanag na nagsisi ang nagkasala at muling namuhay nang malinis sa moral . 
 Kapag tumanggi ang mga taga - Corinto na ibalik ang nagsisising lalaki , malalamangan sila ni Satanas sapagkat magiging manhid sila at di - mapagpatawad na siyang hangad ng Diyablo na gawin nila . 
 Malamang na di - nagtagal , ‘ pinatawad at inaliw ’ nila ang nagsisising lalaki . ​ — 2 Corinto 2 : 5 - 7 . 
 Ano ang naisasagawa ng pagtitiwalag ? 
 Ano ang naisasagawa ng pagtitiwalag ? 
 Pinananatili nitong malinis mula sa upasala ang banal na pangalan ni Jehova at pinoprotektahan nito ang mabuting reputasyon ng kaniyang bayan . 
 Kapag inaalis sa kongregasyon ang isang di - nagsisising nagkasala , naitataguyod ang mga pamantayan ng Diyos at napananatili ang espirituwal na kalinisan ng kongregasyon . 
 Maaari ding dahil dito ay matauhan ang di - nagsisising indibiduwal . 
 Ano ang epekto kay David nang hindi niya ipinagtapat ang kaniyang mga pagsalansang ? 
 Karamihan sa mga nagkasala nang malubha ay talagang nagsisisi at hindi itinitiwalag mula sa kongregasyon . 
 Siyempre pa , hindi madali para sa iba na magpakita ng tunay na pagsisisi . 
 Isaalang - alang si Haring David ng Israel , ang kumatha ng Awit 32 . 
 Isinisiwalat ng awiting iyon na sa loob ng ilang panahon , hindi ipinagtapat ni David ang kaniyang malulubhang pagkakasala , marahil yaong may kaugnayan kay Bat - sheba . 
 Bunga nito , naubusan siya ng lakas , tulad ng puno na natuyuan ng halumigmig dahil sa tuyong init ng tag - araw , sapagkat namimighati siya sa kaniyang mga kasalanan . 
 Nagdusa si David sa pisikal at mental na paraan , subalit nang ‘ ipagtapat niya ang kaniyang mga pagsalansang , pinagpaumanhinan siya ni Jehova . ’ 
 Pagkatapos ay umawit si David : “ Maligaya ang tao na sa kaniya ay hindi nagpapataw ng kamalian si Jehova . ” 
 Talaga ngang napakainam na maranasan ang awa ng Diyos ! 
 8 , 9 . 
 Paano naipakikita ang pagsisisi , at gaano ito kahalaga may kaugnayan sa panunumbalik ng isang natiwalag ? 
 Kung gayon , maliwanag na kailangang magsisi ang isang nagkasala para tumanggap siya ng awa . 
 Gayunman , hindi masasabing nagsisisi ang isa kung nahihiya siya o natatakot na mabunyag ang kaniyang kasalanan . 
 Ang pagsisisi ay nagsasangkot ng pagbabago ng kaisipan may kaugnayan sa masamang paggawi , dahil sa kaniyang kalungkutan sa nagawa niyang pagkakasala . 
 Ang isang taong nagsisisi ay may “ pusong wasak at durog ” at nagnanais na ‘ itama ang mali ’ hangga’t maaari . ​ — Awit 51 : 17 ; 2 Corinto 7 : 11 . 
 Ang pagsisisi ay isang napakahalagang salik may kaugnayan sa panunumbalik sa kongregasyong Kristiyano . 
 Hindi awtomatikong tinatanggap - muli sa kongregasyon ang isang natiwalag na indibiduwal makalipas ang isang espesipikong haba ng panahon . 
 Bago siya maibalik , kailangan niyang baguhin nang lubusan ang kalagayan ng kaniyang puso . 
 Kailangan niyang matanto kung gaano kabigat ang nagawa niyang kasalanan at ang naidulot nitong upasala kay Jehova at sa kongregasyon . 
 Ang nagkasala ay kailangang magsisi , puspusang manalangin ukol sa kapatawaran , at sumunod sa matuwid na mga kahilingan ng Diyos . 
 Kapag humihiling na maibalik sa kongregasyon , dapat niyang patunayan na nagsisisi na siya at gumagawa ng “ mga gawang angkop sa pagsisisi . ” ​ — Gawa 26 : 20 . 
 10 , 11 . 
 Bakit hindi natin dapat itago ang nagawa nating kasalanan ? 
 Baka ikatuwiran ng ilang nagkasala : ‘ Kung ipagtatapat ko ang kasalanan ko , baka kailangan kong sagutin ang nakakahiyang mga tanong nila at baka matiwalag ako . 
 Pero kung hindi ako magtatapat , maiiwasan kong mapahiya at walang sinuman sa kongregasyon ang makaaalam . ’ 
 Hindi naisaalang - alang ng gayong pananaw ang ilang mahahalagang salik . 
 Anu - ano ang mga ito ? 
 Si Jehova ay “ isang Diyos na maawain at magandang - loob , mabagal sa pagkagalit at sagana sa maibiging - kabaitan at katotohanan , nag - iingat ng maibiging - kabaitan sa libu - libo , nagpapaumanhin sa kamalian at pagsalansang at kasalanan . ” 
 Subalit itinutuwid niya ang kaniyang bayan “ sa wastong antas . ” 
 Kung nagkasala ka nang malubha , paano mo makakamit ang awa ng Diyos kung sinisikap mong itago ang iyong kasalanan ? 
 Alam iyon ni Jehova , at hindi niya basta ipagwawalang - bahala na lamang ang masamang gawa . ​ — Kawikaan 15 : 3 ; Habakuk 1 : 13 . 
 12 , 13 . 
 Ano ang maaaring idulot ng pagsisikap na itago ang nagawang kasalanan ? 
 Kung nakagawa ka ng malubhang kasalanan , makatutulong sa iyo ang pagtatapat upang muling magkaroon ng mabuting budhi . 
 Subalit kung hindi ka magtatapat , maaaring maging masama ang iyong budhi at posibleng akayin ka nito na gumawa ng higit pang mga kasalanan . 
 Tandaan na hindi ka lamang sa isang tao nagkasala o sa kongregasyon . 
 Nagkasala ka laban sa Diyos . 
 Umawit ang salmista : “ Si Jehova ​ — nasa langit ang kaniyang trono . 
 Ang kaniyang mga mata ay nagmamasid , ang kaniyang nagniningning na mga mata ay nagsusuri sa mga anak ng mga tao . 
 Si Jehova ang sumusuri sa matuwid at gayundin sa balakyot . ” ​ — Awit 11 : 4 , 5 . 
 Hindi pagpapalain ni Jehova ang sinumang nagtatago ng malubhang pagkakasala at nagsisikap na manatili sa malinis na kongregasyong Kristiyano . 
 Kaya kung nagkasala ka at nagnanais gumawa ng tama , huwag mag - atubiling ipagtapat ito . 
 Kung hindi ka magtatapat , mababagabag ang iyong budhi , lalo na kapag nakabasa ka o nakarinig ng payo hinggil sa gayong malulubhang kasalanan . 
 Paano kung alisin sa iyo ni Jehova ang kaniyang espiritu , gaya ng ginawa niya kay Haring Saul ? 
 Kapag inalis sa iyo ang espiritu ng Diyos , posibleng makagawa ka ng mas malubha pang kasalanan . 
 Bakit dapat sundin ng nagkasala ang payo sa Santiago 5 : 14 , 15 ? 
 Kung gayon , ano ang dapat gawin ng isang nagsisising nagkasala ? 
 “ Tawagin niya ang matatandang lalaki ng kongregasyon , at ipanalangin nila siya , na pinapahiran siya ng langis sa pangalan ni Jehova . 
 At ang panalangin ng pananampalataya ay magpapagaling sa isa na may dinaramdam , at ibabangon siya ni Jehova . ” 
 Ang paglapit sa matatanda ay isang paraan upang ang indibiduwal ay ‘ makapagluwal ng bunga na angkop sa pagsisisi . ’ 
 ‘ Ipananalangin siya at papahiran ng langis sa pangalan ni Jehova ’ ng tapat at maibiging mga lalaking ito . 
 Tulad ng nakagiginhawang langis , ang kanilang payo mula sa Bibliya ay talagang magpapaginhawa sa sinumang tunay na nagsisisi . ​ — Jeremias 8 : 22 . 
 15 , 16 . 
 Paano tinutularan ng Kristiyanong matatanda ang halimbawang ipinakita ng Diyos , gaya ng nakaulat sa Ezekiel 34 : 15 , 16 ? 
 Napakaganda ng maibiging halimbawang ipinakita ng ating Pastol , si Jehova , nang palayain niya ang mga Judio mula sa pagkabihag sa Babilonya noong 537 B.C.E . at nang palayain niya ang espirituwal na Israel mula sa “ Babilonyang Dakila ” noong 1919 C.E . ! 
 Sa gayon ay tinupad niya ang kaniyang pangako : “ Ako mismo ang magpapakain sa aking mga tupa , at ako mismo ang magpapahiga sa kanila . . . 
 Ang nawala ay hahanapin ko , at ang nanabog ay ibabalik ko , at ang may bali ay bebendahan ko at ang maysakit ay palalakasin ko . ” ​ — Ezekiel 34 : 15 , 16 . 
 Pinakain ni Jehova ang kaniyang makasagisag na mga tupa , pinahiga sila sa katiwasayan , at hinanap niya ang mga nawawala . 
 Sa katulad na paraan , tinitiyak ng Kristiyanong mga pastol na tiwasay at napakakain nang mabuti sa espirituwal ang kawan ng Diyos . 
 Hinahanap ng matatanda ang mga tupa na lumilihis mula sa kongregasyon . 
 Kung paanong ‘ binebendahan ng Diyos ang may bali , ’ ‘ binebendahan ’ din ng mga tagapangasiwa ang mga tupang nasugatan dahil sa mga sinabi ng ibang tao o dahil sa kanila mismong kamalian . 
 At kung paanong ‘ pinalalakas ng Diyos ang maysakit , ’ tinutulungan ng matatanda ang mga maysakit sa espirituwal , marahil ay dahil sa nagawa nilang kamalian . 
 Bakit hindi tayo dapat mag - atubiling humingi ng espirituwal na tulong mula sa matatanda ? 
 Malugod na sinusunod ng matatanda ang payong ito : “ Patuloy na magpakita ng awa . . . , na ginagawa iyon nang may takot . ” 
 Ang ilang Kristiyano ay nagkasala nang malubha dahil sa paggawa ng seksuwal na imoralidad . 
 Subalit kung talagang nagsisisi sila , makaaasa sila na pagpapakitaan sila ng awa at maibiging pagtrato ng matatanda na nagsisikap na makatulong sa kanila sa espirituwal . 
 Sinabi ni Pablo hinggil sa gayong mga lalaki , kasama na rin siya : “ Hindi sa kami ang mga panginoon sa inyong pananampalataya , kundi mga kamanggagawa kami ukol sa inyong kagalakan . ” 
 Kaya huwag kailanman mag - atubiling hingin ang kanilang espirituwal na tulong . 
 Paano pinakikitunguhan ng matatanda ang mga nagkasalang kapananampalataya ? 
 Kung nagkasala ka nang malubha , bakit ka makapagtitiwala sa matatanda ? 
 Sapagkat pangunahin nang sila ay mga pastol ng kawan ng Diyos . 
 Walang maibiging pastol na nagpaparusa sa maamo at umiiyak na tupa dahil nasaktan ito . 
 Kung gayon , kapag kinakausap ng matatanda ang mga nagkasalang kapananampalataya , ito ay hindi para ituon ang pansin kung anong parusa ang igagawad sa kanila , kundi para ituon ang pansin sa kasalanan at kung paano mapanunumbalik ang espirituwalidad ng mga ito hangga’t maaari . 
 Ang matatanda ay kailangang humatol ayon sa katuwiran at ‘ makitungo nang magiliw sa kawan . ’ 
 Tulad ng iba pang mga Kristiyano , kailangang ‘ isagawa ng matatanda ang katarungan , ibigin ang kabaitan , at maging mahinhin sa paglakad na kasama ng Diyos . ’ 
 Ang gayong mga katangian ay mahalaga sa paggawa ng mga desisyong nagsasangkot ng buhay at sagradong paglilingkod ng “ mga tupa ng . . . pastulan [ ni Jehova ] . ” ​ — Awit 100 : 3 . 
 Tulad ng sinaunang mga pastol , ‘ binebendahan ’ ng Kristiyanong matatanda ang nasugatang mga tupa ng Diyos 
 Anong saloobin ang dapat ipakita ng Kristiyanong matatanda kapag sinisikap nilang ibalik sa ayos ang isang indibiduwal ? 
 Ang Kristiyanong mga pastol ay hinirang ng banal na espiritu at sinisikap nilang magpaakay rito . 
 Kung “ ang isang tao ay makagawa ng anumang maling hakbang bago niya mabatid ito ” ​ — anupat nagkasala nang di - namamalayan ​ — ​ sisikapin ng mga lalaking kuwalipikado sa espirituwal na “ ibalik sa ayos ang gayong tao sa espiritu ng kahinahunan . ” 
 Taglay ang kahinahunan subalit may - katatagang panghahawakan sa mga pamantayan ng Diyos , sisikapin ng matatanda na ibalik sa ayos ang kaisipan ng indibiduwal , kung paanong sinisikap ng isang mapagmalasakit na doktor na maingat na ibalik sa ayos ang pilay ng isang pasyente upang hindi madagdagan ang kirot na nadarama nito at kasabay niyan ay nilulunasan ang problema . 
 Yamang umaasa ang matatanda sa panalangin at sa Kasulatan upang malaman kung ang isang indibiduwal ba ay pagpapakitaan ng awa o hindi , makikita sa desisyon nila kung ano ang pananaw ng Diyos sa mga bagay - bagay . ​ — Mateo 18 : 18 . 
 Kailan maaaring kailanganing ipatalastas sa kongregasyon na ang isang indibiduwal ay sinaway ? 
 Kung marami ang nakababatid ng nagawang kasalanan o kung tiyak itong mahahayag , marahil ay angkop na gumawa ng patalastas sa kongregasyon upang maingatan ang reputasyon nito . 
 Gagawa rin ng patalastas kung kailangan itong ipaalam sa kongregasyon . 
 Sa panahong nagpapagaling sa espirituwal ang indibiduwal na sinaway sa hudisyal na paraan , maihahalintulad siya sa isang taong nagpapagaling mula sa pagkakasakit , anupat dahil dito , pansamantalang nalilimitahan ang kaniyang mga aktibidad . 
 Sa loob ng ilang panahon , malamang na makabubuting makinig lamang ang nagsisising indibiduwal sa halip na magkomento sa mga pagpupulong . 
 Maaaring isaayos ng matatanda na may magdaos sa kaniya ng pag - aaral sa Bibliya upang mapatibay siya kung saan siya mahina nang sa gayon ay muli siyang maging “ malusog sa pananampalataya . ” 
 Ang lahat ng ito ay ginagawa udyok ng pag - ibig at hindi nilayon upang parusahan ang nagkasala . 
 Paano maaaring harapin ang ilang kaso ng pagkakasala ? 
 Makapaglalaan ang matatanda ng espirituwal na tulong sa iba’t ibang paraan . 
 Halimbawa , ipagpalagay nang ang isang kapatid na lalaki na nagkaroon noon ng problema sa pag - inom ay uminom ng napakaraming alak nang minsan o dalawang beses nang mag - isa siya sa bahay . 
 O marahil , ang isa na matagal nang huminto sa paninigarilyo ay patagong nanigarilyo nang minsan o dalawang beses dala ng kahinaan . 
 Bagaman nanalangin na siya at naniniwalang pinatawad na siya ng Diyos , kailangan niyang humingi ng tulong sa isang matanda para hindi siya mamihasa sa gayong kasalanan . 
 Maaari itong asikasuhin ng isa o dalawang matanda . 
 Gayunman , ipababatid ito ng ( mga ) matanda sa punong tagapangasiwa , yamang maaaring may iba pang mga salik na nasasangkot . 
 22 , 23 . 
 Bakit kailangan mong patuloy na tanggapin ang disiplina ng Diyos ? 
 Upang matamo ang pagsang - ayon ng Diyos , ang bawat Kristiyano ay dapat magbigay - pansin sa disiplina ni Jehova . 
 Kaya ikapit ang anumang pagtutuwid na natatanggap kapag pinag - aaralan mo ang Kasulatan at ang Kristiyanong mga publikasyon o kapag may payo kang napakinggan sa mga pagpupulong , asamblea , at mga kombensiyon ng bayan ni Jehova . 
 Manatiling mapagbantay sa paggawa kasuwato ng kalooban ni Jehova . 
 Sa paggawa ng gayon , tutulungan ka ng disiplina ng Diyos na mapanatili ang isang espirituwal na moog ​ — isang matibay at tulad - pader na depensa laban sa kasalanan . 
 Ang pagtanggap ng disiplina ng Diyos ay tutulong sa iyo na manatili sa pag - ibig ng Diyos . 
 Totoo , ang ilan ay itiniwalag mula sa kongregasyong Kristiyano , pero hindi ito mangyayari sa iyo kung ‘ iingatan mo ang iyong puso ’ at kung ‘ lalakad ka gaya ng isang taong marunong . ’ 
 Gayunman , kung sa ngayon ay tiwalag ka , bakit hindi mo gawin ang mga hakbang para makapanumbalik ? 
 Gusto ng Diyos na ang lahat ng nag - alay sa kaniya ay sumamba sa kaniya nang may katapatan at “ kagalakan ng puso . ” 
 Magagawa mo iyan magpakailanman kung palagi mong tatanggapin ang disiplina ni Jehova . ​ — Awit 100 : 2 . 
 Bakit itinitiwalag ang ilan mula sa kongregasyong Kristiyano ? 
 Ano ang nasasangkot sa tunay na pagsisisi ? 
 Bakit kailangang ipagtapat ang malubhang kasalanan ? 
 Sa anu - anong paraan tinutulungan ng Kristiyanong matatanda ang nagsisising mga nagkasala ? 
 Ibigin ang Diyos na Umiibig sa Iyo 
 “ Iibigin mo si Jehova na iyong Diyos nang iyong buong puso at nang iyong buong kaluluwa at nang iyong buong pag - iisip . ” ​ — MATEO 22 : 37 . 
 1 , 2 . 
 Ano ang maaaring dahilan kung bakit bumangon ang tanong hinggil sa pinakadakilang utos ? 
 ANG ibinangong tanong ay malamang na mainit na pinagtatalunan ng mga Pariseo noong panahon ni Jesus . 
 Alin sa mahigit 600 batas ng Kautusang Mosaiko ang pinakamahalaga ? 
 Iyon kayang batas may kaugnayan sa paghahain ? 
 Tutal , ang mga paghahain ay ginagawa para sa kapatawaran ng mga kasalanan at bilang pasasalamat sa Diyos . 
 O baka naman ang batas hinggil sa pagtutuli ang pinakamahalaga ? 
 Mahalaga rin naman ito dahil ang pagtutuli ang tanda ng pakikipagtipan ni Jehova kay Abraham . ​ — Genesis 17 : 9 - 13 . 
 Sa kabilang panig naman , ang mga konserbatibo ay malamang na nangangatuwiran na yamang mahalaga ang bawat batas na ibinigay ng Diyos ​ — bagaman ang ilan ay waring di - gaanong mahalaga kung ihahambing sa iba ​ — ​ hindi wastong sabihin na nakahihigit ang isang utos sa ibang mga kautusan . 
 Ipinasiya ng mga Pariseo na ibangon ang kontrobersiyal na tanong na ito kay Jesus . 
 Marahil ay may masasabi siya na makasisira sa kaniyang kredibilidad . 
 Isa sa kanila ang lumapit kay Jesus at nagtanong : “ Alin ang pinakadakilang utos sa Kautusan ? ” ​ — Mateo 22 : 34 - 36 . 
 Ano ang sinabi ni Jesus na pinakadakilang utos ? 
 Napakahalaga sa atin sa ngayon ang sagot na ibinigay ni Jesus . 
 Sa kaniyang tugon , ibinuod niya ang noon pa ma’y pinakamahalaga nang salik ng tunay na pagsamba . 
 Sa pagsipi sa Deuteronomio 6 : 5 , sinabi ni Jesus : “ ‘ Iibigin mo si Jehova na iyong Diyos nang iyong buong puso at nang iyong buong kaluluwa at nang iyong buong pag - iisip . ’ 
 Ito ang pinakadakila at unang utos . ” 
 Bagaman isang utos lamang ang itinanong ng Pariseo , binigyan siya ni Jesus ng isa pa . 
 Sa pagsipi sa Levitico 19 : 18 , sinabi niya : “ Ang ikalawa , na tulad niyaon , ay ito , ‘ Iibigin mo ang iyong kapuwa gaya ng iyong sarili . ’ ” 
 Sa gayo’y ipinahiwatig ni Jesus na sa dalawang kautusang ito nakasalig ang dalisay na pagsamba . 
 Para mapigilan ang anumang pagtatangkang tanungin siya kung alin ang mas mahalaga sa iba pang mga kautusan ayon sa pagkakasunud - sunod , nagtapos siya : “ Sa dalawang utos na ito ay nakasalalay ang buong Kautusan , at ang mga Propeta . ” 
 Sa artikulong ito , tatalakayin natin ang pinakadakila sa dalawang utos na ito . 
 Bakit dapat nating ibigin ang Diyos ? 
 Paano natin maipakikita na iniibig natin siya ? 
 At paano natin malilinang ang gayong pag - ibig ? 
 Napakahalagang malaman ang mga sagot sa mga tanong na ito , dahil para mapaluguran si Jehova , dapat natin siyang ibigin nang ating buong puso , kaluluwa , at pag - iisip . 
 Ang Kahalagahan ng Pag - ibig 
 4 , 5 . ( a ) Bakit hindi nagulat ang Pariseo sa sinabi ni Jesus ? 
 ( b ) Ano ang mas mahalaga sa Diyos kaysa sa mga hain at mga handog ? 
 Waring hindi nabagabag ni nagulat man ang Pariseo sa naging tugon ni Jesus sa tanong niya . 
 Alam niyang ang pag - ibig sa Diyos ay isang mahalagang aspekto ng tunay na pagsamba , bagaman marami ang hindi nagpapakita nito . 
 Sa mga sinagoga , kaugalian nang bigkasin nang malakas ang Shema , o kapahayagan ng pananampalataya , at kasama rito ang tekstong masusumpungan sa Deuteronomio 6 : 4 - 9 , kung saan sumipi si Jesus . 
 Ayon sa katulad na ulat sa Marcos , sinabi naman ng Pariseo kay Jesus : “ Guro , mahusay ang pagkasabi mo kasuwato ng katotohanan , ‘ Siya ay Iisa , at wala nang iba pa bukod sa Kaniya ’ ; at ang pag - ibig na ito sa kaniya nang buong puso at nang buong unawa at nang buong lakas at ang pag - ibig na ito sa kapuwa gaya ng sa sarili ay lalong higit na mahalaga kaysa sa lahat ng buong handog na sinusunog at mga hain . ” ​ — Marcos 12 : 32 , 33 . 
 Sa katunayan , bagaman hinihiling ng Kautusan ang mga handog na sinusunog at mga hain , ang talagang mahalaga sa Diyos ay ang taos - pusong pag - ibig ng kaniyang mga lingkod . 
 Ang isang maya na inihandog sa Diyos dahil sa pag - ibig at debosyon ay mas mahalaga sa kaniya kaysa sa libu - libong barakong tupang inihandog nang may maling motibo . 
 Alalahanin ang ulat hinggil sa nagdarahop na babaing balo na pinagmasdan ni Jesus sa templo sa Jerusalem . 
 Ang dalawang maliit na baryang inihulog niya sa kabang - yaman ay hindi makabibili ng kahit isang maya man lamang . 
 Pero ang kontribusyong iyon , na ibinigay udyok ng taos - pusong pag - ibig kay Jehova , ay mas mahalaga sa kaniya kaysa sa malalaking donasyong ibinigay ng mayayaman mula sa kanilang labis . 
 Talaga ngang nakapagpapasiglang malaman na ang pinakamahalaga kay Jehova ay yaong kaya nating lahat na ibigay anuman ang ating kalagayan ​ — ang ating pag - ibig sa kaniya ! 
 Ano ang isinulat ni Pablo hinggil sa kahalagahan ng pag - ibig ? 
 Bilang pagdiriin sa kahalagahan ng pag - ibig sa tunay na pagsamba , sumulat si apostol Pablo : “ Kung nagsasalita ako sa mga wika ng mga tao at ng mga anghel ngunit wala akong pag - ibig , ako ay naging isang tumutunog na piraso ng tanso o isang tumataguntong na simbalo . 
 At kung ako ay may kaloob na panghuhula at may kabatiran sa lahat ng sagradong lihim at sa lahat ng kaalaman , at kung taglay ko ang lahat ng pananampalataya upang maglipat ng mga bundok , ngunit wala akong pag - ibig , ako ay walang kabuluhan . 
 At kung ibinibigay ko ang lahat ng aking mga pag - aari upang pakainin ang iba , at kung ibinibigay ko ang aking katawan , upang ako ay makapaghambog , ngunit wala akong pag - ibig , hindi ako nakikinabang sa paanuman . ” 
 Malinaw na mahalaga ang pag - ibig upang maging kalugud - lugod sa Diyos ang ating pagsamba . 
 Subalit paano natin maipakikita ang ating pag - ibig kay Jehova ? 
 Kung Paano Natin Maipakikita ang Ating Pag - ibig kay Jehova 
 7 , 8 . 
 Paano natin maipakikita ang ating pag - ibig kay Jehova ? 
 Marami ang naniniwala na ang pag - ibig ay isang emosyon na hindi natin gaanong makontrol ; pinag - uusapan ng mga tao ang romantikong pag - ibig . 
 Pero ang tunay na pag - ibig ay hindi basta damdamin lamang . 
 Nakikita ito sa pagkilos , hindi sa emosyon . 
 Tinutukoy ng Bibliya ang pag - ibig bilang “ isang nakahihigit na daan ” at isa na ‘ itinataguyod ’ natin . 
 Pinasisigla ang mga Kristiyano na umibig , hindi lamang “ sa salita ni sa dila man , kundi sa gawa at katotohanan . ” ​ — 1 Juan 3 : 18 . 
 Inuudyukan tayo ng pag - ibig sa Diyos na gawin kung ano ang nakalulugod sa kaniya at ipagtanggol at itaguyod ang kaniyang soberanya , kapuwa sa salita at sa gawa . 
 Pinakikilos tayo nito na iwasang ibigin ang sanlibutan at ang di - makadiyos na landasin nito . 
 Kinapopootan ng mga umiibig sa Diyos ang kasamaan . 
 Kasama rin sa pag - ibig sa Diyos ang pag - ibig sa kapuwa , na tatalakayin naman sa susunod na artikulo . 
 Karagdagan pa , ang pag - ibig sa Diyos ay humihiling ng ating pagkamasunurin . 
 Sinasabi ng Bibliya : “ Ito ang kahulugan ng pag - ibig sa Diyos , na tuparin natin ang kaniyang mga utos . ” ​ — 1 Juan 5 : 3 . 
 Paano ipinakita ni Jesus ang kaniyang pag - ibig sa Diyos ? 
 Lubusang ipinakita ni Jesus kung ano ang ibig sabihin ng pag - ibig sa Diyos . 
 Pinakilos siya ng pag - ibig na iwan ang kaniyang tahanan sa langit at manirahan sa lupa bilang tao . 
 Inudyukan siya nito na luwalhatiin ang kaniyang Ama sa pamamagitan ng kaniyang mga ginawa at itinuro . 
 Pinakilos siya ng pag - ibig na maging “ masunurin hanggang sa kamatayan . ” 
 Ang pagkamasunuring iyan ​ — isang kapahayagan ng kaniyang pag - ibig ​ — ​ ang nagbukas ng daan para sa mga tapat na magkaroon ng matuwid na katayuan sa harap ng Diyos . 
 Sumulat si Pablo : “ Sa pamamagitan ng pagsuway ng isang tao [ si Adan ] ay marami ang ibinilang na makasalanan , sa gayunding paraan sa pamamagitan ng pagkamasunurin ng isang tao [ si Kristo Jesus ] ay marami ang ibibilang na matuwid . ” ​ — Roma 5 : 19 . 
 Bakit nasasangkot sa pag - ibig sa Diyos ang pagkamasunurin ? 
 Gaya ni Jesus , ipinakikita natin ang ating pag - ibig sa pamamagitan ng pagiging masunurin sa Diyos . 
 “ Ito ang kahulugan ng pag - ibig , ” ang isinulat ng minamahal na apostol ni Jesus na si Juan , “ na patuloy tayong lumakad ayon sa kaniyang mga utos . ” 
 Hinahangad ng mga talagang umiibig kay Jehova ang kaniyang patnubay . 
 Palibhasa’y natatanto nilang hindi nila kayang ituwid nang matagumpay ang kanilang mga hakbang , nagtitiwala sila sa karunungan ng Diyos at nagpapasakop sa kaniyang maibiging paggabay . 
 Kagaya sila ng mga mararangal ang pag - iisip sa sinaunang Berea na tumanggap ng mensahe ng Diyos nang may “ buong pananabik ng kaisipan , ” taglay ang masidhing hangarin na gawin ang kalooban ng Diyos . 
 Maingat nilang sinuri ang Kasulatan upang maunawaan nila nang lubusan ang kalooban ng Diyos , na tumulong sa kanila na ipakita ang kanilang pag - ibig sa higit pang mga gawa ng pagkamasunurin . 
 Ano ang ibig sabihin ng ibigin ang Diyos nang ating buong puso , pag - iisip , kaluluwa , at lakas ? 
 Gaya ng sinabi ni Jesus , nasasangkot sa pag - ibig sa Diyos ang ating buong puso , pag - iisip , kaluluwa , at lakas . 
 Ang gayong pag - ibig ay nagmumula sa puso , nasasangkot ang ating damdamin , hangarin , at kaloob - loobang kaisipan , at marubdob nating hinahangad na paluguran si Jehova . 
 Umiibig din tayo sa pamamagitan ng ating pag - iisip . 
 Ang ating debosyon ay hindi nakasalig sa kawalang - alam ; nakilala natin si Jehova ​ — ang kaniyang mga katangian , pamantayan , at mga layunin . 
 Ginagamit natin ang ating kaluluwa , ang ating buong pagkatao at ang buhay na taglay natin , upang maglingkod at pumuri sa kaniya . 
 At ginagamit din natin ang ating lakas sa layuning iyan . 
 Kung Bakit Dapat Nating Ibigin si Jehova 
 Bakit hinihiling ng Diyos na ibigin natin siya ? 
 Dapat nating ibigin si Jehova sapagkat hinihilingan niya tayo na tularan ang kaniyang mga katangian . 
 Ang Diyos ang kapuwa pinagmumulan at sukdulang halimbawa ng pag - ibig . 
 “ Ang Diyos ay pag - ibig , ” ang isinulat ng kinasihang apostol na si Juan . 
 Nilalang ang mga tao ayon sa larawan ng Diyos ; dinisenyo tayo na may kakayahang umibig . 
 Sa katunayan , ang soberanya ni Jehova ay nakasalig sa pag - ibig . 
 Nais niyang maging mga sakop yaong mga naglilingkod sa kaniya dahil iniibig at gusto nila ang kaniyang matuwid na paraan ng pamamahala . 
 Sa katunayan , ang pag - ibig ay mahalaga para sa kapayapaan at pagkakaisa ng lahat ng nilalang . 
 ( a ) Bakit sinabihan ang mga Israelita : ‘ Ibigin mo si Jehova na iyong Diyos ’ ? 
 ( b ) Bakit makatuwiran na asahan ni Jehova na iibigin natin siya ? 
 May isa pang dahilan kung bakit dapat nating ibigin si Jehova . 
 Ito ay dahil sa pinahahalagahan natin ang kaniyang ginawa para sa atin . 
 Alalahanin na sinabi ni Jesus sa mga Judio : “ Iibigin mo si Jehova na iyong Diyos . ” 
 Hindi inaasahan na iibigin nila ang isang diyos na walang pakialam at hindi kilala . 
 Iibigin nila ang Persona na umiibig sa kanila . 
 Si Jehova ang kanilang Diyos . 
 Siya ang Isa na naglabas sa kanila mula sa Ehipto tungo sa Lupang Pangako , ang Isa na nagsanggalang , tumustos , at umibig sa kanila , ang Isa na maibiging dumisiplina sa kanila . 
 At sa ngayon , si Jehova ang ating Diyos , ang isa na nagbigay ng kaniyang Anak bilang pantubos upang magkaroon tayo ng buhay na walang hanggan . 
 Makatuwiran ngang asahan ni Jehova na iibigin natin siya bilang ganti ! 
 Iniibig natin ang umiibig sa atin ; hinihilingan tayong ibigin ang Diyos na umiibig sa atin . 
 Ang ating pag - ibig ay para sa Isa na “ unang umibig sa atin . ” ​ — 1 Juan 4 : 19 . 
 Sa anong paraan katulad ng pag - ibig ni Jehova ang pag - ibig ng isang maibiging magulang ? 
 Ang pag - ibig ni Jehova sa sangkatauhan ay kagaya ng pag - ibig ng isang maibiging magulang sa kaniyang mga anak . 
 Bagaman di - sakdal , nagpapagal ang maibiging mga magulang sa loob ng maraming taon sa pag - aalaga sa kanilang mga anak , anupat malaking halaga at maraming bagay ang isinasakripisyo nila para sa mga ito . 
 Tinuturuan , pinasisigla , sinusuportahan , at dinidisiplina ng mga magulang ang kanilang mga anak dahil nais nilang lumigaya at maging matagumpay ang mga ito . 
 Ano namang kapalit ang hinahangad ng mga magulang mula sa kanilang mga anak ? 
 Nais nilang ibigin din sila ng kanilang mga anak at isapuso ang mga bagay na ikinintal nila sa mga ito para sa ikabubuti ng kanilang mga anak . 
 Hindi ba’t makatuwiran na asahan ng ating sakdal na makalangit na Ama na ipakikita natin ang maibiging pagpapahalaga sa lahat ng ginawa niya para sa atin ? 
 Linangin ang Pag - ibig sa Diyos 
 Ano ang unang hakbang upang malinang ang pag - ibig sa Diyos ? 
 Hindi natin nakikita ang Diyos ni naririnig man ang kaniyang tinig . 
 Subalit inaanyayahan niya tayong magkaroon ng maibiging kaugnayan sa kaniya . 
 Paano natin ito magagawa ? 
 Ang unang hakbang para ibigin ang sinuman ay kilalanin ang isang iyon ; mahirap mahalin ang isa na hindi natin kilala . 
 Inilaan ni Jehova ang kaniyang Salita , ang Bibliya , upang makilala natin siya . 
 Iyan ang dahilan kung bakit pinasisigla tayo ni Jehova , sa pamamagitan ng kaniyang organisasyon , na regular na basahin ang Bibliya . 
 Ang Bibliya ang nagtuturo sa atin tungkol sa Diyos , sa kaniyang mga katangian , sa kaniyang personalidad , gayundin sa kaniyang pakikitungo sa mga tao sa loob ng libu - libong taon . 
 Habang binubulay - bulay natin ang gayong mga ulat , lalago ang ating kaunawaan at pag - ibig sa kaniya . ​ — Roma 15 : 4 . 
 Paano napasisidhi ang ating pag - ibig sa Diyos sa pamamagitan ng pagbubulay - bulay natin sa ministeryo ni Jesus ? 
 Ang isang pangunahing paraan upang lumago ang ating pag - ibig kay Jehova ay ang pagbubulay - bulay sa buhay at ministeryo ni Jesus . 
 Sa katunayan , tinularan ni Jesus ang kaniyang Ama sa lahat ng bagay anupat masasabi niya : “ Siya na nakakita sa akin ay nakakita rin sa Ama . ” 
 Hindi ka ba naaantig sa pagiging mahabagin ni Jesus nang buhayin niyang muli ang bugtong na anak ng isang babaing balo ? 
 Hindi ba’t nakalulugod malaman na siya ​ — ang Anak ng Diyos at ang pinakadakilang tao na nabuhay kailanman ​ — ​ ay may - kapakumbabaang naghugas ng mga paa ng kaniyang mga alagad ? 
 Hindi ka ba naaantig na malaman na bagaman siya ay mas dakila at mas matalino sa lahat ng iba pang tao , tiniyak niyang madali siyang nalalapitan ng lahat , maging ng mga bata ? 
 Habang may - pagpapahalaga nating binubulay - bulay ang mga bagay na ito , nagiging tulad tayo ng mga Kristiyanong inilarawan ni Pedro : “ Bagaman hindi ninyo . . . nakita [ si Jesus ] , iniibig ninyo siya . ” 
 Habang lumalago ang ating pag - ibig kay Jesus , lumalago rin ang ating pag - ibig kay Jehova . 
 17 , 18 . 
 Anong maibiging mga paglalaan ni Jehova ang maaari nating bulay - bulayin upang mapalago natin ang ating pag - ibig sa kaniya ? 
 Ang isa pang paraan upang mapalago natin ang ating pag - ibig sa Diyos ay ang pagbubulay - bulay sa sagana at maibiging mga paglalaang ginawa niya para masiyahan tayo sa buhay ​ — ang kagandahan ng mga nilalang , ang napakaraming iba’t ibang masasarap na pagkain , ang magiliw na pagsasamahan ng magkakaibigan , gayundin ang di - mabilang na iba pang mga bagay na nagdudulot sa atin ng kaluguran at kasiyahan . 
 Miyentras nakikilala natin ang ating Diyos , lalo tayong nagkakaroon ng dahilan upang pahalagahan ang kaniyang walang - hanggang kabutihan at pagkabukas - palad . 
 Isipin ang lahat ng bagay na ginawa ni Jehova sa iyo bilang indibiduwal . 
 Hindi ka ba sumasang - ayon na nararapat mo siyang ibigin ? 
 Kabilang sa maraming kaloob mula sa Diyos ang pagkakataon natin na lapitan siya sa panalangin anumang oras , sa pagkaalam na pakikinggan tayo ng “ Dumirinig ng panalangin . ” 
 Inatasan ni Jehova ang kaniyang minamahal na Anak na mamahala at humatol . 
 Pero hindi niya iniatas sa iba , maging sa kaniyang Anak , ang pagdinig sa mga panalangin . 
 Siya mismo ang nakikinig sa ating mga panalangin . 
 Kaya dahil sa maibigin at personal na pagmamalasakit sa atin ni Jehova , nagiging malapít tayo sa kaniya . 
 Anu - anong pangako ni Jehova ang naglalapít sa atin sa kaniya ? 
 Napapalapít din tayo kay Jehova kapag isinasaalang - alang natin ang kaniyang gagawin para sa sangkatauhan . 
 Ipinangako niyang wawakasan niya ang sakit , kalungkutan , at kamatayan . 
 Kapag naging sakdal na ang sangkatauhan , wala nang daranas ng depresyon , kabiguan , o ng trahedya . 
 Mawawala na ang gutom , karalitaan , at digmaan . 
 Ang buong lupa ay gagawing isang paraiso . 
 Igagawad ni Jehova ang mga pagpapalang ito , hindi dahil sa obligasyon niya ito , kundi dahil mahal niya tayo . 
 Ano ang sinabi ni Moises hinggil sa mga kapakinabangan ng pag - ibig kay Jehova ? 
 Kaya may nakakukumbinsing mga dahilan kung bakit dapat nating ibigin ang ating Diyos at palaguin ang pag - ibig na ito . 
 Patuloy mo bang patitibayin ang pag - ibig mo sa Diyos , anupat hahayaan siyang pumatnubay sa iyong mga daan ? 
 Ikaw ang magpapasiya . 
 Kinilala ni Moises ang mga kapakinabangan ng paglilinang at pagpapanatili ng pag - ibig kay Jehova . 
 Sinabi noon ni Moises sa mga Israelita : “ Piliin mo ang buhay upang manatili kang buháy , ikaw at ang iyong supling , sa pamamagitan ng pag - ibig kay Jehova na iyong Diyos , sa pamamagitan ng pakikinig sa kaniyang tinig at sa pamamagitan ng pananatili sa kaniya ; sapagkat siya ang iyong buhay at ang kahabaan ng iyong mga araw . ” ​ — Deuteronomio 30 : 19 , 20 . 
 Naaalaala Mo Ba ? 
 • Bakit mahalaga na ibigin natin si Jehova ? 
 • Paano natin maipakikita ang ating pag - ibig sa Diyos ? 
 • Anu - ano ang mga dahilan kung bakit dapat nating ibigin si Jehova ? 
 • Paano natin malilinang ang pag - ibig sa Diyos ? 
 [ Larawan sa pahina 20 ] 
 Talagang pinahahalagahan ni Jehova ang kaya nating lahat na ibigay ​ — ang ating pag - ibig sa kaniya 
 [ Mga larawan sa pahina 23 ] 
 “ Siya na nakakita sa akin ay nakakita rin sa Ama . ” ​ — Juan 14 : 9 
 Kung Ano ang Ibig Sabihin ng Ibigin ang Ating Kapuwa 
 “ Iibigin mo ang iyong kapuwa gaya ng iyong sarili . ” ​ — MATEO 22 : 39 . 
 Paano natin ipinakikita na iniibig natin ang Diyos ? 
 ANO ang hinihiling ni Jehova sa mga sumasamba sa kaniya ? 
 Sa ilang simple at makahulugang mga salita , ibinuod ni Jesus ang sagot . 
 Ang pinakadakilang utos , ang sabi niya , ay ibigin si Jehova ng ating buong puso , kaluluwa , pag - iisip , at lakas . 
 Gaya ng nakita natin sa naunang artikulo , nasasangkot sa pag - ibig sa Diyos ang pagsunod sa kaniya at pagtupad sa kaniyang mga utos bilang tugon sa pag - ibig na ipinakita niya sa atin . 
 Para sa mga umiibig sa Diyos , hindi pabigat ang paggawa ng kaniyang kalooban ; nagdudulot ito sa kanila ng kaluguran . ​ — Awit 40 : 8 ; 1 Juan 5 : 2 , 3 . 
 2 , 3 . 
 Bakit dapat nating bigyang - pansin ang utos na ibigin ang ating kapuwa , at anong mga tanong ang bumabangon ? 
 Ang ikalawang pinakadakilang utos , ang sabi ni Jesus , ay may kaugnayan sa una : “ Iibigin mo ang iyong kapuwa gaya ng iyong sarili . ” 
 Ang utos na ito ang pagtutuunan natin ngayon ng pansin , at may makatuwirang dahilan para dito . 
 Ang panahong kinabubuhayan natin ay kakikitaan ng isang uri ng pag - ibig na makasarili at liko . 
 Sa kaniyang kinasihang paglalarawan sa “ mga huling araw , ” sumulat si apostol Pablo na ang iibigin ng mga tao ay hindi ang isa’t isa , kundi ang kanilang sarili , salapi , at mga kaluguran . 
 Marami ang ‘ mawawalan ng likas na pagmamahal , ’ o gaya ng sinabi ng isang salin sa Bibliya , ‘ mawawalan sila ng normal na pagmamahal sa kani - kanilang pamilya . ’ 
 Inihula ni Jesu - Kristo : ‘ Marami ang magkakanulo sa isa’t isa at mapopoot sa isa’t isa . 
 Ang pag - ibig ng nakararami ay lalamig . ’ ​ — Mateo 24 : 10 , 12 . 
 Subalit pansinin na hindi sinabi ni Jesus na ang pag - ibig ng lahat ay lalamig . 
 Palaging may mga taong magpapakita ng uri ng pag - ibig na kapuwa hinihiling ni Jehova at nararapat sa Kaniya . 
 Ang mga talagang umiibig kay Jehova ay magsisikap na ituring ang ibang mga tao kung paano niya itinuturing ang mga ito . 
 Subalit sino ang ating kapuwa na dapat nating ibigin ? 
 Paano natin dapat ipakita ang pag - ibig sa ating kapuwa ? 
 Matutulungan tayo ng Kasulatan na sagutin ang mahalagang mga tanong na ito . 
 Sino ang Aking Kapuwa ? 
 Ayon sa Levitico kabanata 19 , kanino dapat magpakita ng pag - ibig ang mga Judio ? 
 Nang sabihin niya sa mga Pariseo na ang ikalawang pinakadakilang utos ay ang ibigin ang kapuwa gaya ng sarili , tinutukoy ni Jesus ang isang espesipikong kautusang ibinigay sa Israel . 
 Nakaulat ito sa Levitico 19 : 18 . 
 Sa kabanata ring iyon , sinabihan ang mga Judio na bukod sa mga kapuwa Israelita , dapat din nilang ituring ang iba bilang kanilang kapuwa . 
 Ganito ang sinasabi sa talata 34 : “ Ang naninirahang dayuhan na naninirahan bilang dayuhan na kasama ninyo ay dapat na maging katulad ng katutubo ninyo ; at iibigin mo siya na gaya ng iyong sarili , sapagkat kayo ay naging mga naninirahang dayuhan sa lupain ng Ehipto . ” 
 Kaya maging ang mga di - Judio , lalo na ang mga proselita , ay dapat pakitunguhan nang may pag - ibig . 
 Ano ang pagkaunawa ng mga Judio hinggil sa pag - ibig sa kapuwa ? 
 Subalit iba ang pananaw ng mga Judiong lider noong panahon ni Jesus . 
 Itinuturo ng ilan na ang terminong “ kaibigan ” at “ kapuwa ” ay kapit lamang sa mga Judio . 
 Kailangang kapootan ang mga di - Judio . 
 Ikinatuwiran ng gayong mga guro na dapat hamakin ng mga makadiyos ang di - makadiyos . 
 “ Sa gayong kapaligiran , ” ang sabi ng isang reperensiyang akda , “ imposibleng mawala ang pagkapoot . 
 Napakaraming dahilan para lumaganap ito . ” 
 Anong dalawang punto ang tinukoy ni Jesus nang banggitin niya ang tungkol sa pag - ibig sa kapuwa ? 
 Sa kaniyang Sermon sa Bundok , tinukoy ni Jesus ang isyung ito , anupat binabanggit kung sino ang dapat pakitunguhan nang may pag - ibig . 
 Sinabi niya : “ Narinig ninyo na sinabi , ‘ Iibigin mo ang iyong kapuwa at kapopootan mo ang iyong kaaway . ’ 
 Gayunman , sinasabi ko sa inyo : Patuloy na ibigin ang inyong mga kaaway at ipanalangin yaong mga umuusig sa inyo ; upang mapatunayan ninyo na kayo ay mga anak ng inyong Ama na nasa langit , yamang pinasisikat niya ang kaniyang araw sa mga taong balakyot at sa mabubuti at nagpapaulan sa mga taong matuwid at sa mga di - matuwid . ” 
 Dalawang punto ang tinukoy dito ni Jesus . 
 Una , si Jehova ay bukas - palad at mabait kapuwa sa mabuti at masama . 
 Ikalawa , dapat nating sundin ang Kaniyang halimbawa . 
 Anong aral ang matututuhan natin sa talinghaga hinggil sa madamaying Samaritano ? 
 Sa isa pang okasyon , isang Judiong bihasa sa Kautusan ang nagtanong kay Jesus : “ Sino ba talaga ang aking kapuwa ? ” 
 Tumugon si Jesus sa pamamagitan ng paglalahad ng isang talinghagang naglalarawan sa isang Samaritanong nakakita ng isang lalaki , isang Judio , na binugbog , ninakawan , at hinubaran ng mga magnanakaw . 
 Bagaman sa pangkalahatan ay hinahamak ng mga Judio ang mga Samaritano , binendahan ng Samaritano ang mga sugat ng lalaki at dinala ito sa isang ligtas na bahay - tuluyan para muli siyang lumakas . 
 Ano ang aral dito ? 
 Dapat nating ipakita ang ating pag - ibig sa kapuwa hindi lamang sa mga kalahi , kababayan , o karelihiyon natin . ​ — Lucas 10 : 25 , 29 , 30 , 33 - 37 . 
 Kung Ano ang Ibig Sabihin ng Ibigin ang Ating Kapuwa 
 Ano ang sinasabi ng Levitico kabanata 19 tungkol sa kung paano dapat ipakita ang pag - ibig ? 
 Ang pag - ibig sa kapuwa , gaya ng pag - ibig sa Diyos , ay hindi lamang basta damdamin ; nagsasangkot ito ng pagkilos . 
 Kapaki - pakinabang kung higit nating isasaalang - alang ang konteksto ng utos na nakaulat sa Levitico 19 na nagpapayo sa bayan ng Diyos na ibigin ang kanilang kapuwa gaya ng kanilang sarili . 
 Doon ay mababasa natin na inutusan ang mga Israelita na pahintulutan ang mga napipighati at mga naninirahang dayuhan na makibahagi sa pag - aani . 
 Ipinagbabawal ang pagnanakaw , panlilinlang , o pakikitungo nang may kabulaanan . 
 Pagdating sa hudisyal na mga bagay , hindi dapat magtangi ang mga Israelita . 
 Bagaman dapat nilang sawayin ang kanilang kapuwa kung kinakailangan , espesipikong iniutos sa kanila : “ Huwag mong kapopootan ang iyong kapatid sa iyong puso . ” 
 Ang mga utos na ito at marami pang iba ay ibinuod sa mga salitang ito : “ Iibigin mo ang iyong kapuwa gaya ng iyong sarili . ” ​ — Levitico 19 : 9 - 11 , 15 , 17 , 18 . 
 Bakit inutusan ni Jehova ang mga Israelita na manatiling hiwalay mula sa ibang mga bansa ? 
 Bagaman inutusan ang mga Israelita na magpakita ng pag - ibig sa iba , kailangan din nilang manatiling hiwalay sa mga sumasamba sa huwad na mga diyos . 
 Nagbabala si Jehova hinggil sa mga panganib at resulta ng masasamang kasama . 
 Halimbawa , ganito ang iniutos ni Jehova tungkol sa mga bansang itataboy ng mga Israelita : “ Huwag kang makikipag - alyansa sa kanila ukol sa pag - aasawa . 
 Ang iyong anak na babae ay huwag mong ibibigay sa kaniyang anak na lalaki , at ang kaniyang anak na babae ay huwag mong kukunin para sa iyong anak na lalaki . 
 Sapagkat ihihiwalay niya ang iyong anak mula sa pagsunod sa akin , at tiyak na paglilingkuran nila ang ibang mga diyos ; at ang galit ni Jehova ay lalagablab nga laban sa inyo . ” ​ — Deuteronomio 7 : 3 , 4 . 
 Laban sa ano tayo dapat maging mapagbantay ? 
 Sa katulad na paraan , nagbabantay ang mga Kristiyano laban sa pagkakaroon ng malapít na ugnayan sa mga maaaring magpahina sa kanilang pananampalataya . 
 Pinaaalalahanan tayo : “ Huwag kayong makipamatok nang kabilan sa mga di - sumasampalataya , ” sa mga hindi bahagi ng kongregasyong Kristiyano . 
 Karagdagan pa , pinayuhan ang mga Kristiyano na mag - asawa “ tangi lamang sa Panginoon . ” 
 Subalit hindi natin dapat kailanman hamakin ang mga hindi naniniwala kay Jehova . 
 Namatay si Kristo para sa mga makasalanan , at maraming dating nagsasagawa ng buktot na mga bagay ang nagbago ng kanilang landasin at naipagkasundo na sa Diyos . ​ — Roma 5 : 8 ; 1 Corinto 6 : 9 - 11 . 
 Ano ang pinakamainam na paraan upang maipakita natin ang ating pag - ibig sa mga hindi naglilingkod kay Jehova , at bakit ? 
 Sa pagpapakita ng pag - ibig sa mga hindi naglilingkod sa Diyos , ang pinakamainam na paraan ay tularan si Jehova mismo . 
 Bagaman kinapopootan niya ang kabalakyutan , nagpapakita siya ng maibiging - kabaitan sa lahat sa pamamagitan ng pagbibigay sa kanila ng pagkakataong talikuran ang kanilang masasamang daan at tumanggap ng buhay na walang hanggan . 
 “ Nais [ ni Jehova ] na ang lahat ay makaabot sa pagsisisi . ” 
 Kalooban niya na “ ang lahat ng uri ng mga tao ay maligtas at sumapit sa tumpak na kaalaman sa katotohanan . ” 
 Iyan ang dahilan kung bakit inatasan ni Jesus ang kaniyang mga tagasunod na mangaral at magturo at “ gumawa ng mga alagad sa mga tao ng lahat ng mga bansa . ” 
 Sa pamamagitan ng pakikibahagi natin sa gawaing ito , ipinakikita natin ang ating pag - ibig sa Diyos at sa kapuwa , oo , kasali rito maging ang ating mga kaaway ! 
 Pag - ibig Para sa Ating mga Kapatid na Kristiyano 
 Ano ang isinulat ni apostol Juan tungkol sa pag - ibig sa ating kapatid ? 
 Sumulat si apostol Pablo : “ Gumawa tayo ng mabuti sa lahat , ngunit lalo na roon sa mga may kaugnayan sa atin sa pananampalataya . ” 
 Bilang mga Kristiyano , obligado tayong magpakita ng pag - ibig sa mga may kaugnayan sa atin sa pananampalataya ​ — ang ating espirituwal na mga kapatid . 
 Gaano kahalaga ang pag - ibig na ito ? 
 Sumulat si apostol Juan , na binabanggit ang mapuwersang puntong ito : “ Ang bawat isa na napopoot sa kaniyang kapatid ay mamamatay - tao . . . 
 Kung sasabihin ng sinuman : ‘ Iniibig ko ang Diyos , ’ at gayunma’y napopoot sa kaniyang kapatid , siya ay sinungaling . 
 Sapagkat siya na hindi umiibig sa kaniyang kapatid , na nakita niya , ay hindi makaiibig sa Diyos , na hindi niya nakita . ” 
 Mabigat ang mga salitang ito . 
 Ikinapit ni Jesu - Kristo ang mga salitang “ mamamatay - tao ” at “ sinungaling ” kay Satanas na Diyablo . 
 Hinding - hindi natin nais na ikapit sa atin ang mga terminong iyan ! 
 Sa anu - anong paraan natin maipakikita ang pag - ibig sa ating mga kapananampalataya ? 
 Ang mga tunay na Kristiyano ay “ tinuruan ng Diyos na ibigin ang isa’t isa . ” 
 Dapat tayong umibig ‘ hindi sa salita ni sa dila man , kundi sa gawa at katotohanan . ’ 
 Ang ating pag - ibig ay dapat na ‘ walang pagpapaimbabaw . ’ 
 Pinakikilos tayo ng pag - ibig na maging mabait , mahabagin , mapagpatawad , magkaroon ng mahabang pagtitiis at hindi maging mapanibughuin , mayabang , arogante , o makasarili . 
 Inuudyukan tayo nito na ‘ magpaalipin sa isa’t isa . ’ 
 Sinabi ni Jesus sa kaniyang mga alagad na ibigin ang isa’t isa kung paanong inibig niya sila . 
 Kaya dapat na handang ibigay ng isang Kristiyano maging ang kaniyang buhay alang - alang sa kaniyang mga kapananampalataya kung kinakailangan . 
 Paano natin maipakikita ang pag - ibig sa loob ng pamilya ? 
 Dapat na lalo nang ipakita ang pag - ibig sa loob ng pamilyang Kristiyano at partikular na sa pagitan ng mag - asawa . 
 Napakatalik ng ugnayang pangmag - asawa anupat sinabi ni Pablo : “ Dapat ibigin ng mga asawang lalaki ang kani - kanilang asawang babae na gaya ng sa kanilang sariling mga katawan . ” 
 Sinabi pa niya : “ Siya na umiibig sa kaniyang asawang babae ay umiibig sa kaniyang sarili . ” 
 Inulit ni Pablo ang payong ito sa talata 33 . 
 Hindi tutularan ng asawang lalaki na umiibig sa kaniyang asawa ang mga Israelita na nakitungo nang may kataksilan sa kani - kanilang kabiyak noong panahon ni Malakias . 
 Pakamamahalin niya ito . 
 Iibigin niya ang kaniyang asawa kung paanong inibig ni Kristo ang kongregasyon . 
 Sa katulad na paraan , ang pag - ibig din ang magpapakilos sa asawang babae na igalang ang kaniyang asawa . ​ — Efeso 5 : 25 , 29 - 33 . 
 Ano ang sinabi at ginawa ng ilan nang makita nila ang pag - ibig na pangkapatid na umiiral sa gitna ng mga Saksi ? 
 Maliwanag na ang ganitong uri ng pag - ibig ang pagkakakilanlan ng mga tunay na Kristiyano . 
 Sinabi ni Jesus : “ Sa ganito malalaman ng lahat na kayo ay aking mga alagad , kung kayo ay may pag - ibig sa isa’t isa . ” 
 Dahil sa ating pag - ibig sa isa’t isa , naaakit ang mga tao sa Diyos na iniibig natin at kinakatawanan . 
 Halimbawa , ganito ang iniulat hinggil sa isang pamilyang Saksi sa Mozambique . 
 “ Wala pa kaming nakitang tulad nito . 
 Noong hapong iyon , humihip ang napakalakas na hangin , na sinundan ng malakas na buhos ng ulan at mga batong graniso . 
 Sinira ng malakas na hangin ang aming kubo , at nilipad ang mga bubong na yero . 
 Nang dumating ang aming mga kapatid mula sa kalapít na mga kongregasyon upang tumulong na muling itayo ang aming bahay , sinabi ng aming namamanghang mga kapitbahay : ‘ Napakahusay ng relihiyon ninyo . 
 Hindi pa kami kailanman natulungan nang ganiyan ng aming simbahan . ’ 
 Binuksan namin ang Bibliya at ipinabasa sa kanila ang Juan 13 : 34 , 35 . 
 Marami sa mga kapitbahay namin ang nag - aaral na ngayon ng Bibliya . ” 
 Pag - ibig Para sa mga Indibiduwal 
 Ano ang kaibahan ng pag - ibig sa isang grupo at pag - ibig sa mga indibiduwal ? 
 Hindi mahirap ibigin ang ating kapuwa bilang grupo . 
 Pero maaaring iba ang situwasyon pagdating sa pagpapakita ng pag - ibig sa mga indibiduwal . 
 Halimbawa , para sa ilan , ipinakikita nila ang kanilang pag - ibig sa kapuwa sa pamamagitan lamang ng pag - aabuloy sa isang organisasyon ng pagkakawanggawa . 
 Tunay nga , di - hamak na mas madaling sabihin na iniibig natin ang ating kapuwa kaysa sa ibigin ang isang kamanggagawa na waring walang malasakit sa atin , isang nakayayamot na kapitbahay , o isang kaibigan na bumigo sa atin . 
 17 , 18 . 
 Paano ipinakita ni Jesus ang pag - ibig sa mga indibiduwal , at ano ang motibo niya sa paggawa nito ? 
 Hinggil sa pag - ibig sa mga indibiduwal , matututo tayo kay Jesus , na lubusang nagpakita ng mga katangian ng Diyos . 
 Bagaman pumarito siya sa lupa upang alisin ang kasalanan ng sanlibutan , nagpakita siya ng pag - ibig sa mga indibiduwal ​ — isang babaing matagal nang may sakit , isang ketongin , isang bata . 
 Sa katulad na paraan , ipinakikita natin ang pag - ibig sa ating kapuwa sa paraan ng ating pakikitungo sa mga indibiduwal na nakakasalamuha natin araw - araw . 
 Gayunman , huwag na huwag nating kalilimutan na ang pag - ibig sa kapuwa ay nauugnay sa pag - ibig sa Diyos . 
 Bagaman tinulungan ni Jesus ang mahihirap , pinagaling ang mga maysakit , at pinakain ang mga nagugutom , ang motibo niya sa paggawa ng lahat ng ito gayundin sa pagtuturo sa mga pulutong ay tulungan ang mga tao na maipagkasundo kay Jehova . 
 Ginawa ni Jesus ang lahat ng bagay sa ikaluluwalhati ng Diyos , anupat hinding - hindi kinalilimutan na kinakatawanan niya at tinutularan ang Diyos na iniibig niya . 
 Sa pagtulad sa halimbawa ni Jesus , maipakikita rin natin ang tunay na pag - ibig sa kapuwa at kasabay nito , nananatiling hindi bahagi ng balakyot na sanlibutan ng sangkatauhan . 
 Paano Natin Iniibig ang Ating Kapuwa Gaya ng Ating Sarili ? 
 19 , 20 . 
 Ano ang ibig sabihin ng ibigin ang ating kapuwa gaya ng ating sarili ? 
 Sinabi ni Jesus : “ Iibigin mo ang iyong kapuwa gaya ng iyong sarili . ” 
 Likas lamang na isipin natin ang ating sariling kapakanan at magkaroon ng timbang na paggalang sa sarili . 
 Dahil kung hindi , mawawalan ng kabuluhan ang utos na ito . 
 Ang wastong pag - ibig na ito sa sarili ay ibang - iba sa pag - ibig na makasarili na binanggit ni apostol Pablo sa 2 Timoteo 3 : 2 . 
 Sa halip , ito ay isang makatuwirang pagpapahalaga sa sarili . 
 Inilarawan ito ng isang iskolar ng Bibliya bilang ‘ timbang na pag - ibig sa sarili . 
 Hindi ito labis na paghanga sa sarili anupat sinasabing “ Ako ang pinakamagaling ” o kaya’y sobrang paghamak sa sarili anupat sinasabing “ Ako ang pinakakawawa . ” ’ 
 Ang pag - ibig sa iba gaya ng pag - ibig natin sa ating sarili ay nangangahulugan na ituring natin ang iba kung paano natin nais na ituring nila tayo at pakitunguhan natin ang iba kung paano natin nais na pakitunguhan nila tayo . 
 Sinabi ni Jesus : “ Lahat ng mga bagay , kung gayon , na ibig ninyong gawin ng mga tao sa inyo , gayundin ang dapat ninyong gawin sa kanila . ” 
 Pansinin na hindi sinabi ni Jesus na pag - isipan kung ano ang ginawa sa atin ng iba at pagkatapos ay gayundin ang gawin natin sa kanila . 
 Sa halip , kailangan nating isipin kung ano ang gusto nating paraan ng pakikitungo sa atin ng iba at pagkatapos ay gayon ang gawin natin sa kanila . 
 Pansinin din na hindi sinabi ni Jesus na gagawin natin ito tangi lamang sa ating mga kaibigan at mga kapananampalataya . 
 Ginamit niya ang pananalitang “ mga tao , ” marahil upang ipahiwatig na dapat tayong gumawi sa ganitong paraan sa lahat ng tao , sa lahat ng nakakasalamuha natin . 
 Sa pamamagitan ng pag - ibig sa iba , ano ang ating ipinakikita ? 
 Ang pag - ibig sa ating kapuwa ay tutulong sa atin para hindi tayo gumawa ng masama . 
 Sumulat si apostol Pablo : “ Ang kodigo ng kautusan , ‘ Huwag kang mangangalunya , Huwag kang papaslang , Huwag kang magnanakaw , Huwag kang mag - iimbot , ’ at anumang iba pang utos , ay nabubuo sa salitang ito , samakatuwid nga , ‘ Iibigin mo ang iyong kapuwa gaya ng iyong sarili . ’ 
 Ang pag - ibig ay hindi gumagawa ng masama sa kaniyang kapuwa . ” 
 Ang pag - ibig ang magpapakilos sa atin na maghanap ng mga paraan upang gumawa ng mabuti sa iba . 
 Sa pamamagitan ng pag - ibig sa kapuwa , ipinakikita natin na iniibig din natin ang isa na lumalang sa tao ayon sa Kaniyang larawan , ang Diyos na Jehova . ​ — Genesis 1 : 26 . 
 Paano Mo Sasagutin ? 
 • Kanino tayo dapat magpakita ng pag - ibig , at bakit ? 
 • Paano natin maipakikita ang pag - ibig sa mga hindi naglilingkod kay Jehova ? 
 • Paano inilalarawan ng Bibliya ang pag - ibig na dapat nating ipakita sa ating mga kapatid ? 
 • Ano ang ibig sabihin ng ibigin ang ating kapuwa gaya ng ating sarili ? 
 [ Larawan sa pahina 26 ] 
 “ Sino ba talaga ang aking kapuwa ? ” 
 [ Larawan sa pahina 29 ] 
 Iniibig ni Jesus maging ang mga indibiduwal 
 “ Ang Dakilang Araw ni Jehova ay Malapit Na ” 
 “ Ang dakilang araw ni Jehova ay malapit na . 
 Iyon ay malapit na , at iyon ay lubhang minamadali . ” ​ — ZEFANIAS 1 : 14 . 
 1 , 2 . ( a ) Anong espesyal na araw ang hinihintay ng mga Kristiyano ? 
 ( b ) Ano ang mga dapat nating itanong , at bakit ? 
 SABIK na sabik na hinihintay ng masayang dalaga ang pagsapit ng araw ng kaniyang kasal . 
 Magiliw na inaasam ng inang nagdadalang - tao ang araw na isisilang niya ang kaniyang sanggol . 
 Gustung - gusto ng pagód na manggagawa na magsimula na ang bakasyong matagal na niyang hinihintay . 
 Ano ang pagkakatulad ng mga taong ito ? 
 Naghihintay silang lahat ng isang espesyal na araw ​ — isang araw na magkakaroon ng malaking epekto sa kanilang buhay . 
 Matindi ang nadarama nila pero magkakaibang uri ng damdamin . 
 Darating din sa wakas ang araw na hinihintay nila , at kapag dumating iyon , umaasa silang handa sila para dito . 
 Sabik na hinihintay din ngayon ng mga tunay na Kristiyano ang isang espesyal na araw . 
 Iyon ang dakilang “ araw ni Jehova . ” 
 Ano ba itong dumarating na “ araw ni Jehova , ” at paano makaaapekto sa sangkatauhan ang pagsapit nito ? 
 Bukod dito , paano tayo makatitiyak na handa tayo sa pagdating nito ? 
 Mahalagang hanapin natin ngayon ang sagot sa mga tanong na ito sapagkat ipinahihiwatig ng ebidensiya na totoo ang sumusunod na pananalita sa Bibliya : “ Ang dakilang araw ni Jehova ay malapit na . 
 Iyon ay malapit na , at iyon ay lubhang minamadali . ” ​ — Zefanias 1 : 14 . 
 “ Ang Dakilang Araw ni Jehova ” 
 Ano “ ang dakilang araw ni Jehova ” ? 
 Ano ba “ ang dakilang araw ni Jehova ” ? 
 Sa buong Kasulatan , ang pananalitang “ araw ni Jehova ” ay tumutukoy sa natatanging mga panahon na inilapat ni Jehova ang kahatulan sa kaniyang mga kaaway at niluwalhati niya ang kaniyang dakilang pangalan . 
 Napaharap sa ‘ mga araw ni Jehova ’ ang di - tapat na bayan ng Juda at Jerusalem pati na ang mapaniil na mga tumatahan sa Babilonya at Ehipto nang maranasan nila ang paglalapat ng mga hatol ni Jehova . 
 Subalit hindi pa dumarating ang pinakadakilang “ araw ni Jehova . ” 
 Iyon ang “ araw ” na ilalapat ang hatol ni Jehova sa mga naninirang - puri sa kaniyang pangalan . 
 Magsisimula iyon sa pagpuksa sa “ Babilonyang Dakila , ” ang pandaigdig na imperyo ng huwad na relihiyon , at magtatapos sa paglipol sa natitirang bahagi ng balakyot na sistema ng mga bagay sa digmaan ng Armagedon . ​ — Apocalipsis 16 : 14 , 16 ; 17 : 5 , 15 - 17 ; 19 : 11 - 21 . 
 Bakit dapat katakutan ng karamihan ng tao ang araw ni Jehova na malapit nang dumating ? 
 Batid man nila ito o hindi , dapat katakutan ng karamihan ng tao ang araw na ito na malapit nang dumating . 
 Bakit ? 
 Sa pamamagitan ni propeta Zefanias , ganito ang sagot ni Jehova : “ Ang araw na iyon ay araw ng poot , araw ng kabagabagan at ng panggigipuspos , araw ng bagyo at ng pagkatiwangwang , araw ng kadiliman at ng karimlan , araw ng mga ulap at ng makapal na karimlan . ” 
 Talaga namang nakapangingilabot ! 
 Bukod dito , sinabi ng propeta : “ Pipighatiin ko ang mga tao . . . sapagkat nagkasala sila laban kay Jehova . ” ​ — Zefanias 1 : 15 , 17 . 
 Ano ang positibong pangmalas ng milyun - milyong tao tungkol sa araw ni Jehova , at bakit ? 
 Gayunman , sabik na hinihintay ng milyun - milyong iba pa ang pagsapit ng araw ni Jehova . 
 Bakit ? 
 Alam nila na iyon ay panahon ng kaligtasan at katubusan ng mga matuwid , ang araw na lubhang dadakilain si Jehova mismo at pababanalin ang kaniyang maluwalhating pangalan . 
 Pangunahin nang nakadepende sa ginagawa ngayon ng mga tao sa kanilang buhay kung katatakutan o pananabikan nila ang araw na iyon . 
 Ano ang pangmalas mo sa pagdating ng araw na iyon ? 
 Handa ka na ba para doon ? 
 Nakaaapekto ba sa araw - araw mong pamumuhay sa ngayon ang bagay na napakalapit na ng araw ni Jehova ? 
 “ Darating ang mga Manunuya na May Pagtuya ” 
 Ano ang pangmalas ng karamihan ng tao sa “ araw ni Jehova , ” at bakit hindi ito ipinagtataka ng mga tunay na Kristiyano ? 
 Sa kabila ng pagkaapurahan ng situwasyon , hindi nababahala ang karamihan sa mga naninirahan sa lupa tungkol sa dumarating na “ araw ni Jehova . ” 
 Nililibak at tinutuya nila ang mga nagbababala sa kanila tungkol sa napipintong pagsapit nito . 
 Hindi ito ipinagtataka ng mga tunay na Kristiyano . 
 Natatandaan nila ang babalang isinulat ni apostol Pedro : “ Alamin muna ninyo ito , na sa mga huling araw ay darating ang mga manunuya na may pagtuya , na lumalakad ayon sa kanilang sariling mga pagnanasa at nagsasabi : ‘ Nasaan itong ipinangakong pagkanaririto niya ? 
 Aba , mula nang araw na matulog sa kamatayan ang ating mga ninuno , ang lahat ng mga bagay ay nananatiling gayung - gayon mula noong pasimula ng sangnilalang . ’ ” ​ — 2 Pedro 3 : 3 , 4 . 
 Ano ang tutulong sa atin na laging madama ang pagkaapurahan ? 
 Ano ang tutulong sa atin na mapaglabanan ang gayong negatibong kaisipan at sa gayo’y laging madama ang pagkaapurahan ? 
 Ganito ang sabi sa atin ni Pedro : “ Ginigising ko ang inyong malinaw na kakayahan sa pag - iisip sa pamamagitan ng paalaala , upang maalaala ninyo ang mga pananalitang sinalita noong una ng mga banal na propeta at ang utos ng Panginoon at Tagapagligtas sa pamamagitan ng inyong mga apostol . ” 
 Ang pagbibigay - pansin sa makahulang mga babala ang tutulong sa atin na ‘ gisingin ang ating malinaw na kakayahan sa pag - iisip . ’ 
 Marahil paulit - ulit na nating naririnig ang mga paalaalang ito , pero napakahalaga ngayon , higit kailanman , na patuloy tayong magbigay - pansin sa mga babalang ito . ​ — Isaias 34 : 1 - 4 ; Lucas 21 : 34 - 36 . 
 Bakit ipinagwawalang - bahala ng marami ang mga paalaala ng Bibliya ? 
 Bakit ipinagwawalang - bahala ng ilan ang mga paalaalang ito ? 
 Nagpatuloy si Pedro : “ Ayon sa kanilang naisin , ang bagay na ito ay nakalalampas sa kanilang pansin , na may mga langit mula noong sinauna at isang lupa na nakatayong matatag mula sa tubig at sa gitna ng tubig sa pamamagitan ng salita ng Diyos ; at sa pamamagitan ng mga iyon ang sanlibutan ng panahong iyon ay dumanas ng pagkapuksa nang apawan ito ng tubig . ” 
 Oo , may mga taong ayaw na dumating ang araw ni Jehova . 
 Ayaw nilang magbago ang takbo ng kanilang buhay . 
 Ayaw nilang panagutan kay Jehova ang kanilang makasariling istilo ng pamumuhay ! 
 Gaya ng sinabi ni Pedro , namumuhay sila “ ayon sa kanilang naisin . ” 
 Ano ang saloobin ng mga tao noong mga araw ni Noe at ni Lot ? 
 Dahil sa “ kanilang naisin , ” pinipili ng mga manunuyang ito na ipagwalang - bahala ang katotohanan na nakikialam si Jehova sa mga gawain ng tao sa nakalipas na panahon . 
 Tinukoy kapuwa ni Jesu - Kristo at ni apostol Pedro ang dalawa sa gayong mga pangyayari ​ — ang “ mga araw ni Noe ” at “ mga araw ni Lot . ” 
 Bago ang Baha , hindi pinansin ng mga tao ang babala ni Noe . 
 Gayundin , bago ang pagkawasak ng Sodoma at Gomorra , sa paningin ng mga manugang ni Lot , “ waring tulad siya ng isang tao na nagbibiro . ” ​ — Genesis 19 : 14 . 
 Ano ang reaksiyon ni Jehova sa mga hindi nagbibigay - pansin ? 
 Walang pagkakaiba ngayon . 
 Subalit pansinin ang reaksiyon ni Jehova sa mga hindi nagbibigay - pansin : “ Pagtutuunan ko ng pansin ang mga taong namumuo sa kanilang latak at nagsasabi sa kanilang puso , ‘ Si Jehova ay hindi gagawa ng mabuti , at hindi siya gagawa ng masama . ’ 
 At ang kanilang yaman ay magiging ukol sa pangangamkam at ang kanilang mga bahay ay magiging tiwangwang na kaguhuan . 
 At magtatayo sila ng mga bahay , ngunit hindi nila titirhan ; at magtatanim sila ng mga ubasan , ngunit hindi nila iinumin ang alak ng mga iyon . ” 
 Maaaring ipinagpapatuloy ng mga tao ang kanilang “ normal ” na mga gawain sa araw - araw , pero hindi sila magtatamo ng namamalaging pakinabang mula sa kanilang pagpapagal . 
 Bakit ? 
 Dahil biglang darating ang araw ni Jehova , at hindi sila maililigtas ng anumang materyal na kayamanang natipon nila . ​ — Zefanias 1 : 18 . 
 “ Patuloy Mong Hintayin Iyon ” 
 Anong babala ang dapat nating tandaan ? 
 Di - tulad ng balakyot na sanlibutang nakapalibot sa atin , dapat nating tandaan ang babalang isinulat ni propeta Habakuk : “ Ang pangitain ay sa takdang panahon pa , at iyon ay patuloy na nagmamadali patungo sa kawakasan , at hindi iyon magsisinungaling . 
 Kung iyon man ay magluwat , patuloy mong hintayin iyon ; sapagkat iyon ay walang pagsalang magkakatotoo . 
 Hindi iyon maaantala . ” 
 Kahit waring nagluluwat ang araw na iyon sa ating di - sakdal na pananaw , dapat nating tandaan na hindi mabagal si Jehova . 
 Darating nang eksakto sa panahon ang kaniyang araw , sa oras na hindi inaasahan ng mga tao . ​ — Marcos 13 : 33 ; 2 Pedro 3 : 9 , 10 . 
 Ano ang babala ni Jesus , at paano ito naiiba sa pagkilos ng tapat na mga tagasunod ni Jesus ? 
 Upang idiin ang kahalagahan ng paghihintay sa araw ni Jehova , nagbabala si Jesus na maging ang ilan sa kaniyang mga tagasunod ay hindi na makadarama ng pagkaapurahan . 
 Ganito ang inihula niya tungkol sa kanila : “ Kung sakaling ang masamang aliping iyon ay magsabi sa kaniyang puso , ‘ Ang aking panginoon ay nagluluwat , ’ at magsimulang mambugbog ng kaniyang mga kapuwa alipin at kumain at uminom na kasama ng mga kilaláng lasenggo , ang panginoon ng aliping iyon ay darating sa araw na hindi niya inaasahan at sa oras na hindi niya nalalaman , at parurusahan siya nang napakatindi . ” 
 Sa kabaligtaran , patuloy na nadarama ng uring tapat at maingat na alipin ang pagkaapurahan . 
 Ang uring alipin ay patuloy na nagbabantay at napatunayang handa . 
 Inatasan sila ni Jesus “ sa lahat ng kaniyang mga pag - aari ” dito sa lupa . ​ — Mateo 24 : 42 - 47 . 
 Kailangang Maging Apurahan 
 Paano idiniin ni Jesus ang pangangailangang madama ang pagkaapurahan ng panahon ? 
 Mahalaga noon para sa mga unang - siglong Kristiyano na laging madama ang pagkaapurahan ng panahon . 
 Kinailangan silang kumilos agad upang makatakas sa Jerusalem nang makita nilang “ napaliligiran ng nagkakampong mga hukbo ” ang lunsod na iyon . 
 Nangyari iyan noong taóng 66 C.E . 
 Pansinin kung paano idiniin ni Jesus ang pangangailangang maging apurahan ang mga Kristiyano noong panahong iyon : “ Ang tao na nasa bubungan ng bahay ay huwag bumaba upang kunin ang mga pag - aari mula sa kaniyang bahay ; at ang tao na nasa bukid ay huwag bumalik sa bahay upang kunin ang kaniyang panlabas na kasuutan . ” 
 Yamang ipinakikita ng kasaysayan na nakaligtas ang Jerusalem sa loob ng apat pang taon , bakit kinailangang sundin agad ng mga Kristiyano ang mga salita ni Jesus noong 66 C.E . ? 
 14 , 15 . 
 Bakit mahalaga na kumilos agad ang unang - siglong mga Kristiyano kapag nakita nilang napaliligiran na ang Jerusalem ng nagkakampong mga hukbo ? 
 Bagaman totoo na noon lamang 70 C.E . winasak ng hukbong Romano ang Jerusalem , hindi naman naging matiwasay ang mga taon bago nito . 
 Malayung - malayo sa kapayapaan ! 
 Punung - puno ng karahasan at pagdanak ng dugo ang mga taóng iyon . 
 Ayon sa isang istoryador , ang situwasyon sa Jerusalem nang panahong iyon ay “ isang nakapangingilabot at madugong gera sibil , kasabay ng kahila - hilakbot na kalupitan . ” 
 Kinakalap ang mga kabataang lalaki upang patibayin ang mga kuta , humawak ng sandata , at magsundalo . 
 Araw - araw silang sinasanay sa pakikibaka . 
 Itinuturing na mga traidor ang mga hindi sumusuporta sa matitinding hakbang na ito . 
 Kung nanatili pa sa lunsod ang mga Kristiyano , tiyak na naipit sila sa isang napakapanganib na situwasyon . ​ — Mateo 26 : 52 ; Marcos 12 : 17 . 
 Dapat pansinin ang sinabi ni Jesus na “ yaong mga nasa Judea , ” hindi lamang sa Jerusalem , ay dapat magsimulang tumakas . 
 Mahalaga ito sapagkat sa loob ng ilang buwan mula nang umatras ang mga hukbong Romano mula sa Jerusalem , nagsimula na naman silang makipagdigma . 
 Una , nagapi ang Galilea noong 67 C.E . , pagkatapos ay sistematikong nasakop ang Judea nang sumunod na taon . 
 Nagbunga ito ng matinding kahapisan sa buong lalawigan . 
 Lalo ring naging mahirap para sa sinumang Judio na tumakas mula sa mismong Jerusalem . 
 Bantay - sarado ang mga pintuang - daan ng lunsod , at sinumang magtangkang tumakas ay itinuturing na kumakampi sa mga Romano . 
 Anong saloobin ang kailangang taglayin ng unang - siglong mga Kristiyano upang makaligtas sa panahong iyon ng kabagabagan ? 
 Kung iisipin natin ang lahat ng salik na ito , mauunawaan natin kung bakit idiniin ni Jesus ang pagkaapurahan ng situwasyon . 
 Kailangan na handang magsakripisyo ang mga Kristiyano , anupat hindi hinahayaang mailihis sila ng materyal na mga pag - aari . 
 Kailangang handa silang ‘ magpaalam sa lahat ng kanilang mga pag - aari ’ upang masunod ang babala ni Jesus . 
 Nakaligtas ang mga sumunod at tumakas agad patungo sa kabilang panig ng Jordan . 
 Panatilihin ang Pagkadama ng Pagkaapurahan 
 Bakit dapat nating pasidhiin ang ating pagkadama ng pagkaapurahan ? 
 Maliwanag na isinisiwalat ng mga hula sa Bibliya na nabubuhay na tayo sa huling bahagi ng panahon ng kawakasan . 
 Higit kailanman , kailangan nating pasidhiin ang ating pagkadama ng pagkaapurahan . 
 Sa panahon ng kapayapaan , hindi nadarama ng isang sundalo ang kaigtingan at panganib ng labanan . 
 Subalit kung dahil dito ay hindi na siya mananatiling alisto at bigla siyang ipatawag sa labanan , malamang na hindi siya nakahanda at maging dahilan pa ito ng kaniyang kamatayan . 
 Totoo rin ito sa espirituwal na paraan . 
 Kung hindi na natin nadarama ang pagkaapurahan ng panahon , baka hindi na tayo handa sa mga pagsalakay sa atin at mabigla tayo kapag sa wakas ay dumating na ang araw ni Jehova . 
 Kung may sinumang ‘ lumayo sa pagsunod kay Jehova , ’ ngayon na ang panahon upang muli nila siyang hanapin . ​ — Zefanias 1 : 3 - 6 ; 2 Tesalonica 1 : 8 , 9 . 
 18 , 19 . 
 Ano ang tutulong sa atin na ingatang malapit sa isipan “ ang pagkanaririto ng araw ni Jehova ” ? 
 Hindi nakapagtatakang payuhan tayo ni apostol Pedro na ingatang malapit sa isipan “ ang pagkanaririto ng araw ni Jehova ” ! 
 Paano natin ito magagawa ? 
 Isa rito ang pagiging abala “ sa banal na mga paggawi at mga gawa ng makadiyos na debosyon . ” 
 Ang pagiging abala sa gayong mga gawain ay tutulong sa atin na panabikan ang pagdating ng “ araw ni Jehova . ” 
 Ang salitang Griego na isinaling “ iniingatang malapit sa isipan ” ay literal na nangangahulugang “ pinabibilis . ” 
 Hindi natin aktuwal na mapabibilis ang nalalabing panahon hanggang sa dumating ang araw ni Jehova . 
 Ngunit habang hinihintay natin ang araw na iyan , waring lalong mabilis na lilipas ang panahon kung abala tayo sa paglilingkod sa Diyos . ​ — 1 Corinto 15 : 58 . 
 Makatutulong din ang pagbubulay - bulay sa Salita ng Diyos at pag - iisip sa mga paalaalang masusumpungan dito para magawa natin ito ​ — anupat “ pinakananasa [ inaasahan at pinadadali ] ang pagdating ” ng araw na iyon , sa katunayan , “ palaging inaasahan ” ito . 
 Kasali sa mga paalaalang ito ang maraming hula hindi lamang tungkol sa pagdating ng araw ni Jehova kundi pati na ang tungkol sa saganang pagpapala na ipagkakaloob sa mga ‘ patuloy na naghihintay kay Jehova . ’ ​ — Zefanias 3 : 8 . 
 Anong payo ang dapat nating isapuso ? 
 Ngayon na talaga ang panahon para isapuso nating lahat ang payong ibinigay sa pamamagitan ni propeta Zefanias : “ Bago dumating sa inyo ang nag - aapoy na galit ni Jehova , bago dumating sa inyo ang araw ng galit ni Jehova , hanapin ninyo si Jehova , ninyong lahat na maaamo sa lupa , na nagsasagawa ng Kaniyang hudisyal na pasiya . 
 Hanapin ninyo ang katuwiran , hanapin ninyo ang kaamuan . 
 Baka sakaling makubli kayo sa araw ng galit ni Jehova . ” ​ — Zefanias 2 : 2 , 3 . 
 Ano ang determinadong gawin ng bayan ng Diyos sa taóng 2007 ? 
 Kung gayon , angkop ang taunang tekstong pinili para sa 2007 : “ Ang dakilang araw ni Jehova ay malapit na . ” 
 Kumbinsido ang bayan ng Diyos na “ iyon ay malapit na , at iyon ay lubhang minamadali . ” 
 “ Hindi iyon maaantala . ” 
 Kaya habang hinihintay natin ang araw na iyan , lagi sana tayong maging mapagbantay sa panahong kinabubuhayan natin , anupat natatalos na napakalapit na ang huling katuparan ng mga hulang ito ! 
 Masasagot Mo Ba ? 
 • Ano “ ang dakilang araw ni Jehova ” ? 
 • Bakit ipinagwawalang - bahala ng marami ang pagkaapurahan ng panahon ? 
 • Bakit kinailangang madama ng mga Kristiyano noong unang siglo ang pagkaapurahan ng panahon at kumilos agad ? 
 • Paano natin mapasisidhi ang pagkadama natin ng pagkaapurahan ? 
 [ Blurb sa pahina 19 ] 
 Ang taunang teksto para sa 2007 ay : “ Ang dakilang araw ni Jehova ay malapit na . ” ​ — Zefanias 1 : 14 . 
 [ Mga larawan sa pahina 16 , 17 ] 
 Gaya noong panahon ni Noe , mabibigla ang mga manunuya kapag kumilos si Jehova 
 [ Larawan sa pahina 18 ] 
 Kinailangang kumilos agad ang mga Kristiyano nang makita nila ang Jerusalem na “ napaliligiran ng nagkakampong mga hukbo ” 
 Nagbibigay si Jehova ng “ Banal na Espiritu Doon sa mga Humihingi sa Kaniya ” 
 “ Kung kayo , bagaman balakyot , ay marunong magbigay ng mabubuting kaloob sa inyong mga anak , lalo pa ngang higit na ang Ama sa langit ay magbibigay ng banal na espiritu doon sa mga humihingi sa kaniya ! ” ​ — LUCAS 11 : 13 . 
 Kailan natin lalo nang kailangan ang tulong ng banal na espiritu ? 
 ‘ HINDI ko ito kayang mag - isa . 
 Makakayanan ko lamang ang pagsubok na ito sa tulong ng banal na espiritu ! ’ 
 Naibulalas mo na ba ang ganitong damdamin ? 
 Marami nang Kristiyano ang nagsabi ng ganiyan . 
 Marahil nasabi mo rin ito nang malaman mong may malubha kang sakit . 
 O marahil nasabi mo ito nang mamatay ang iyong kabiyak na nakasama mo nang halos buong buhay mo . 
 O baka nasabi mo ito nang mahalinhan ng depresyon ang dating pagiging masayahin mo . 
 Sa malulungkot na sandali ng iyong buhay , maaaring nadama mong nakakayanan mo lamang ito dahil pinaglalaanan ka ng banal na espiritu ni Jehova ng “ lakas na higit sa karaniwan . ” ​ — 2 Corinto 4 : 7 - 9 ; Awit 40 : 1 , 2 . 
 ( a ) Anong mga hamon ang napapaharap sa mga tunay na Kristiyano ? 
 ( b ) Anong mga tanong ang tatalakayin natin sa artikulong ito ? 
 Kailangang harapin ng mga tunay na Kristiyano ang tumitinding panggigipit at pagsalansang ng di - makadiyos na sanlibutan ngayon . 
 Bukod dito , ang mga tagasunod ni Kristo ay sinasalakay ni Satanas na Diyablo mismo , na matinding nakikipagdigma sa mga “ tumutupad sa mga utos ng Diyos at may gawaing pagpapatotoo tungkol kay Jesus . ” 
 Kaya hindi nakapagtataka na kailangan natin ngayon higit kailanman ang tulong ng espiritu ng Diyos . 
 Ano ba ang magagawa natin upang matiyak na patuloy nating tatanggapin nang sagana ang banal na espiritu ng Diyos ? 
 At bakit tayo makatitiyak na gustung - gusto ni Jehova na bigyan tayo ng lakas na kailangan sa mga panahon ng pagsubok ? 
 Masusumpungan natin ang sagot sa mga tanong na ito sa dalawang ilustrasyon ni Jesus . 
 Magmatiyaga sa Pananalangin 
 3 , 4 . 
 Anong ilustrasyon ang inilahad ni Jesus , at paano niya ito ikinapit sa pananalangin ? 
 Ganito ang hiniling minsan ng isa sa mga alagad ni Jesus : “ Panginoon , turuan mo kaming manalangin . ” 
 Bilang sagot , nagbigay si Jesus sa kaniyang mga alagad ng dalawang magkaugnay na ilustrasyon . 
 Ang una ay tungkol sa isang lalaking may bisita , at ang pangalawa ay tungkol sa isang ama na nakikinig sa kaniyang anak . 
 Isaalang - alang natin ang bawat isa sa dalawang ilustrasyong ito . 
 Sinabi ni Jesus : “ Sino sa inyo ang magkakaroon ng isang kaibigan at paroroon sa kaniya sa hatinggabi at magsasabi sa kaniya , ‘ Kaibigan , pautangin mo ako ng tatlong tinapay , sapagkat isang kaibigan ko ang kararating lamang sa akin mula sa isang paglalakbay at wala akong maihain sa kaniya ’ ? 
 At ang isang iyon mula sa loob ay magsasabi bilang tugon , ‘ Tigilan mo na ang panggugulo sa akin . 
 Ang pinto ay naitrangka na , at ang aking mga anak ay kasama ko sa higaan ; hindi ako maaaring bumangon at magbigay sa iyo ng anuman . ’ 
 Sinasabi ko sa inyo , Bagaman hindi siya babangon at magbibigay sa kaniya ng anuman dahil sa pagiging kaibigan niya , tiyak na dahil sa kaniyang may - tapang na pagpupumilit ay titindig siya at ibibigay sa kaniya ang anumang bagay na kailangan niya . ” 
 Pagkatapos ay ipinaliwanag ni Jesus kung paano kumakapit ang ilustrasyong ito sa pananalangin , anupat sinabi : “ Alinsunod dito ay sinasabi ko sa inyo , Patuloy na humingi , at ibibigay ito sa inyo ; patuloy na maghanap , at kayo ay makasusumpong ; patuloy na kumatok , at bubuksan ito sa inyo . 
 Sapagkat bawat isa na humihingi ay tumatanggap , at bawat isa na naghahanap ay nakasusumpong , at sa bawat isa na kumakatok ay bubuksan ito . ” ​ — Lucas 11 : 5 - 10 . 
 Ano ang itinuturo sa atin ng ilustrasyon tungkol sa lalaking mapilit may kinalaman sa ating saloobin kapag nananalangin ? 
 Ipinakikita ng buháy na buháy na ilustrasyong ito tungkol sa isang lalaking mapilit kung ano ang dapat na maging saloobin natin kapag nananalangin tayo . 
 Pansinin ang sinabi ni Jesus na natamo ng lalaki ang kailangan niya “ dahil sa kaniyang may - tapang na pagpupumilit . ” 
 Minsan lamang lumitaw sa Bibliya ang pananalitang “ may - tapang na pagpupumilit . ” 
 Isinalin ito mula sa isang salitang Griego na literal na nangangahulugang “ kawalang - kahihiyan . ” 
 Kadalasang nagpapahiwatig ng masamang ugali ang kawalang - kahihiyan . 
 Subalit kapag may mabuting dahilan kung bakit walang kahihiyan o mapilit ang isang tao , kapuri - puri itong katangian . 
 Iyan ang kalagayan ng lalaking may bisita sa ilustrasyon . 
 Hindi siya nahiyang magpumilit na hingin ang kailangan niya . 
 Yamang ibinigay ni Jesus bilang halimbawa sa atin ang lalaking ito na may bisita , dapat din naman tayong maging matiyaga sa pananalangin . 
 Nais ni Jehova na ‘ patuloy tayong humingi , patuloy na humanap , patuloy na kumatok . ’ 
 Bilang tugon , siya ay “ magbibigay ng banal na espiritu doon sa mga humihingi sa kaniya . ” 
 Noong panahon ni Jesus , ano ang pangmalas sa kaugalian ng pagiging mapagpatuloy ? 
 Ipinakita sa atin ni Jesus hindi lamang kung paano tayo dapat manalangin ​ — nang may - tapang na pagpupumilit ​ — ​ kundi pati na rin kung bakit natin dapat gawin iyon . 
 Upang lubusang maunawaan ang aral na iyan , dapat nating isaalang - alang kung ano ang pangmalas ng mga taong nakinig sa ilustrasyon ni Jesus tungkol sa mapilit na lalaking may bisita may kinalaman sa kaugalian ng pagiging mapagpatuloy . 
 Ipinakikita ng maraming talata sa Kasulatan na noong panahon ng Bibliya , ang pag - aasikaso sa mga bisita ay isang napakahalagang kaugalian , lalo na sa mga lingkod ng Diyos . 
 Isang kadustaan kapag ang isa ay hindi naging mapagpatuloy . 
 Taglay iyan sa isipan , suriin nating muli ang kuwento ni Jesus . 
 Bakit hindi nahiya ang lalaking may bisita sa ilustrasyon ni Jesus na gisingin ang kaniyang kaibigan ? 
 Ang may - bahay sa ilustrasyon ay may dumating na bisita nang hatinggabi na . 
 Gusto niyang maghain ng pagkain sa kaniyang bisita pero ‘ wala siyang maihain sa kaniya . ’ 
 Para sa kaniya , ito ay oras ng kagipitan ! 
 Kailangan siyang makakuha ng tinapay , anuman ang mangyari . 
 Kaya pumunta siya sa isang kaibigan at hindi nahiyang gisingin ito . 
 “ Kaibigan , pautangin mo ako ng tatlong tinapay , ” ang sigaw ng lalaking may bisita . 
 Nagpumilit siya hanggang sa makuha niya ang kaniyang kailangan . 
 Nang mayroon na siyang tinapay , saka lamang masasabi na isa siyang mabuting punong - abala . 
 Higit ang Pangangailangan ​ — Higit ang Hihilingin 
 Ano ang magpapakilos sa atin na matiyagang hingin sa panalangin ang banal na espiritu ? 
 Ano ang ipinakikitang dahilan ng ilustrasyong ito kung bakit dapat tayong magmatiyaga sa pananalangin ? 
 Patuloy na humingi ang lalaki ng tinapay dahil iniisip niya na talagang kailangan ito upang magampanan niya ang kaniyang tungkulin bilang isang punong - abala . 
 Kung wala siyang tinapay , hindi siya maituturing na isang mabuting punong - abala . 
 Katulad nito , yamang batid nating napakahalaga ng espiritu ng Diyos sa pagganap ng ating ministeryo bilang mga tunay na Kristiyano , patuloy tayong nananalangin sa Diyos at humihingi ng espiritung iyan . 
 Kung wala nito , mabibigo tayo . 
 Nakikita mo ba ang mahalagang konklusyon na makukuha natin sa ilustrasyong ito ? 
 Kung iniisip natin na kailangang - kailangan na natin ang espiritu ng Diyos , malamang na magpupumilit tayo sa paghingi nito . 
 9 , 10 . ( a ) Ilarawan kung bakit tayo kailangang magmatiyaga sa paghingi sa Diyos ng kaniyang espiritu . ( b ) Ano ang dapat nating itanong sa ating sarili , at bakit ? 
 Upang maikapit ang aral na ito sa panahon natin , isip - isiping nagkasakit ang isa mong kapamilya nang alanganing oras sa gabi . 
 Gigisingin mo ba ang isang doktor para humingi ng tulong ? 
 Siyempre hindi kung hindi naman grabe ang idinaraing ng pasyente . 
 Pero kapag inaatake siya sa puso , hindi ka mahihiyang tumawag ng doktor . 
 Bakit ? 
 Dahil napapaharap ka sa isang kagipitan . 
 Alam mong talagang kailangan ang tulong ng isang dalubhasa . 
 Baka mamatay ang pasyente kung hindi ka hihingi ng tulong . 
 Gayundin naman , napapaharap sa ngayon ang mga tunay na Kristiyano sa isang kagipitan , wika nga . 
 Ang totoo , si Satanas ay gumagala - gala tulad ng “ isang leong umuungal , ” anupat sinisikap na silain tayo . 
 Para manatili tayong buháy sa espirituwal , talagang kailangan natin ang tulong ng espiritu ng Diyos . 
 Napakapanganib kung hindi tayo hihingi ng tulong sa Diyos . 
 Kaya naman may - tapang tayong magpumilit na humingi sa Diyos ng kaniyang banal na espiritu . 
 Sa paggawa lamang nito mapananatili natin ang lakas na kailangan upang ‘ makapagbata hanggang sa wakas . ’ ​ — Mateo 10 : 22 ; 24 : 13 . 
 Kaya naman napakahalaga para sa atin na huminto paminsan - minsan at tanungin ang ating sarili , ‘ Sa totoo lang , gaano ako katiyaga sa pananalangin ? ’ 
 Tandaan , kapag lubusan nating natatanto na kailangan natin ang tulong ng Diyos , magiging lalo tayong matiyaga sa paghingi ng banal na espiritu sa ating mga panalangin . 
 Ano ang Nagpapakilos sa Atin na Manalangin Nang May Pagtitiwala ? 
 Paano ikinapit ni Jesus sa pananalangin ang ilustrasyon tungkol sa isang ama at sa kaniyang anak ? 
 Itinatampok sa ilustrasyon ni Jesus tungkol sa mapilit na lalaking may bisita ang saloobin ng isang nananalangin ​ — ang mananampalataya . 
 Itinatampok naman sa susunod na ilustrasyon ang saloobin ng isa na dumirinig ng panalangin ​ — ang Diyos na Jehova . 
 Nagtanong si Jesus : “ Tunay nga , sinong ama sa inyo , na kapag ang kaniyang anak ay humingi ng isda , ang marahil ay magbibigay sa kaniya ng serpiyente sa halip na isda ? 
 O kapag humingi rin siya ng itlog ay magbibigay sa kaniya ng alakdan ? ” 
 Nagpatuloy si Jesus upang ipakita ang pagkakapit nito , na sinasabi : “ Samakatuwid , kung kayo , bagaman balakyot , ay marunong magbigay ng mabubuting kaloob sa inyong mga anak , lalo pa ngang higit na ang Ama sa langit ay magbibigay ng banal na espiritu doon sa mga humihingi sa kaniya ! ” ​ — Lucas 11 : 11 - 13 . 
 Paano itinatampok ng ilustrasyon tungkol sa amang tumugon sa hinihiling ng kaniyang anak ang pagnanais ni Jehova na tumugon sa ating mga panalangin ? 
 Sa halimbawang ito ng ama na tumutugon sa kaniyang anak , isiniwalat ni Jesus kung ano ang nadarama ni Jehova sa mga taong bumabaling sa kaniya sa panalangin . 
 Una , pansinin ang pagkakaiba ng dalawang ilustrasyon . 
 Di - tulad ng lalaki sa unang ilustrasyon na atubiling tumugon sa isang humihingi ng tulong , si Jehova ay tulad ng isang mapagmahal na magulang , na sabik tumugon sa hinihiling ng kaniyang anak . 
 Isiniwalat pa ni Jesus ang pagnanais ni Jehova na ibigay ang mga hinihiling natin sa pamamagitan ng paghahambing ng isang taong ama at ng ating makalangit na ama . 
 Sinabi niya na kung ang isang taong ama , bagaman “ balakyot ” dahil sa minanang pagkamakasalanan , ay nagbibigay ng mabuting kaloob sa kaniyang anak , lalo nating maaasahan na ang ating mabait at makalangit na Ama ay magbibigay ng banal na espiritu sa mga sumasamba sa kaniya ! ​ — Santiago 1 : 17 . 
 Ano ang matitiyak natin kapag nananalangin tayo kay Jehova ? 
 Ano ang aral dito para sa atin ? 
 Makatitiyak tayo na kapag humihingi tayo sa ating makalangit na Ama ng banal na espiritu , gustung - gusto niyang ipagkaloob ang hinihiling natin . 
 Kapag paulit - ulit tayong nanalangin sa kaniya , hindi kailanman sasabihin ni Jehova , wika nga : “ Tigilan mo na ang panggugulo sa akin . 
 Ang pinto ay naitrangka na . ” 
 Sa kabaligtaran , ganito ang sinabi ni Jesus : “ Patuloy na humingi , at ibibigay ito sa inyo ; patuloy na maghanap , at kayo ay makasusumpong ; patuloy na kumatok , at bubuksan ito sa inyo . ” 
 Oo , ‘ sasagutin tayo ni Jehova sa araw na tayo ay tatawag . ’ ​ — Awit 20 : 9 ; 145 : 18 . 
 ( a ) Anong maling kaisipan ang ikinababahala ng ilang napapaharap sa pagsubok ? 
 ( b ) Kapag napapaharap sa pagsubok , bakit tayo may - pagtitiwalang makapananalangin kay Jehova ? 
 Idiniriin din ng ilustrasyon ni Jesus tungkol sa amang mapagmahal na ang kabutihan ni Jehova ay lubhang nakahihigit sa kabutihang ipinakikita ng sinumang magulang na tao . 
 Dahil dito , hindi natin dapat isipin kailanman na nayayamot sa atin ang Diyos kaya dumaranas tayo ng mga pagsubok . 
 Iyan ang gusto ng pangunahing kaaway nating si Satanas na isipin natin . 
 Walang saligan sa Bibliya para magkaroon ng gayong negatibong kaisipan . 
 Hindi tayo sinusubok ni Jehova “ sa masasamang bagay . ” 
 Hindi niya tayo binibigyan ng tulad - ahas o tulad - alakdan na pagsubok . 
 Ang ating makalangit na Ama ay nagbibigay ng “ mabubuting bagay sa mga humihingi sa kaniya . ” 
 Sa katunayan , habang lalo nating nauunawaan ang kabutihan at pagnanais ni Jehova na tulungan tayo , lalo tayong mapakikilos na manalangin nang may pagtitiwala . 
 Kapag ginagawa natin ito , maipahahayag din natin ang tulad ng isinulat ng salmista : “ Tunay na dininig ng Diyos ; nagbigay - pansin siya sa tinig ng aking panalangin . ” ​ — Awit 10 : 17 ; 66 : 19 . 
 Kung Paano Tayo Tinutulungan ng Banal na Espiritu 
 ( a ) Ano ang ipinangako ni Jesus may kinalaman sa banal na espiritu ? 
 ( b ) Ano ang isang paraan ng pagtulong sa atin ng banal na espiritu ? 
 Nang malapit na siyang mamatay , inulit ni Jesus ang mga bagay na tiniyak niya sa kaniyang mga ilustrasyon . 
 Tungkol sa banal na espiritu , ganito ang sinabi niya sa kaniyang mga apostol : “ Ako ay hihiling sa Ama at bibigyan niya kayo ng ibang katulong upang makasama ninyo magpakailanman . ” 
 Kaya ipinangako ni Jesus na ang katulong , o banal na espiritu , ay makakasama ng kaniyang mga tagasunod sa hinaharap , pati na sa panahon natin . 
 Ano ba ang isang mahalagang paraan na nararanasan natin ngayon ang gayong tulong ? 
 Tinutulungan tayo ng banal na espiritu na mabata ang iba’t ibang pagsubok . 
 Paano ? 
 Bilang isa na napaharap mismo sa mga pagsubok , inilarawan ni apostol Pablo sa isang liham sa mga Kristiyano sa Corinto kung paano siya tinulungan ng espiritu ng Diyos . 
 Isaalang - alang natin sandali ang isinulat niya . 
 Paano maaaring katulad ng kalagayan natin ang naging kalagayan ni Pablo ? 
 Una , tahasang sinabi ni Pablo sa kaniyang mga kapananampalataya na dumaranas siya ng isang uri ng pagsubok , anupat tulad ito sa “ isang tinik sa laman . ” 
 Pagkatapos ay sinabi niya : “ Tatlong ulit akong namanhik sa Panginoon [ g Jehova ] na maalis ito sa akin . ” 
 Nanatili iyon kahit nagsumamo na si Pablo sa Diyos na alisin ang kaniyang kapighatian . 
 Baka ganiyan din ang situwasyon mo ngayon . 
 Tulad ni Pablo , baka matiyaga at may - pagtitiwala kang nananalangin na alisin sana ni Jehova ang isang pagsubok . 
 Pero sa kabila ng paulit - ulit mong pagsusumamo , nariyan pa rin ang problema mo . 
 Nangangahulugan ba ito na hindi tinugon ni Jehova ang mga panalangin mo at hindi ka tinutulungan ng kaniyang espiritu ? 
 Aba , hindi ! 
 Pansinin ang sumunod na sinabi ni apostol Pablo . 
 Paano sinagot ni Jehova ang mga panalangin ni Pablo ? 
 Bilang tugon sa mga panalangin ni Pablo , sinabi ng Diyos sa kaniya : “ Ang aking di - sana - nararapat na kabaitan ay sapat na para sa iyo ; sapagkat ang aking kapangyarihan ay pinasasakdal sa kahinaan . ” 
 Sinabi naman ni Pablo : “ Kaya buong lugod pa nga akong maghahambog may kinalaman sa aking mga kahinaan , upang ang kapangyarihan ng Kristo ay manatiling tulad ng isang tolda sa ibabaw ko . ” 
 Samakatuwid , naranasan ni Pablo na sa pamamagitan ni Kristo , ang kapangyarihan at proteksiyon ng Diyos ay tumatakip sa kaniya na tulad ng isang tolda . 
 Sinasagot din ngayon ni Jehova ang mga panalangin natin sa katulad na paraan . 
 Ipinaaabot niya ang kaniyang proteksiyon sa kaniyang mga lingkod tulad ng isang kanlungan . 
 Bakit natin nababata ang mga pagsubok ? 
 Sabihin pa , hindi naman pinatitigil ng isang tolda ang pagpatak ng ulan o paghihip ng hangin , pero naglalaan ito ng proteksiyon laban sa gayong mga puwersa ng kalikasan . 
 Sa katulad na paraan , hindi pinipigilan ng kanlungang inilalaan ng “ kapangyarihan ng Kristo ” ang pagdating ng mga pagsubok o mga paghihirap . 
 Pero nagbibigay ito ng espirituwal na proteksiyon laban sa nakapipinsalang mga bagay ng sanlibutang ito at sa mga pagsalakay ng tagapamahala nito , si Satanas . 
 Kaya kahit nararanasan mo ang isang pagsubok na hindi ‘ maalis sa iyo , ’ makatitiyak ka na alam ni Jehova ang pakikipagpunyagi mo at tumutugon siya sa “ tinig ng iyong pagdaing . ” 
 Sumulat si Pablo : “ Ang Diyos ay tapat , at hindi niya hahayaang tuksuhin kayo nang higit sa matitiis ninyo , kundi kalakip ng tukso ay gagawa rin siya ng daang malalabasan upang mabata ninyo iyon . ” ​ — 1 Corinto 10 : 13 ; Filipos 4 : 6 , 7 . 
 Ano ang determinado mong gawin , at bakit ? 
 Totoo , palatandaan ng kasalukuyang “ mga huling araw ” ng di - makadiyos na sanlibutang ito ang “ mga panahong mapanganib na mahirap pakitunguhan . ” 
 Ngunit para sa mga lingkod ng Diyos , hindi ito mga panahon na imposibleng pakitunguhan . 
 Bakit hindi ? 
 Dahil sa suporta at proteksiyon ng banal na espiritu ng Diyos , na kusa at saganang ibinibigay ni Jehova sa lahat ng matiyaga at may - pagtitiwalang humihingi nito . 
 Kaya maging determinado sana tayo na patuloy na hingin ang banal na espiritu sa panalangin araw - araw . ​ — Awit 34 : 6 ; 1 Juan 5 : 14 , 15 . 
 Paano Mo Sasagutin ? 
 • Ano ang kailangan nating gawin upang matanggap ang banal na espiritu ng Diyos ? 
 • Bakit tayo makapagtitiwalang tutugon si Jehova sa paghingi natin ng banal na espiritu sa ating mga panalangin ? 
 • Paano tayo tinutulungan ng banal na espiritu na mabata ang mga pagsubok ? 
 [ Larawan sa pahina 21 ] 
 Ano ang matututuhan natin sa ilustrasyon ni Jesus tungkol sa matiyagang lalaking may bisita ? 
 [ Larawan sa pahina 22 ] 
 Matiyaga mo bang hinihingi sa panalangin ang banal na espiritu ng Diyos ? 
 [ Larawan sa pahina 23 ] 
 Ano ang matututuhan natin tungkol kay Jehova mula sa ilustrasyon ng mapagmahal na ama ? 
 ‘ Pangyayarihin ni Jehova na Maibigay ang Katarungan ’ 
 “ Hindi ba tiyak na pangyayarihin ng Diyos na mabigyan ng katarungan ang kaniyang mga pinili na sumisigaw sa kaniya araw at gabi ? ” ​ — LUCAS 18 : 7 . 
 Sino ang mga nagpapatibay - loob sa iyo , at bakit ? 
 TINATAMASA ng mga Saksi ni Jehova sa buong daigdig ang pakikipagsamahan ng tapat na mga Kristiyanong lalaki at babae na maraming taon nang naglilingkod kay Jehova . 
 Personal mo bang kilala ang ilan sa mga minamahal na ito ? 
 Baka maalaala mo ang isang may - edad nang sister , na nabautismuhan maraming taon na ang nakalilipas at bihirang lumiban sa pulong sa Kingdom Hall . 
 O baka maisip mo ang isang may - edad nang brother na maraming taon nang nakikibahagi sa ministeryo sa larangan kasama ng kongregasyon linggu - linggo . 
 Totoo , naisip ng marami sa mga tapat na ito na dapat sana’y tapos na ang Armagedon . 
 Pero ang pananatili ng di - makatarungang daigdig na ito ay hindi kailanman sumira sa kanilang pagtitiwala sa mga pangako ni Jehova ni nagpahina man sa kanilang determinasyon na ‘ magbata hanggang sa wakas . ’ 
 Tunay na pampatibay - loob sa buong kongregasyon ang lalim ng pananampalataya ng gayong matapat na mga lingkod ni Jehova . ​ — Awit 147 : 11 . 
 Anong situwasyon ang ikinalulungkot natin ? 
 Pero kung minsan , baka kabaligtaran nito ang nakikita natin . 
 May ilang Saksi na nakibahagi sa ministeryo nang maraming taon , pero sa kalaunan ay humina ang pananampalataya nila kay Jehova at huminto na ng pakikisama sa kongregasyong Kristiyano . 
 Ikinalulungkot natin na iniwan si Jehova ng mga dati nating kasama , at taos - puso nating hangarin na patuloy na tulungan ang bawat “ nawawalang tupa ” na makabalik sa kawan . 
 Magkagayunman , nagbabangon ng mga tanong ang magkaibang situwasyong ito ​ — may ilan na nanatiling may pananampalataya at aktibo samantalang may ilan na nawalan ng pananampalataya at huminto ng pakikisama sa kongregasyon . 
 Paano napananatili ng maraming Saksi ang pananampalataya nila sa mga pangako ni Jehova samantalang naiwawala iyon ng iba ? 
 Ano ang personal na magagawa natin upang tiyaking mananatiling matatag ang pananalig natin na malapit na “ ang dakilang araw ni Jehova ” ? 
 Isaalang - alang natin ang isang ilustrasyon sa Ebanghelyo ni Lucas . 
 Babala sa mga Taong Nabubuhay “ Kapag Dumating ang Anak ng Tao ” 
 Sino ang lalo nang makikinabang sa ilustrasyon tungkol sa babaing balo at sa hukom , at bakit ? 
 Sa Lucas kabanata 18 , masusumpungan natin ang ilustrasyon ni Jesus tungkol sa isang babaing balo at isang hukom . 
 Katulad ito sa ilustrasyon tungkol sa mapilit na lalaking may bisita , na tinalakay natin sa naunang artikulo . 
 Pero ipinakikita ng konteksto ng talata sa Bibliya tungkol sa ilustrasyon ng babaing balo at ng hukom na lalo itong kumakapit sa mga taong nabubuhay “ kapag dumating ang Anak ng tao ” taglay ang kapangyarihan ng Kaharian , ang panahong nagsimula noong 1914 . ​ — Lucas 18 : 8 . 
 * 
 Ano ang tinalakay muna ni Jesus bago niya ilahad ang ilustrasyon sa Lucas kabanata 18 ? 
 Bago niya ilahad ang ilustrasyong ito , sinabi ni Jesus na ang ebidensiya ng kaniyang pagkanaririto taglay ang kapangyarihan ng Kaharian ay malawakang makikita gaya ng “ kidlat “ na “ nagliliwanag mula sa isang bahagi sa silong ng langit hanggang sa isa pang bahagi sa silong ng langit . ” 
 Gayunpaman , hindi papansinin ng karamihan sa mga taong nabubuhay “ sa panahon ng kawakasan ” ang maliwanag na ebidensiyang iyan . 
 Bakit hindi ? 
 Tulad din ng dahilan ng mga tao noong panahon ni Noe at noong panahon ni Lot na nagwalang - bahala sa mga babala ni Jehova . 
 Noon , ang mga tao ‘ ay kumakain , umiinom , bumibili , nagtitinda , nagtatanim , at nagtatayo hanggang sa araw na pinuksa sila . ’ 
 Namatay sila dahil labis silang naging abala sa pangkaraniwang mga gawaing iyon anupat hindi sila nagbigay - pansin sa kalooban ng Diyos . 
 Sa ngayon , abalang - abala din ang mga tao sa pang - araw - araw na gawain anupat hindi nila nakikita ang ebidensiya na malapit na ang wakas ng di - makadiyos na sanlibutang ito . ​ — Lucas 17 : 30 . 
 ( a ) Kanino nagbigay ng babala si Jesus , at bakit ? 
 ( b ) Bakit nawalan ng pananampalataya ang ilan ? 
 Maliwanag , nabahala si Jesus na baka mailihis din ng sanlibutan ni Satanas ang kaniyang mga tagasunod , anupat baka “ balikan [ pa nga nila ] ang mga bagay na nasa likuran . ” 
 At nangyari na nga ito sa ilang Kristiyano . 
 Maraming taon nilang hinintay ang araw na wawakasan ni Jehova ang balakyot na sanlibutang ito . 
 Subalit nang hindi sumapit ang Armagedon sa panahong inaasahan nila , nasiraan sila ng loob . 
 Naglaho ang pagtitiwala nila na malapit na ang araw ng paghatol ni Jehova . 
 Nabawasan ang panahong ginugugol nila sa ministeryo at unti - unti silang naging abala sa pangkaraniwang mga gawain sa buhay anupat kaunting panahon na lamang ang natira para sa espirituwal na mga bagay . 
 Sa kalaunan , ‘ binalikan nila ang mga bagay na nasa likuran ’ ​ — nakapanghihinayang ! 
 Pangangailangan na ‘ Laging Manalangin ’ 
 6 - 8 . ( a ) Ilahad ang ilustrasyon tungkol sa babaing balo at sa hukom . ( b ) Paano ikinapit ni Jesus ang ilustrasyong ito ? 
 Ano ang magagawa natin upang matiyak na laging matibay ang ating pagtitiwalang matutupad ang mga pangako ni Jehova ? 
 Sinagot ni Jesus ang tanong na iyan pagkatapos babalaan ang mga alagad na huwag balikan ang balakyot na sanlibutan ni Satanas . 
 Iniulat ni Lucas na “ inilahad [ ni Jesus ] sa kanila ang isang ilustrasyon may kinalaman sa pangangailangan na lagi silang manalangin at huwag manghimagod . ” 
 Sinabi ni Jesus : “ Sa isang lunsod ay may isang hukom na walang takot sa Diyos at walang paggalang sa tao . 
 Ngunit may isang babaing balo sa lunsod na iyon at patuloy siyang pumaparoon sa kaniya , na sinasabi , ‘ Tiyakin mong magkakamit ako ng katarungan mula sa aking kalaban sa batas . ’ 
 Buweno , sa sandaling panahon ay ayaw niya , ngunit pagkatapos ay sinabi niya sa kaniyang sarili , ‘ Bagaman hindi ako natatakot sa Diyos o gumagalang sa tao , gayunpaman , dahil sa patuloy na panggugulo sa akin ng babaing balong ito , titiyakin kong magkamit siya ng katarungan , upang hindi na siya laging pumarito at pahirapan ako nang lubusan . ’ ” 
 Pagkatapos ilahad ang salaysay na ito , sinabi ni Jesus ang pagkakapit : “ Pakinggan ninyo kung ano ang sinabi ng hukom , bagaman di - matuwid ! 
 Kung gayon nga , hindi ba tiyak na pangyayarihin ng Diyos na mabigyan ng katarungan ang kaniyang mga pinili na sumisigaw sa kaniya araw at gabi , bagaman mayroon siyang mahabang - pagtitiis sa kanila ? 
 Sinasabi ko sa inyo , Pangyayarihin niya na mabilis silang mabigyan ng katarungan . 
 Gayunpaman , kapag dumating ang Anak ng tao , talaga kayang masusumpungan niya sa lupa ang pananampalataya ? ” ​ — Lucas 18 : 1 - 8 . 
 “ Tiyakin Mong Magkakamit Ako ng Katarungan ” 
 Anong tema ang idiniriin sa ilustrasyon tungkol sa babaing balo at sa hukom ? 
 Napakaliwanag ng pangunahing tema ng mabisang ilustrasyong ito . 
 Binanggit iyon ng dalawang tauhan sa ilustrasyon at ni Jesus mismo . 
 Nakiusap ang balo : “ Tiyakin mong magkakamit ako ng katarungan . ” 
 Sinabi naman ng hukom : “ Titiyakin kong magkamit siya ng katarungan . ” 
 Nagtanong si Jesus : ‘ Hindi ba tiyak na pangyayarihin ng Diyos na maibigay ang katarungan ? ’ 
 At tungkol kay Jehova , ganito ang sabi ni Jesus : “ Pangyayarihin niya na mabilis silang mabigyan ng katarungan . ” 
 Kailan partikular na ‘ pangyayarihin ng Diyos na maibigay ang katarungan ’ ? 
 ( a ) Kailan inilapat ang katarungan noong unang siglo ? 
 ( b ) Kailan at paano ibibigay ang katarungan sa mga lingkod ng Diyos ngayon ? 
 Noong unang siglo , dumating ang “ mga araw para sa paglalapat ng katarungan ” ( o , “ mga araw ng paghihiganti , ” Kingdom Interlinear ) noong 70 C.E . nang wasakin ang Jerusalem at ang templo nito . 
 Para sa bayan ng Diyos ngayon , ibibigay ang katarungan sa “ dakilang araw ni Jehova . ” 
 Sa panahong iyon , ‘ gagantihan ni Jehova ng kapighatian yaong mga pumipighati ’ sa kaniyang bayan kapag ‘ nagpasapit si Jesu - Kristo ng paghihiganti doon sa mga hindi nakakakilala sa Diyos at doon sa mga hindi sumusunod sa mabuting balita tungkol sa ating Panginoong Jesus . ’ ​ — 2 Tesalonica 1 : 6 - 8 ; Roma 12 : 19 . 
 Paano “ mabilis ” na ibibigay ang katarungan ? 
 Ngunit paano natin uunawain ang katiyakang ibinigay ni Jesus na pangyayarihin ni Jehova na “ mabilis ” na maibigay ang katarungan ? 
 Ipinakikita ng Salita ng Diyos na “ bagaman mayroon siyang mahabang - pagtitiis , ” mabilis na ilalapat ni Jehova ang katarungan kapag sumapit na ang takdang panahon . 
 Nang sumapit ang Baha noong panahon ni Noe , nalipol agad ang mga balakyot . 
 Gayundin noong panahon ni Lot , napuksa ang mga balakyot nang umulan ng apoy mula sa langit . 
 Sinabi ni Jesus : “ Magiging gayundin sa araw na iyon kapag ang Anak ng tao ay isiniwalat . ” 
 Muli , daranas ng “ biglang pagkapuksa ” ang mga balakyot . 
 Oo , lubusan tayong makapagtitiwala na dahil makatarungan si Jehova , hindi niya papayagang lumabis pa nang isang araw sa itinakdang panahon ang sanlibutan ni Satanas . 
 ‘ Pangyayarihin Niya na Maibigay ang Katarungan ’ 
 12 , 13 . ( a ) Paano nagturo si Jesus ng isang aral sa pamamagitan ng kaniyang ilustrasyon tungkol sa babaing balo at sa hukom ? 
 ( b ) Bakit tayo makatitiyak na pakikinggan ni Jehova ang ating mga panalangin at pangyayarihin niyang maibigay ang katarungan ? 
 Itinatampok ng ilustrasyon ni Jesus tungkol sa babaing balo at sa hukom ang iba pang mahahalagang katotohanan . 
 Sa pagkakapit ng ilustrasyon , sinabi ni Jesus : “ Pakinggan ninyo kung ano ang sinabi ng hukom , bagaman di - matuwid ! 
 Kung gayon nga , hindi ba tiyak na pangyayarihin ng Diyos na mabigyan ng katarungan ang kaniyang mga pinili ? ” 
 Sabihin pa , hindi naman inihahambing ni Jesus si Jehova sa hukom na para bang sinasabi niyang gayundin ang paraan ng pakikitungo ng Diyos sa mga mananampalataya . 
 Sa halip , tinuruan ni Jesus ang kaniyang mga tagasunod ng isang aral tungkol kay Jehova sa pamamagitan ng pagtatampok sa pagkakaiba ng Diyos at ng hukom na iyon . 
 Sa anu - anong paraan sila nagkakaiba ? 
 Ang hukom sa ilustrasyon ni Jesus ay “ di - matuwid , ” samantalang “ ang Diyos ay isang matuwid na Hukom . ” 
 Walang anumang personal na interes ang hukom sa babaing balo , pero interesado si Jehova sa bawat indibiduwal . 
 Ayaw ng hukom na tulungan ang babaing balo , pero gusto ni Jehova ​ — oo , nasasabik siya ​ — ​ na tulungan ang mga naglilingkod sa Kaniya . 
 Ano ang aral dito ? 
 Kung pinakinggan ng di - matuwid na hukom ang kahilingan ng babaing balo at binigyan siya ng katarungan , lalo nang pakikinggan ni Jehova ang mga panalangin ng kaniyang bayan at tiyak na pangyayarihin niyang maibigay sa kanila ang katarungan ! ​ — Kawikaan 15 : 29 . 
 Bakit hindi tayo dapat mawalan ng pananampalataya sa pagdating ng araw ng paghatol ng Diyos ? 
 Kaya naman malaking pagkakamali ang nagagawa ng mga taong nawalan ng pananampalataya sa pagdating ng araw ng paghatol ng Diyos . 
 Bakit ? 
 Sa pagkawala ng kanilang matibay na paniniwalang malapit na “ ang dakilang araw ni Jehova , ” ipinakikita nila sa kanilang pagkilos na nag - aalinlangan sila sa katapatan ni Jehova may kinalaman sa pagtupad sa kaniyang mga pangako . 
 Pero walang karapatan ang sinuman na kuwestiyunin ang katapatan ng Diyos . 
 Kaya naman makatuwirang itanong , Mananatili ba tayong tapat ? 
 At iyan mismo ang paksang ibinangon ni Jesus sa pagtatapos ng ilustrasyon tungkol sa balo at sa hukom . 
 “ Talaga Kayang Masusumpungan Niya sa Lupa ang Ganitong Pananampalataya ? ” 
 ( a ) Anong tanong ang ibinangon ni Jesus , at bakit ? 
 ( b ) Ano ang dapat nating itanong sa ating sarili ? 
 Nagbangon si Jesus ng nakaaantig na tanong : “ Kapag dumating ang Anak ng tao , talaga kayang masusumpungan niya sa lupa ang ganitong pananampalataya ? ” 
 Ipinahihiwatig ng pananalitang “ ganitong pananampalataya ” na ang tinutukoy ni Jesus ay hindi ang pananampalataya sa karaniwang diwa nito , kundi ang isang uri ng pananampalataya ​ — ang pananampalatayang tulad ng sa babaing balo . 
 Hindi sinagot ni Jesus ang kaniyang tanong . 
 Ibinangon niya ito upang pag - isipan ng kaniyang mga alagad ang uri ng kanila mismong pananampalataya . 
 Unti - unti ba itong humihina anupat nanganganib silang bumalik sa mga bagay na tinalikuran na nila ? 
 O taglay nila ang uri ng pananampalatayang tulad ng sa babaing balo ? 
 Dapat din nating tanungin ang ating sarili ngayon , ‘ Anong uri ng pananampalataya ang masusumpungan sa akin ng “ Anak ng tao ” ? ’ 
 Anong uri ng pananampalataya ang tinaglay ng babaing balo ? 
 Upang mapabilang tayo sa mga tatanggap ng katarungan mula kay Jehova , kailangan nating tularan ang babaing balo . 
 Anong uri ng pananampalataya ang tinaglay niya ? 
 Ipinakita niya ang kaniyang pananampalataya sa pamamagitan ng matiyagang ‘ pagparoon sa hukom , na sinasabi , “ Tiyakin mong magkakamit ako ng katarungan . ” ’ 
 Nagpumilit ang balong iyon upang magkamit ng katarungan mula sa isang taong di - matuwid . 
 Sa katulad na paraan , makapagtitiwala ang mga lingkod ng Diyos ngayon na tatanggap sila ng katarungan mula kay Jehova ​ — kahit maghintay sila ng mas mahabang panahon kaysa sa inaasahan nila . 
 Gayundin , ipinakikita nila ang kanilang tiwala sa mga pangako ng Diyos sa pamamagitan ng matiyagang pananalangin ​ — oo , sa pamamagitan ng ‘ pagsigaw kay Jehova araw at gabi . ’ 
 Sa katunayan , kung titigil ang isang Kristiyano sa pananalangin para maibigay ang katarungan , ipinakikita niyang nawalan na siya ng tiwalang kikilos si Jehova alang - alang sa kaniyang mga lingkod . 
 Anu - anong dahilan mayroon tayo para magmatiyaga sa pananalangin at panatilihin ang ating pananampalataya sa tiyak na pagdating ng araw ng paghatol ni Jehova ? 
 Ipinakikita sa atin ng partikular na kalagayan ng balong iyon na mayroon tayong karagdagang mga dahilan para magmatiyaga sa pananalangin . 
 Tingnan ang ilang pagkakaiba ng kaniyang situwasyon at ng situwasyon natin . 
 Patuloy na lumalapit ang balo sa hukom kahit walang sinuman na nagpapasigla sa kaniya na gawin iyon , pero lubha tayong pinasisigla ng Salita ng Diyos na ‘ magmatiyaga sa pananalangin . ’ 
 Walang katiyakan ang balo na pagbibigyan ang mga kahilingan niya , pero tinitiyak sa atin ni Jehova na ibibigay niya ang katarungan . 
 Sa pamamagitan ng kaniyang propeta , ganito ang sabi ni Jehova : “ Kung iyon man ay magluwat , patuloy mong hintayin iyon ; sapagkat iyon ay walang pagsalang magkakatotoo . 
 Hindi iyon maaantala . ” 
 Walang katulong ang babaing balo na makiusap para sa kaniya upang maging mas mapuwersa ang kaniyang kahilingan . 
 Pero mayroon tayong makapangyarihang katulong , si Jesus , “ na nasa kanan ng Diyos , na nakikiusap din para sa atin . ” 
 Kaya naman , kung sa kabila ng kaniyang mahirap na situwasyon ay patuloy na nakiusap ang babaing balo sa hukom sa pag - asang mabibigyan siya ng katarungan , dapat na lalo nating panatilihin ang ating pananampalataya sa tiyak na pagdating ng araw ng paghatol ni Jehova ! 
 Paano mapatitibay ng panalangin ang ating pananampalataya at matutulungan tayong makamit ang katarungan ? 
 Itinuturo sa atin ng ilustrasyon tungkol sa babaing balo na may malapit na kaugnayan ang panalangin at pananampalataya at na mapaglalabanan natin ang mga impluwensiyang makapagpapahina sa ating pananampalataya sa tulong ng ating matiyagang pananalangin . 
 Sabihin pa , hindi ito nangangahulugang solusyon na sa kawalan ng pananampalataya ang pakitang - taong pananalangin . 
 Inilalapit tayo sa Diyos ng panalangin at pinatitibay nito ang ating pananampalataya kapag nananalangin tayo dahil batid natin na lubusan tayong nakadepende sa Diyos . 
 At yamang kailangan ang pananampalataya para tayo maligtas , hindi nakapagtatakang nadama ni Jesus na kailangang pasiglahin ang kaniyang mga alagad na “ lagi silang manalangin at huwag manghimagod ” ! 
 Totoo na hindi nakadepende sa ating mga panalangin ang pagdating ng “ dakilang araw ni Jehova ” ​ — darating iyon ipanalangin man natin o hindi . 
 Pero nakasalalay ang pagkakamit natin ng katarungan at kaligtasan sa digmaan ng Diyos sa uri ng pananampalatayang taglay natin at sa landasing itinataguyod natin kaakibat ng ating mga panalangin . 
 Paano natin pinatutunayan na matibay ang ating paniniwalang ‘ pangyayarihin ng Diyos na maibigay ang katarungan ’ ? 
 Gaya ng natatandaan natin , nagtanong si Jesus : “ Kapag dumating ang Anak ng tao , talaga kayang masusumpungan niya sa lupa ang ganitong pananampalataya ? ” 
 Ano ba ang sagot sa kaniyang nakaaantig na tanong ? 
 Napakaligaya natin na milyun - milyong tapat na mga lingkod ni Jehova sa buong daigdig ngayon ang nagpapatunay sa pamamagitan ng kanilang mga panalangin , pagtitiis , at pagtitiyaga na talagang taglay nila ang ganitong pananampalataya ! 
 Kaya naman , ang tanong ni Jesus ay masasagot ng oo . 
 Oo , sa kabila ng kawalang - katarungang nararanasan natin sa sanlibutan ni Satanas , matibay ang paniniwala natin na “ pangyayarihin ng Diyos na mabigyan ng katarungan ang kaniyang mga pinili . ” 
 [ Talababa ] 
 Upang maunawaan nang husto ang kahulugan ng ilustrasyong ito , basahin ang Lucas 17 : 22 - 33 . 
 Pansinin kung paano nauugnay ang pagbanggit sa “ Anak ng tao ” sa Lucas 17 : 22 , 24 , 30 sa tanong na ibinangon sa Lucas 18 : 8 . 
 Naaalaala Mo Ba ? 
 • Bakit nawalan ng pananampalataya ang ilang Kristiyano ? 
 • Bakit tayo lubusang makapagtitiwala sa pagdating ng araw ng paghatol ni Jehova ? 
 • Anu - anong dahilan mayroon tayo para magmatiyaga sa pananalangin ? 
 • Paano tutulong ang matiyagang pananalangin upang mapanatili ang ating pananampalataya ? 
 [ Larawan sa pahina 26 ] 
 Ano ang idiniriin ng ilustrasyon tungkol sa babaing balo at sa hukom ? 
 [ Mga larawan sa pahina 29 ] 
 Milyun - milyon ngayon ang may matibay na paniniwalang ‘ pangyayarihin ng Diyos na maibigay ang katarungan ’ 
 “ Ikaw ay Lubusang Magagalak ” 
 “ Ipagdiriwang [ mo ] ang kapistahan para kay Jehova . . . , at ikaw ay lubusang magagalak . ” ​ — DEUTERONOMIO 16 : 15 . 
 ( a ) Anong mga isyu ang ibinangon ni Satanas ? 
 ( b ) Ano ang inihula ni Jehova matapos maghimagsik sina Adan at Eva ? 
 NANG hikayatin ni Satanas sina Adan at Eva na maghimagsik laban sa kanilang Maylalang , ibinangon niya ang dalawang napakahalagang isyu . 
 Una , kinuwestiyon niya ang pagiging matapat ni Jehova at ang pagiging matuwid ng Kaniyang paraan ng pamamahala . 
 Ikalawa , ipinahiwatig ni Satanas na maglilingkod lamang ang mga tao sa Diyos para sa sarili nilang kapakanan . 
 Tuwirang tinukoy ang huling nabanggit na isyu noong panahon ni Job . 
 Magkagayunman , kumilos kaagad si Jehova upang harapin ang situwasyon . 
 Nasa hardin pa nga ng Eden sina Adan at Eva , inihula na ni Jehova kung paano Niya lulutasin ang mga isyu . 
 Inihula ni Jehova ang pagdating ng “ binhi ” na susugatan sa sakong . 
 Pagkatapos , susugatan naman ng binhing ito ang ulo ni Satanas na siyang ikamamatay ni Satanas . ​ — Genesis 3 : 15 . 
 Anong liwanag ang ibinigay ni Jehova hinggil sa kung paano niya tutuparin ang hulang nakaulat sa Genesis 3 : 15 ? 
 Sa paglipas ng panahon , unti - unting binigyang - liwanag ni Jehova ang hulang iyan , sa gayo’y ipinakikita ang katiyakan ng katuparan nito sa dakong huli . 
 Halimbawa , sinabi ng Diyos kay Abraham na ang “ binhi ” ay lilitaw sa kaniyang mga inapo . 
 Ang apo ni Abraham na si Jacob ay naging ama ng 12 tribo ng Israel . 
 Noong 1513 B.C.E . , nang maging isang bansa ang mga tribong iyon , binigyan sila ni Jehova ng sistema ng mga batas na may kaakibat na iba’t ibang taunang kapistahan . 
 Sinabi ni apostol Pablo na ang mga kapistahang iyon ay “ isang anino ng mga bagay na darating . ” 
 Mga patiunang pagpapaaninaw ito ng katuparan ng layunin ni Jehova para sa Binhi . 
 Ang pagdiriwang sa mga kapistahang iyon ay nagdulot ng malaking kagalakan sa Israel . 
 Ang maikling pagtalakay sa mga ito ay magpapatibay sa ating pananampalataya sa pagiging maaasahan ng mga pangako ni Jehova . 
 Lumitaw ang Binhi 
 Sino ang ipinangakong Binhi , at paano sinugatan ang kaniyang sakong ? 
 Mahigit 4,000 taon pagkatapos ng unang hula ni Jehova , lumitaw ang ipinangakong Binhi . 
 Ito ay si Jesus . 
 Bilang sakdal na tao , nanatiling tapat si Jesus hanggang kamatayan at sa gayo’y pinabulaanan ang mga paratang ni Satanas . 
 Bukod diyan , yamang walang kasalanan si Jesus , napakahalaga ng kaniyang sakripisyong kamatayan . 
 Sa pamamagitan nito , naglaan si Jesus para sa mga tapat na inapo nina Adan at Eva ng katubusan mula sa kasalanan at kamatayan . 
 Ang kamatayan ni Jesus sa pahirapang tulos ay ‘ pagsugat sa sakong ’ ng ipinangakong Binhi . ​ — Hebreo 9 : 11 - 14 . 
 Ano ang lumalarawan sa hain ni Jesus ? 
 Namatay si Jesus noong Nisan 14 , 33 C.E . 
 * Sa Israel , ang Nisan 14 ang masayang araw ng pagdiriwang ng Paskuwa . 
 Taun - taon sa araw na iyon , nagsasalu - salo ang mga pamilya . 
 Kasama sa kanilang kinakain ang isang walang - kapintasang kordero . 
 Sa ganitong paraan , inaalaala nila ang papel na ginampanan ng dugo ng kordero sa pagliligtas sa mga panganay ng mga Israelita nang paslangin ng anghel ng kamatayan ang mga panganay ng mga Ehipsiyo noong Nisan 14 , 1513 B.C.E . 
 Lumalarawan ang kordero ng Paskuwa kay Jesus , na tungkol sa kaniya ay sinabi ni apostol Pablo : “ Si Kristo . . . na ating paskuwa ay inihain na . ” 
 Gaya ng dugo ng kordero ng Paskuwa , naglalaan ng kaligtasan para sa marami ang itinigis na dugo ni Jesus . ​ — Juan 3 : 16 , 36 . 
 ‘ Ang Unang Bunga ng mga Patay ’ 
 5 , 6 . ( a ) Kailan binuhay - muli si Jesus , at paano inilarawan sa Kautusan ang pangyayaring iyan ? 
 ( b ) Paano matutupad ang Genesis 3 : 15 dahil sa pagkabuhay - muli ni Jesus ? 
 Sa ikatlong araw , binuhay - muli si Jesus upang iharap sa kaniyang Ama ang halaga ng kaniyang hain . 
 Ang kaniyang pagkabuhay - muli ay inilalarawan ng isa pang kapistahan . 
 Ang araw pagkatapos ng Nisan 14 ay pasimula ng Kapistahan ng mga Tinapay na Walang Pampaalsa . 
 Kasunod nito , Nisan 16 , nagdadala ang mga Israelita ng isang tungkos ng mga unang bunga ng pag - aani ng sebada , ang pinakaunang pag - aani sa Israel , para ikaway ng saserdote sa harap ni Jehova . 
 Angkop nga na noong taóng 33 C.E . , nang mismong araw na iyon , binigo ni Jehova ang malupit na pagsisikap ni Satanas na tuluyang lipulin ang Kaniyang “ saksing tapat at totoo ” ! 
 Noong Nisan 16 , 33 C.E . , binuhay - muli ni Jehova si Jesus mula sa mga patay tungo sa imortal na buhay bilang espiritu . ​ — Apocalipsis 3 : 14 ; 1 Pedro 3 : 18 . 
 Si Jesus ang naging “ unang bunga niyaong mga natulog na sa kamatayan . ” 
 Di - tulad ng mga binuhay - muli bago niya , si Jesus ay hindi na muling namatay . 
 Sa halip , umakyat siya sa langit sa kanan ni Jehova , kung saan siya naghintay hanggang sa iluklok siya bilang Hari ng makalangit na Kaharian ni Jehova . 
 Mula noong iluklok siya bilang Hari , maaari na niyang sugatan sa ulo ang pangunahing kaaway , si Satanas , at sa gayo’y tuluyan nang lipulin si Satanas pati na ang binhi nito . ​ — Apocalipsis 11 : 15 , 18 ; 20 : 1 - 3 , 10 . 
 Karagdagang mga Miyembro ng Binhi ni Abraham 
 Ano ang Kapistahan ng mga Sanlinggo ? 
 Si Jesus ang Binhing ipinangako sa Eden at ang gagamitin ni Jehova upang “ sirain ang mga gawa ng Diyablo . ” 
 Gayunman , nang kausapin ni Jehova si Abraham , ipinahiwatig Niya na ang “ binhi ” ni Abraham ay hindi lamang tumutukoy sa iisang tao . 
 Ito ay magiging “ tulad ng mga bituin sa langit at tulad ng mga butil ng buhangin na nasa baybay - dagat . ” 
 Ang paglitaw ng iba pang mga miyembro ng “ binhi ” na ito ay inilalarawan ng isa pang masayang kapistahan . 
 Limampung araw pagkatapos ng Nisan 16 , ipinagdiriwang ng Israel ang Kapistahan ng mga Sanlinggo . 
 Ganito ang sinasabi ng Kautusan hinggil dito : “ Hanggang sa araw pagkaraan ng ikapitong sabbath ay bibilang kayo , limampung araw , at maghahandog kayo ng bagong handog na mga butil para kay Jehova . 
 Mula sa inyong mga tahanang dako ay magdadala kayo ng dalawang tinapay bilang handog na ikinakaway . 
 Ang mga iyon ay kailangang mula sa dalawang ikasampu ng isang epa ng mainam na harina . 
 Ang mga iyon ay lulutuing may lebadura , bilang unang hinog na bunga para kay Jehova . ” 
 * ​ — Levitico 23 : 16 , 17 , 20 . 
 Anong namumukod - tanging pangyayari ang naganap noong Pentecostes 33 C.E . ? 
 Nang si Jesus ay narito sa lupa , ang Kapistahan ng mga Sanlinggo ay kilala bilang Pentecostes ( mula sa salitang Griego na nangangahulugang “ ikalimampu ” ) . 
 Noong Pentecostes 33 C.E . , ibinuhos ng mas dakilang Mataas na Saserdote , ang binuhay - muling si Jesu - Kristo , ang banal na espiritu sa maliit na grupong binubuo ng 120 alagad na nagkatipon sa Jerusalem . 
 Kaya ang mga alagad na iyon ay naging mga pinahirang anak ng Diyos at mga kapatid ni Jesu - Kristo . 
 Sila ay naging isang bagong bansa , ang “ Israel ng Diyos . ” 
 Ang maliit na grupong ito ay magiging isang bansa na binubuo ng 144,000 miyembro sa dakong huli . ​ — Apocalipsis 7 : 1 - 4 . 
 9 , 10 . 
 Paano inilalarawan sa panahon ng Pentecostes ang kongregasyon ng mga pinahirang Kristiyano ? 
 Ang kongregasyon ng mga pinahirang Kristiyano ay inilalarawan ng dalawang tinapay na may lebadura na ikinakaway sa harap ni Jehova tuwing Pentecostes . 
 Ang pagkakaroon ng lebadura ng tinapay ay nagpapakita na taglay pa rin ng mga pinahirang Kristiyano ang lebadura ng minanang kasalanan . 
 Magkagayunman , maaari nilang lapitan si Jehova salig sa haing pantubos ni Jesus . 
 Bakit dalawang tinapay ? 
 Ito ay maaaring tumukoy sa bagay na ang mga pinahirang anak ng Diyos ay magmumula sa dalawang grupo ​ — una sa likas na mga Judio at sa bandang huli ay sa mga Gentil . ​ — Galacia 3 : 26 - 29 ; Efeso 2 : 13 - 18 . 
 Ang dalawang tinapay na inihahandog tuwing Pentecostes ay mula sa mga unang bunga ng pag - aani ng trigo . 
 Alinsunod dito , ang mga inianak - sa - espiritung Kristiyanong ito ay tinatawag na “ isang uri ng mga unang bunga ng kaniyang mga nilalang . ” 
 Sila ang unang pinatawad sa mga kasalanan salig sa itinigis na dugo ni Jesus , at dahil dito , maaari na silang pagkalooban ng imortal na buhay sa langit , kung saan mamamahala silang kasama ni Jesus sa kaniyang Kaharian . 
 Bilang makalangit na mga anak , sa malapit na hinaharap ay “ magpapastol [ sila sa mga bansa ] sa pamamagitan ng isang tungkod na bakal ” at makikita nila ang ‘ pagdurog kay Satanas sa ilalim ng kanilang mga paa . ’ 
 Sinabi ni apostol Juan : “ Ito ang mga patuloy na sumusunod sa Kordero saanman siya pumaroon . 
 Ang mga ito ay binili mula sa sangkatauhan bilang mga unang bunga sa Diyos at sa Kordero . ” ​ — Apocalipsis 14 : 4 . 
 Isang Araw na Nagtatampok sa Katubusan 
 11 , 12 . ( a ) Ano ang nangyayari sa Araw ng Pagbabayad - Sala ? 
 ( b ) Ano ang mga kapakinabangang natatamo ng Israel sa paghahandog ng toro at ng mga kambing ? 
 Sa ikasampung araw ng Etanim ( nang maglaon ay tinawag na Tisri ) , * ipinagdiwang ng Israel ang isang kapistahan na lumalarawan sa kung paano ikakapit ang mga kapakinabangan ng haing pantubos ni Jesus . 
 Sa araw na iyon nagtitipon ang buong bansa para sa Araw ng Pagbabayad - Sala upang ihandog ang mga hain alang - alang sa pagtatakip sa kanilang mga kasalanan . ​ — Levitico 16 : 29 , 30 . 
 Sa Araw ng Pagbabayad - Sala , pinapatay ng mataas na saserdote ang isang guyang toro , kukuha siya ng dugo nito , at sa Kabanal - banalan , iwiwisik niya ito nang pitong ulit sa takip ng Kaban , na kumakatawan sa paghahandog ng dugo sa harap ni Jehova . 
 Ang paghahandog na iyon ay para sa mga kasalanan ng mataas na saserdote at ng “ kaniyang sambahayan , ” ang mga katulong na saserdote at mga Levita . 
 Pagkatapos , kukuha ng dalawang kambing ang mataas na saserdote . 
 Ang isa ay papatayin bilang handog ukol sa kasalanan “ para sa bayan . ” 
 Kukuha rin siya ng dugo nito at iwiwisik ito sa takip ng Kaban sa Kabanal - banalan . 
 Pagkatapos nito , ipapatong ng mataas na saserdote ang kaniyang mga kamay sa ulo ng ikalawang kambing at ipagtatapat ang mga kamalian ng mga anak ni Israel . 
 Saka niya pakakawalan ang kambing sa ilang upang sa makasagisag na paraan ay dalhin ang mga kasalanan ng bansa . ​ — Levitico 16 : 3 - 16 , 21 , 22 . 
 Paano inilalarawan ng mga pangyayari sa Araw ng Pagbabayad - Sala ang papel na ginagampanan ni Jesus ? 
 Gaya ng inilalarawan ng mga paghahandog na iyon , ginagamit ng dakilang Mataas na Saserdote , si Jesus , ang halaga ng kaniya mismong dugo upang patawarin ang mga kasalanan . 
 Una , ang halaga ng kaniyang dugo ay ikinapit sa “ espirituwal na bahay ” ng 144,000 pinahirang Kristiyano . 
 Sa pamamagitan nito , inihayag silang matuwid at nakapagtatamasa sila ng malinis na katayuan sa harap ni Jehova . 
 Inilalarawan ito ng paghahain ng toro . 
 Sa gayon ay nagkaroon sila ng pagkakataong tumanggap ng kanilang makalangit na mana . 
 Ikalawa , ang halaga ng dugo ni Jesus ay ikinapit sa milyun - milyong iba pa na nananampalataya kay Kristo , gaya ng ipinakikita ng paghahain ng kambing . 
 Ang mga ito ay pagkakalooban ng buhay na walang hanggan dito sa lupa , ang manang naiwala nina Adan at Eva . 
 Salig sa itinigis niyang dugo , dinadala ni Jesus ang mga kasalanan ng sangkatauhan , kung paanong sa makasagisag na paraan ay dinadala ng buháy na kambing ang mga kasalanan ng Israel sa ilang . ​ — Isaias 53 : 4 , 5 . 
 Pagsasaya sa Harap ni Jehova 
 14 , 15 . 
 Ano ang nangyayari sa Kapistahan ng mga Kubol , at ano ang ipinaaalaala nito sa mga Israelita ? 
 Pagkatapos ng Araw ng Pagbabayad - Sala , ipinagdiriwang naman ng mga Israelita ang Kapistahan ng mga Kubol , ang pinakamasayang kapistahan ng taon ng mga Judio . 
 Ang kapistahang iyon ay nagaganap tuwing ika - 15 hanggang ika - 21 ng Etanim at nagtatapos sa pamamagitan ng isang kapita - pitagang kapulungan sa ika - 22 ng buwan . 
 Ito ang palatandaan na tapos na ang pagtitipon ng ani at ito ay panahon ng pasasalamat sa saganang kabutihan ng Diyos . 
 Sa dahilang ito , iniutos ni Jehova sa mga nagdiriwang : “ Pagpapalain ka ni Jehova na iyong Diyos sa lahat ng iyong bunga at sa bawat gawa ng iyong kamay , at ikaw ay lubusang magagalak . ” 
 Tiyak na isang napakasayang panahon iyon ! 
 Sa kapistahang iyon , sa mga kubol nananahanan ang mga Israelita sa loob ng pitong araw . 
 Sa gayon ay napaaalalahanan sila na dati silang nanahanan sa mga kubol sa ilang . 
 Sa panahon ng kapistahan , nagkakaroon sila ng sapat na panahon upang bulay - bulayin ang pangangalaga ni Jehova bilang ama . 
 At yamang ang lahat , mayaman at mahirap , ay nananahanan sa magkakatulad na kubol , napaaalalahanan ang mga Israelita na sa panahon ng kapistahan , pantay - pantay silang lahat . ​ — Nehemias 8 : 14 - 16 . 
 Ano ang inilalarawan ng Kapistahan ng mga Kubol ? 
 Ang Kapistahan ng mga Kubol ay kapistahan ng pag - aani , isang masayang pagdiriwang ng pagtitipon ng ani , at inilalarawan nito ang masayang pagtitipon sa mga nananampalataya kay Jesu - Kristo . 
 Ang pagtitipon ay nagsimula noong Pentecostes 33 C.E . , nang pahiran ang 120 alagad ni Jesus upang maging bahagi ng “ isang banal na pagkasaserdote . ” 
 Kung paanong nanirahan ang mga Israelita sa mga kubol sa loob ng ilang araw , alam ng mga pinahiran na sila ay “ mga pansamantalang naninirahan ” sa di - makadiyos na sanlibutang ito . 
 Ang pag - asa nila ay sa langit . 
 Ang pagtitipong iyon sa mga pinahirang Kristiyano ay matatapos sa “ mga huling araw ” na ito , kapag natipon na ang mga huling miyembro ng 144,000 . ​ — 2 Timoteo 3 : 1 . 
 17 , 18 . ( a ) Ano ang nagpapahiwatig na may iba pang makikinabang sa hain ni Jesus bukod sa mga pinahirang Kristiyano ? 
 ( b ) Sino sa ngayon ang nakikinabang sa antitipikong Kapistahan ng mga Kubol , at kailan ang kasukdulan ng masayang kapistahang ito ? 
 Kapansin - pansin na sa sinaunang kapistahang ito , 70 toro ang inihahandog . 
 Ang bilang na 70 ay 7 na pinarami nang 10 beses , mga bilang na sa Bibliya ay lumalarawan sa kasakdalan sa langit at sa lupa . 
 Kaya ang makikinabang sa hain ni Jesus ay ang mga tapat na nagmula sa lahat ng 70 pamilya ng sangkatauhan na nagmula kay Noe . 
 Kasuwato niyan , sa ating panahon , umabot ang pagtitipon sa mga taong nagmula sa lahat ng mga bansa na nananampalataya kay Jesus at may pag - asang mabuhay sa isang paraisong lupa . 
 Nakita ni apostol Juan sa pangitain ang makabagong - panahong pagtitipong ito . 
 Una , narinig niyang ipinahayag ang pagtatatak sa huling mga miyembro ng 144,000 . 
 Pagkatapos ay nakita niya ang “ isang malaking pulutong , na hindi mabilang ng sinumang tao , ” na nakatayo sa harap ni Jehova at ni Jesus , at may “ mga sanga ng palma sa kanilang mga kamay . ” 
 Ang mga ito ay “ lumabas mula sa malaking kapighatian ” tungo sa bagong sanlibutan . 
 Sila rin ay pansamantala lamang na naninirahan sa ngayon sa lumang sistemang ito ng mga bagay , at umaasa sila sa panahong “ ang Kordero . . . ay magpapastol sa kanila , at aakay sa kanila sa mga bukal ng mga tubig ng buhay . ” 
 Sa panahong iyon , “ papahirin ng Diyos ang bawat luha sa kanilang mga mata . ” 
 Ang antitipikong Kapistahan ng mga Kubol ay sasapit sa kasukdulan nito pagkatapos ng Sanlibong Taóng Paghahari ni Kristo kapag ang malaking pulutong , kasama ang mga binuhay - muli , ay pagkakalooban ng buhay na walang hanggan . ​ — Apocalipsis 20 : 5 . 
 Paano tayo nakikinabang sa pagsasaalang - alang sa mga kapistahang ipinagdiwang sa Israel ? 
 Tayo rin ay maaaring ‘ lubusang magalak ’ habang binubulay - bulay natin ang kahulugan ng sinaunang mga kapistahan ng mga Judio . 
 Kapana - panabik na isaalang - alang na patiunang ipinaaninaw ni Jehova kung paano matutupad ang inihula niya noong panahon ng Eden , at kapana - panabik ding makita ang unti - unting katuparan nito . 
 Sa ngayon , alam natin na lumitaw na ang Binhi at na sinugatan na siya sa sakong . 
 Isa na siyang makalangit na Hari sa ngayon . 
 Bukod diyan , napatunayan na ng karamihan sa 144,000 ang kanilang katapatan hanggang sa kamatayan . 
 Ano pa ang magaganap ? 
 Kailan kaya lubusang matutupad ang hula ? 
 Ito ang tatalakayin sa susunod na artikulo . 
 [ Mga talababa ] 
 Ang Nisan ay tumatapat sa Marso / Abril ng ating kasalukuyang kalendaryo . 
 Sa handog na ito na ikinakaway ang dalawang tinapay na may lebadura , kadalasan nang hawak ng saserdote ang mga tinapay , itinataas ito , at ikinakaway ang mga tinapay sa kaliwa’t kanan . 
 Isinasagisag ng pagkaway na ito ang paghaharap kay Jehova ng mga bagay na inihain sa kaniya . ​ — Tingnan ang Insight on the Scriptures , Tomo 2 , pahina 528 , na inilathala ng mga Saksi ni Jehova . 
 Ang Etanim , o Tisri , ay tumatapat sa Setyembre / Oktubre ng ating kasalukuyang kalendaryo . 
 Maipaliliwanag Mo Ba ? 
 • Ano ang inilalarawan ng kordero ng Paskuwa ? 
 • Anong pagtitipon ang inilalarawan ng Kapistahan ng Pentecostes ? 
 • Anu - anong pitak ng Araw ng Pagbabayad - Sala ang tumutukoy sa paraan kung paano ikinapit ang pantubos ni Jesus ? 
 • Sa anong paraan inilarawan ng Kapistahan ng mga Kubol ang pagtitipon sa mga Kristiyano ? 
 [ Chart sa pahina 22 , 23 ] 
 ( Para sa aktuwal na format , tingnan ang publikasyon ) 
 Paskuwa 
 Nisan 14 
 Pangyayari : 
 Pinatay ang kordero ng Paskuwa 
 Inilalarawan : 
 Inihain si Jesus 
 Kapistahan ng mga Tinapay na Walang Pampaalsa ( Nisan 15 - 21 ) 
 Nisan 15 
 Pangyayari : 
 Sabbath 
 Nisan 16 
 Pangyayari : 
 Inihandog ang sebada 
 Inilalarawan : 
 Binuhay - muli si Jesus 
 50 araw 
 Kapistahan ng mga Sanlinggo ( Pentecostes ) 
 Sivan 6 
 Pangyayari : 
 Inihandog ang dalawang tinapay 
 Inilalarawan : 
 Iniharap ni Jesus kay Jehova ang kaniyang mga pinahirang kapatid 
 Araw ng Pagbabayad - Sala 
 Tisri 10 
 Pangyayari : 
 Inihandog ang isang toro at dalawang kambing 
 Inilalarawan : 
 Inihandog ni Jesus ang halaga ng kaniyang dugo alang - alang sa buong sangkatauhan 
 Kapistahan ng mga Kubol ( Pagtitipon ng Ani , mga Tabernakulo ) 
 Tisri 15 - 21 
 Pangyayari : 
 Masayang nanahanan sa mga kubol ang mga Israelita at nagsaya sa ani , inihandog ang 70 toro 
 Inilalarawan : 
 Pagtitipon sa mga pinahiran at “ malaking pulutong ” 
 [ Mga larawan sa pahina 21 ] 
 Tulad ng dugo ng kordero ng Paskuwa , ang itinigis na dugo ni Jesus ay naglalaan ng kaligtasan para sa marami 
 [ Mga larawan sa pahina 22 ] 
 Ang mga unang bunga ng pag - aani ng sebada na inihahandog tuwing Nisan 16 ay lumalarawan sa pagkabuhay - muli ni Jesus 
 [ Mga larawan sa pahina 23 ] 
 Ang dalawang tinapay na inihahandog tuwing Pentecostes ay lumalarawan sa kongregasyon ng mga pinahirang Kristiyano 
 [ Mga larawan sa pahina 24 ] 
 Inilalarawan ng Kapistahan ng mga Kubol ang masayang pagtitipon sa mga pinahiran at sa “ isang malaking pulutong ” mula sa lahat ng mga bansa 
 Ang “ Unang Pagkabuhay - Muli ” ​ — Nagaganap Na ! 
 “ Yaong mga patay na kaisa ni Kristo ang unang babangon . ” ​ — 1 TESALONICA 4 : 16 . 
 1 , 2 . ( a ) Ano ang pag - asa ng mga namatay ? 
 ( b ) Sa ano nakasalig ang iyong paniniwala sa pagkabuhay - muli ? 
 ( Tingnan ang talababa . ) 
 “ BATID ng mga buháy na sila ay mamamatay . ” 
 Totoo iyan mula pa noong magkasala si Adan . 
 Sa buong kasaysayan , batid ng bawat naisilang na darating ang panahon na siya’y mamamatay , at marami ang nag - iisip : ‘ Ano kaya ang susunod na mangyayari ? 
 Ano ba ang kalagayan ng mga patay ? ’ 
 Sumasagot ang Bibliya : “ Kung tungkol sa mga patay , sila ay walang anumang kabatiran . ” ​ — Eclesiastes 9 : 5 . 
 Kung gayon , may pag - asa ba ang mga namatay ? 
 Oo . 
 Sa katunayan , dapat na mayroon silang pag - asa upang matupad ang orihinal na layunin ng Diyos para sa sangkatauhan . 
 Sa paglipas ng maraming siglo , nananampalataya ang tapat na mga lingkod ng Diyos sa pangako ni Jehova hinggil sa Binhi na lilipol kay Satanas at papawi sa pinsalang ginawa nito . 
 Karamihan sa kanila ay namatay na . 
 Upang makita nila ang katuparan ng pangakong iyan at ng iba pang mga pangako ni Jehova , kailangan silang buhaying muli . 
 Posible ba ito ? 
 Oo , posible ito . 
 Sinabi ni apostol Pablo : “ Magkakaroon ng pagkabuhay - muli kapuwa ng mga matuwid at mga di - matuwid . ” 
 Binuhay - muli ni Pablo noon ang isang kabataang lalaki na nagngangalang Eutico , na nahulog mula sa isang bintana sa ikatlong palapag at “ patay na nang buhatin . ” 
 Ito ang huli sa siyam na pagkabuhay - muli na iniulat sa Bibliya . ​ — Gawa 20 : 7 - 12 . 
 * 
 Anong kaaliwan ang nakuha mo mula sa mga salita ni Jesus na nakaulat sa Juan 5 : 28 , 29 , at bakit ? 
 Ang siyam na pagkabuhay - muling iyon ay nagbibigay ng saligan para paniwalaan ang sinabi ni Pablo . 
 Pinatitibay nito ang ating pagtitiwala sa katiyakang sinabi ni Jesus : “ Ang oras ay dumarating na ang lahat ng nasa mga alaalang libingan ay makaririnig ng . . . tinig [ ni Jesus ] at lalabas . ” 
 Nakapagpapasigla ngang mga salita iyan ! 
 At kaylaking kaaliwan para sa milyun - milyong namatayan ng mahal sa buhay ! 
 4 , 5 . 
 Anong magkakaibang pagkabuhay - muli ang binabanggit sa Bibliya , at alin sa mga ito ang tatalakayin sa artikulong ito ? 
 Karamihan sa mga binuhay - muli ay maninirahan sa isang mapayapang lupa sa ilalim ng Kaharian ng Diyos . 
 Subalit magaganap muna ang iba pang pagkabuhay - muli bago mangyari iyan . 
 Una , kailangan munang buhaying muli si Jesu - Kristo upang maiharap niya sa Diyos ang halaga ng kaniyang hain alang - alang sa atin . 
 Namatay si Jesus at binuhay siyang muli noong 33 C.E . 
 Pagkatapos nito , ang mga pinahirang miyembro ng “ Israel ng Diyos ” ay sasama sa Panginoong Jesu - Kristo sa makalangit na kaluwalhatian , kung saan “ lagi na [ silang ] makakasama ng Panginoon . ” 
 Ang pangyayaring iyan ay tinatawag na “ mas maagang pagkabuhay - muli ” o “ unang pagkabuhay - muli . ” 
 Kapag natapos na ang pagkabuhay - muling ito , panahon na para buhaying muli sa lupa ang milyun - milyon na may pag - asang mabuhay magpakailanman sa Paraiso . 
 Kaya sa langit man o sa lupa ang ating pag - asa , may masidhi tayong interes sa “ unang pagkabuhay - muli . ” 
 Anong uri ng pagkabuhay - muli ito ? 
 Kailan ba ito magaganap ? 
 “ Sa Anong Uri ng Katawan ? ” 
 6 , 7 . ( a ) Bago makaakyat sa langit ang mga pinahirang Kristiyano , ano muna ang kailangang mangyari ? 
 ( b ) Sa anong uri ng katawan sila bubuhaying muli ? 
 Sa kaniyang unang liham sa mga taga - Corinto , nagtanong si Pablo hinggil sa unang pagkabuhay - muli : “ Paano ibabangon ang mga patay ? 
 Oo , sa anong uri ng katawan sila paririto ? ” 
 Pagkatapos ay sinagot niya ito : “ Ang inihahasik mo ay hindi binubuhay malibang mamatay muna ito . . . ngunit binibigyan ito ng Diyos ng katawan ayon sa kaniyang kinalugdan . . . 
 Ang kaluwalhatian ng mga katawang makalangit ay isang uri , at yaong sa mga katawang makalupa ay ibang uri . ” ​ — 1 Corinto 15 : 35 - 40 . 
 Ipinakikita ng mga salita ni Pablo na ang mga Kristiyanong pinahiran ng banal na espiritu ay kailangan munang mamatay bago nila matamo ang kanilang makalangit na gantimpala . 
 Pagkamatay nila , ang kanilang katawang makalupa ay babalik sa alabok . 
 Sa itinakdang panahon ng Diyos , bubuhayin silang muli taglay ang uri ng katawan na naaangkop sa buhay sa langit . 
 Pagkakalooban din sila ng Diyos ng imortalidad . 
 Hindi nila taglay iyan noong sila ay isilang , na para bang binigyan sila ng isang imortal na kaluluwa . 
 “ Ito na mortal ay kailangang magbihis ng imortalidad , ” ang sabi ni Pablo . 
 Ang imortalidad ay isang kaloob mula sa Diyos , na ‘ ibinibihis ’ ng mga kabilang sa unang pagkabuhay - muli . ​ — 1 Corinto 15 : 50 , 53 ; Genesis 2 : 7 ; 2 Corinto 5 : 1 , 2 , 8 . 
 Paano natin nalaman na ang 144,000 ay hindi pinili ng Diyos mula sa mga miyembro ng iba’t ibang relihiyon ? 
 Isang daan at apatnapu’t apat na libo lamang ang tatanggap ng unang pagkabuhay - muli . 
 Sinimulan silang piliin ni Jehova noong Pentecostes 33 C.E . , di - nagtagal matapos niyang buhaying muli si Jesus . 
 Taglay nilang lahat ang “ pangalan [ ni Jesus ] at pangalan ng kaniyang Ama na nakasulat sa kanilang mga noo . ” 
 Kaya hindi sila pinili mula sa maraming iba’t ibang relihiyon . 
 Lahat sila’y Kristiyano , at may - pagmamalaki nilang tinataglay ang pangalan ng Ama ​ — Jehova . 
 Kapag binuhay silang muli , tatanggap sila ng atas sa langit . 
 Ang pag - asang maglingkod sa Diyos sa gayong tuwirang paraan ay lubhang nakapananabik sa kanila . 
 Nagaganap Na ? 
 Paano tayo matutulungan ng Apocalipsis 12 : 7 at 17 : 14 upang matantiya kung kailan nagsimula ang unang pagkabuhay - muli ? 
 Kailan magaganap ang unang pagkabuhay - muli ? 
 May matibay na ebidensiya na nagaganap na ito . 
 Halimbawa , paghambingin ang dalawang kabanata ng Apocalipsis . 
 Una , tingnan ang Apocalipsis kabanata 12 . 
 Mababasa natin doon na ang bagong - luklok na haring si Jesu - Kristo , kasama ang kaniyang mga banal na anghel , ay nakipagdigma laban kay Satanas at sa mga demonyo nito . 
 Gaya ng madalas na ipinakikita ng babasahing ito , nagsimula ang digmaang iyon noong 1914 . 
 * Subalit pansinin na walang binanggit na kasama ni Jesus ang mga pinahirang tagasunod ni Kristo sa makalangit na digmaang iyon . 
 Ngayon ay tingnan ang kabanata 17 ng Apocalipsis . 
 Mababasa natin sa kabanatang ito na pagkatapos malipol ang “ Babilonyang Dakila , ” dadaigin ng Kordero ang mga bansa . 
 Pagkatapos ay idinagdag nito : “ Gayundin , yaong mga tinawag at pinili at tapat na kasama niya ay mananaig din . ” 
 Tiyak na binuhay nang muli ang “ mga tinawag at pinili at tapat ” upang makasama sila ni Jesus sa pangwakas na pagkatalo ng sanlibutan ni Satanas . 
 Kung gayon , makatuwirang isipin na ang mga pinahirang namatay bago ang Armagedon ay binuhay - muli sa pagitan ng 1914 at ng Armagedon . 
 10 , 11 . ( a ) Sino ang 24 na matatanda , at ano ang isiniwalat kay Juan ng isa sa kanila ? 
 ( b ) Ano ang mahihinuha natin dito ? 
 Maaari ba tayong maging mas eksakto kung kailan nagsimula ang unang pagkabuhay - muli ? 
 Ang isang kapansin - pansing pahiwatig ay mababasa sa Apocalipsis 7 : 9 - 15 , kung saan inilarawan ni apostol Juan ang nakita niyang pangitain hinggil sa “ isang malaking pulutong , na hindi mabilang ng sinumang tao . ” 
 Ang pagkakakilanlan ng malaking pulutong na iyan ay isiniwalat kay Juan ng isa sa 24 na matatanda , at ang matatandang ito ay kumakatawan sa 144,000 kasamang tagapagmana ni Kristo sa kanilang makalangit na kaluwalhatian . 
 * Si Juan mismo ay may makalangit na pag - asa ; pero yamang nasa lupa pa siya nang makipag - usap sa kaniya ang isa sa matatanda , malamang na sa pangitain , si Juan ay kumakatawan sa mga pinahiran dito sa lupa na hindi pa nakatatanggap ng kanilang makalangit na gantimpala . 
 Kung gayon , ano ang mahihinuha natin sa katotohanan na isa sa 24 na matatanda ang nagsiwalat kay Juan ng pagkakakilanlan ng malaking pulutong ? 
 Waring ang mga binuhay - muli mula sa grupo ng 24 na matatanda ay may papel na ginagampanan sa paghahatid ng mga katotohanan tungkol sa Diyos sa ngayon . 
 Bakit ito mahalaga ? 
 Dahil ang wastong pagkaunawa hinggil sa pagkakakilanlan ng malaking pulutong ay isiniwalat sa mga pinahirang lingkod ng Diyos sa lupa noong 1935 . 
 Kung isa sa 24 na matatanda ang ginamit upang ihatid ang mahalagang katotohanang ito , tiyak na binuhay siyang muli sa langit nang di - lalampas sa 1935 . 
 Ipinahihiwatig nito na ang unang pagkabuhay - muli ay nagsimula sa pagitan ng 1914 at 1935 . 
 Posible bang magbigay ng mas eksaktong panahon ? 
 Ipaliwanag kung bakit posibleng noong tagsibol ng 1918 nagsimulang maganap ang unang pagkabuhay - muli . 
 Sa puntong ito , makatutulong na isaalang - alang ang maituturing na kahalintulad na pangyayari sa Bibliya . 
 Si Jesu - Kristo ay pinahiran noong taglagas ng 29 C.E . bilang Hari ng Kaharian ng Diyos sa hinaharap . 
 Pagkalipas ng tatlo at kalahating taon , noong tagsibol ng 33 C.E . , binuhay siyang muli bilang isang makapangyarihang espiritung persona . 
 Kung gayon , maaari bang sabihin na yamang si Jesus ay iniluklok na hari noong taglagas ng 1914 , ang pagkabuhay - muli ng kaniyang tapat na mga pinahirang tagasunod ay nagsimula pagkalipas ng tatlo at kalahating taon , noong tagsibol ng 1918 ? 
 Iyan ay isang kapansin - pansing posibilidad . 
 Bagaman hindi ito tuwirang tinitiyak ng Bibliya , kasuwato naman ito ng sinasabi ng ibang mga teksto na ang unang pagkabuhay - muli ay naganap di - nagtagal nang magsimula ang pagkanaririto ni Kristo . 
 Sa anong paraan ipinahihiwatig ng 1 Tesalonica 4 : 15 - 17 na nagsimulang maganap ang pagkabuhay - muli noong maagang bahagi ng pagkanaririto ni Kristo ? 
 Halimbawa , sumulat si Pablo : “ Tayong mga buháy na natitira hanggang sa pagkanaririto ng Panginoon [ hindi , hanggang sa wakas ng kaniyang pagkanaririto ] ay hindi sa anumang paraan mauuna roon sa mga natulog na sa kamatayan ; sapagkat ang Panginoon mismo ay bababa mula sa langit na may nag - uutos na panawagan , may tinig ng arkanghel at may trumpeta ng Diyos , at yaong mga patay na kaisa ni Kristo ang unang babangon . 
 Pagkatapos tayong mga buháy na siyang natitira , kasama nila , ay aagawin sa mga ulap upang salubungin ang Panginoon sa hangin ; at sa gayon ay lagi na tayong makakasama ng Panginoon . ” 
 Samakatuwid , ang mga pinahirang Kristiyano na namatay bago ang pagkanaririto ni Kristo ay mauunang buhaying muli sa langit kaysa sa mga nabubuhay pa sa panahon ng pagkanaririto ni Kristo . 
 Nangangahulugan ito na malamang na nagsimula ang unang pagkabuhay - muli noong maagang bahagi ng pagkanaririto ni Kristo , at nagpapatuloy ito “ sa panahon ng kaniyang pagkanaririto . ” 
 Sa halip na sabay - sabay na buhaying muli ang mga pinahiran , ang unang pagkabuhay - muli ay gagawin sa loob ng isang yugto ng panahon . 
 “ Isang Mahabang Damit na Puti ang Ibinigay sa Bawat Isa sa Kanila ” 
 ( a ) Kailan natupad ang mga pangitaing nakaulat sa Apocalipsis kabanata 6 ? 
 ( b ) Ano ang inilalarawan sa Apocalipsis 6 : 9 ? 
 Isaalang - alang din ang ebidensiyang makikita sa Apocalipsis kabanata 6 . 
 Mababasa rito na si Jesus ay humahayo bilang nananaig na Hari . 
 Nasasangkot ang mga bansa sa napakalaking mga digmaan . 
 Laganap ang taggutom . 
 Sinasalanta ng nakamamatay na mga salot ang sangkatauhan . 
 Ang lahat ng inihulang pangyayaring ito ay maliwanag na nagaganap sa daigdig mula noong 1914 . 
 Pero may iba pang naganap . 
 Ibinaling ang ating pansin sa isang altar na pinaghahainan . 
 Makikita sa ilalim nito “ ang mga kaluluwa niyaong mga pinatay dahil sa salita ng Diyos at dahil sa gawaing pagpapatotoo na taglay nila noon . ” 
 Yamang “ ang kaluluwa [ o , buhay ] ng laman ay nasa dugo , ” ang talagang inilalarawan ng dugo na nasa ilalim ng altar ay ang dugo ng tapat na mga lingkod ni Jesus na pinatay dahil sa kanilang matapang at masigasig na pagpapatotoo . ​ — Levitico 17 : 11 . 
 15 , 16 . 
 Ipaliwanag kung bakit tumutukoy sa unang pagkabuhay - muli ang Apocalipsis 6 : 10 , 11 . 
 Tulad ng dugo ng matuwid na si Abel , ang dugo ng mga Kristiyanong martir na ito ay sumisigaw ng katarungan . 
 “ Sumigaw sila sa malakas na tinig , na sinasabi : ‘ Hanggang kailan , Soberanong Panginoon na banal at totoo , na magpipigil ka sa paghatol at sa paghihiganti para sa aming dugo sa mga tumatahan sa ibabaw ng lupa ? ’ ” 
 Ano ang sumunod na nangyari ? 
 “ Isang mahabang damit na puti ang ibinigay sa bawat isa sa kanila ; at sinabihan silang magpahinga nang kaunting panahon pa , hanggang sa mapuno ang bilang ng kanila ring mga kapuwa alipin at ng kanilang mga kapatid na malapit nang patayin na gaya rin nila . ” ​ — Apocalipsis 6 : 10 , 11 . 
 Ang mga mahabang damit na puti bang ito ay ibinigay sa dugo na nasa ilalim ng altar ? 
 Siyempre hindi ! 
 Ang mga mahabang damit ay ibinigay sa mga indibiduwal na ang dugo ay itinigis sa altar sa makasagisag na paraan . 
 Isinakripisyo nila ang kanilang buhay sa pangalan ni Jesus at ngayo’y binuhay - muli bilang mga espiritu . 
 Paano natin ito nalaman ? 
 Sa unang bahagi ng aklat ng Apocalipsis , mababasa natin : “ Siya na nananaig ay gayon magagayakan ng mga puting panlabas na kasuutan ; at hindi ko sa anumang paraan papawiin ang kaniyang pangalan mula sa aklat ng buhay . ” 
 Alalahanin din na ang 24 na matatanda ay “ nadaramtan ng mapuputing panlabas na kasuutan , at sa kanilang mga ulo ay may mga ginintuang korona . ” 
 Kaya mula nang wasakin ng digmaan , taggutom , at salot ang lupa , ang namatay nang mga miyembro ng 144,000 , na kinakatawanan ng dugo na nasa ilalim ng altar , ay binuhay - muli sa langit at binihisan ng makasagisag na mahahabang damit na puti . 
 Sa anong diwa dapat “ magpahinga ” ang mga nakatanggap ng mahahabang damit na puti ? 
 Dapat “ magpahinga ” ang mga katatapos pa lamang buhaying muli . 
 Dapat silang maghintay nang may pagtitiyaga sa araw ng paghihiganti ng Diyos . 
 Patutunayan pa ng kanilang “ mga kapuwa alipin , ” mga pinahirang Kristiyano na naririto pa sa lupa , ang kanilang katapatan sa ilalim ng pagsubok . 
 Kapag sumapit na ang paghatol ng Diyos , tapos na ang kanilang ‘ pamamahinga . ’ 
 Sa panahong iyon , ang mga binuhay - muli ay makakasama ng Panginoong Jesu - Kristo sa paglipol sa mga balakyot , kasama na ang mga pumaslang sa walang - salang mga Kristiyano . ​ — 2 Tesalonica 1 : 7 - 10 . 
 Kung Ano ang Kahulugan Nito Para sa Atin 
 18 , 19 . ( a ) Anu - ano ang mga dahilan kung bakit mo mahihinuhang nagaganap na ang pagkabuhay - muli ? 
 ( b ) Ano ang nadarama mo sa mga natutuhan mo hinggil sa unang pagkabuhay - muli ? 
 Walang sinasabing eksaktong petsa ang Salita ng Diyos hinggil sa unang pagkabuhay - muli , pero isinisiwalat nito na magaganap ang pagkabuhay - muli sa isang yugto ng panahon , sa panahon ng pagkanaririto ni Kristo . 
 Ang unang bubuhaying muli ay ang mga pinahirang Kristiyano na namatay bago nagsimula ang pagkanaririto ni Kristo . 
 Sa panahon ng pagkanaririto ni Kristo , ang mga pinahirang Kristiyano na nanatiling tapat at nakatapos ng kanilang makalupang landasin ay nababago “ sa isang kisap - mata ” at nagiging makapangyarihang mga espiritung nilalang . 
 Tatanggapin ba ng lahat ng pinahiran ang kanilang makalangit na gantimpala bago ang digmaan ng Armagedon ? 
 Hindi natin alam . 
 Pero alam natin na sa takdang panahon ng Diyos , ang lahat ng 144,000 ay masusumpungang nakatayo sa makalangit na Bundok Sion . 
 Alam din natin na karamihan sa 144,000 ay kasama na ni Kristo . 
 Ilang miyembro na lamang ang natitira sa lupa . 
 Napakatibay na pahiwatig nga na ang panahon ng paglalapat ng hatol ng Diyos ay mabilis na dumarating ! 
 Di - magtatagal , lilipulin ang buong sistema ng sanlibutan ni Satanas . 
 Si Satanas mismo ay ihahagis sa kalaliman . 
 Pagkatapos , maaari nang magsimula ang pangkalahatang pagkabuhay - muli , at sa bisa ng haing pantubos ni Jesus , makakamit ng tapat na mga tao ang kasakdalan , ang kalagayang naiwala ni Adan . 
 Ang hula ni Jehova na nakaulat sa Genesis 3 : 15 ay kamangha - manghang natutupad . 
 Kaylaking pribilehiyo na mabuhay sa mga panahong ito ! 
 [ Mga talababa ] 
 Para sa walong iba pa , tingnan ang 1 Hari 17 : 21 - 23 ; 2 Hari 4 : 32 - 37 ; 13 : 21 ; Marcos 5 : 35 , 41 - 43 ; Lucas 7 : 11 - 17 ; 24 : 34 ; Juan 11 : 43 - 45 ; Gawa 9 : 36 - 42 . 
 Para sa maka - Kasulatang patotoo na nagsimula noong 1914 ang pagkanaririto ni Kristo , tingnan ang aklat na Ano ba Talaga ang Itinuturo ng Bibliya ? 
 pahina 215 - 18 , na inilathala ng mga Saksi ni Jehova . 
 Para sa impormasyon kung paano natin nalaman na ang 24 na matatanda ay kumakatawan sa mga pinahirang Kristiyano sa kanilang makalangit na posisyon , tingnan ang Apocalipsis ​ — Malapit Na ang Dakilang Kasukdulan Nito ! 
 pahina 77 , na inilathala ng mga Saksi ni Jehova . 
 Maipaliliwanag Mo Ba ? 
 Paano tayo tinutulungan ng sumusunod na mga teksto upang maunawaan kung kailan magaganap ang “ unang pagkabuhay - muli ” ? 
 • Apocalipsis 12 : 7 ; 17 : 14 
 • Apocalipsis 7 : 13 , 14 
 • 1 Corinto 15 : 23 ; 1 Tesalonica 4 : 15 - 17 
 • Apocalipsis 6 : 2 , 9 - 11 
 [ Mga larawan sa pahina 26 ] 
 Anong mga pagkabuhay - muli ang magaganap bago buhaying muli ang sangkatauhan sa pangkalahatan ? 
 [ Larawan sa pahina 29 ] 
 Sa anong paraan binigyan ng mahabang damit na puti ang ilang natutulog sa kamatayan ? 
 Ituro Kung Ano Talaga ang Itinuturo ng Bibliya 
 ‘ Gumawa ng mga alagad sa mga tao ng lahat ng mga bansa , at turuan sila . ’ ​ — MATEO 28 : 19 , 20 . 
 Ano ang masasabi hinggil sa sirkulasyon ng Bibliya ? 
 ANG Salita ni Jehova , ang Banal na Bibliya , ay isa sa pinakamatanda at pinakamalawak na naipamahaging aklat sa buong daigdig . 
 Naisalin na ang kabuuan o ang bahagi nito sa mahigit 2,300 wika . 
 Mahigit 90 porsiyento ng populasyon ng lupa ang nakababasa nito sa kanilang katutubong wika . 
 2 , 3 . ( a ) Bakit may kalituhan hinggil sa mga turo ng Bibliya ? 
 ( b ) Anu - anong tanong ang tatalakayin natin ? 
 Milyun - milyong tao ang nagbabasa ng isang bahagi ng Bibliya araw - araw . 
 Nabasa na ng ilang indibiduwal ang buong Bibliya nang maraming ulit . 
 Libu - libong relihiyosong grupo ang nagsasabing nakasalig daw sa Bibliya ang kanilang mga turo , pero sila mismo ay hindi magkasundo sa kung ano ang itinuturo ng Bibliya . 
 Idagdag pa sa kalituhang ito ang matitinding di - pagkakaunawaan sa pagitan ng mga miyembro ng iisang relihiyon . 
 Pinagdududahan ng ilan ang Bibliya , ang pinagmulan nito , at ang kahalagahan nito . 
 Itinuturing naman ito ng marami na isang sagradong aklat na ginagamit lamang sa mga seremonya sa paggawa ng mga panata o sa panunumpa na ang isa ay magsasabi ng katotohanan sa hukuman . 
 Ang totoo , mababasa sa Bibliya ang mapuwersang salita , o mensahe , ng Diyos para sa sangkatauhan . 
 Kung gayon , bilang mga Saksi ni Jehova , nais natin na matutuhan ng mga tao kung ano ang itinuturo ng Bibliya . 
 Nalulugod tayong tuparin ang atas na ibinigay ni Jesu - Kristo sa kaniyang mga tagasunod nang sabihin niya : ‘ Humayo kayo at gumawa ng mga alagad sa mga tao ng lahat ng mga bansa , at turuan sila . ’ 
 Sa ating pangmadlang ministeryo , nakakatagpo tayo ng tapat - pusong mga tao na nababalisa dahil sa kalituhan sa relihiyon na laganap sa daigdig . 
 Nais nilang malaman ang katotohanan tungkol sa ating Maylalang at kung ano ang itinuturo ng Bibliya hinggil sa kahulugan ng buhay . 
 Isaalang - alang natin ang tatlong katanungan na pinag - iisipan ng maraming tao . 
 Sa bawat paksa , titingnan natin kung ano ang may - kamaliang sinasabi ng mga lider ng relihiyon , at pagkatapos ay rerepasuhin natin kung ano talaga ang itinuturo ng Bibliya . 
 Ang mga katanungan ay : ( 1 ) Nagmamalasakit ba sa atin ang Diyos ? 
 ( 2 ) Bakit tayo naririto ? 
 ( 3 ) Ano ang nangyayari sa atin kapag tayo ay namatay ? 
 Nagmamalasakit ba ang Diyos ? 
 4 , 5 . 
 Bakit iniisip ng mga tao na hindi nagmamalasakit sa atin ang Diyos ? 
 Magsimula tayo sa tanong na , Nagmamalasakit ba sa atin ang Diyos ? 
 Nakalulungkot , iniisip ng marami na ang sagot sa tanong na iyan ay hindi . 
 Bakit kaya ganoon ang kanilang nadarama ? 
 Ang isang dahilan ay nakatira sila sa isang daigdig na lipos ng poot , digmaan , at pagdurusa . 
 ‘ Kung talagang nagmamalasakit ang Diyos , ’ ang katuwiran nila , ‘ tiyak na hindi niya papayagang mangyari ang gayong masasamang bagay . ’ 
 May isa pang dahilan kung bakit iniisip ng mga tao na ang Diyos ay walang malasakit . 
 Iyan kasi ang ipinadama sa kanila ng mga lider ng relihiyon . 
 Ano ba ang madalas na sinasabi ng mga klerigo kapag may nangyayaring trahedya ? 
 Nang mamatayan ng dalawang maliliit na anak ang isang babae dahil sa aksidente sa sasakyan , ganito ang sinabi ng kanilang ministro : “ Kalooban iyan ng Diyos . 
 Kailangan ng Diyos ng dalawa pang anghel . ” 
 Ang totoo , kapag nagkokomento ng ganiyan ang mga klerigo , isinisisi nila sa Diyos ang masasamang bagay na nangyayari . 
 Subalit sumulat ang alagad na si Santiago : “ Kapag nasa ilalim ng pagsubok , huwag sabihin ng sinuman : ‘ Ako ay sinusubok ng Diyos . ’ 
 Sapagkat sa masasamang bagay ay hindi masusubok ang Diyos ni sinusubok man niya ang sinuman . ” 
 Kahit kailan , hindi ang Diyos na Jehova ang dahilan ng kabalakyutan . 
 Sa katunayan , “ malayong gumawi nang may kabalakyutan ang tunay na Diyos . ” ​ — Job 34 : 10 . 
 Sino ang nasa likod ng kabalakyutan at pagdurusa sa sanlibutang ito ? 
 Kung gayon , bakit labis - labis ang kabalakyutan at pagdurusa ? 
 Ito ay dahil sa tinanggihan ng sangkatauhan sa pangkalahatan ang Diyos bilang Tagapamahala , anupat ayaw nilang magpasakop sa kaniyang matuwid na mga kautusan at mga simulain . 
 Ang mga tao ay walang kamalay - malay na nagpapasakop sa Kaaway ng Diyos , si Satanas , yamang “ ang buong sanlibutan ay nasa kapangyarihan ng isa na balakyot . ” 
 Sa pagkaalam sa katotohanang ito , madaling maunawaan kung bakit umiiral ang masasamang kalagayan . 
 Si Satanas ay masama , lipos ng pagkapoot , mapanlinlang , at malupit . 
 Kaya talagang maaasahan natin na makikita sa sanlibutang ito ang personalidad ng tagapamahala nito . 
 Hindi nga kataka - takang napakalaganap ng kabalakyutan ! 
 Ano ang ilang dahilan ng pagdurusang nararanasan natin ? 
 Ang isa pang dahilan ng pagdurusang nararanasan natin ay ang di - kasakdalan ng tao . 
 Ang makasalanang mga tao ay may hilig na makipagkompetensiya , at iyon ay kadalasang nagdudulot ng mga digmaan , paniniil , at pagdurusa . 
 Angkop ang sinasabi ng Eclesiastes 8 : 9 : “ Ang tao ay nanunupil sa tao sa kaniyang ikapipinsala . ” 
 Ang isa pang dahilan ng pagdurusa ay ang “ panahon at ang di - inaasahang pangyayari . ” 
 Kadalasan , napapahamak ang mga tao dahil nagkataong naroon sila sa isang lugar nang maganap doon ang masamang pangyayari . 
 8 , 9 . 
 Paano natin nalaman na talagang nagmamalasakit sa atin si Jehova ? 
 Nakaaaliw malaman na hindi si Jehova ang sanhi ng pagdurusa . 
 Pero talaga bang nagmamalasakit ang Diyos sa nangyayari sa ating buhay ? 
 Ang nakaaaliw na sagot sa tanong na iyan ay oo ! 
 Alam natin na nagmamalasakit si Jehova dahil sinasabi sa atin ng kaniyang kinasihang Salita kung bakit niya pinahihintulutan ang mga tao na itaguyod ang masamang landasin . 
 Dalawang isyu ang nasasangkot sa mga dahilan ng Diyos : ang kaniyang soberanya at ang katapatan ng tao . 
 Yamang siya ang Maylalang na makapangyarihan - sa - lahat , hindi obligado si Jehova na sabihin sa atin kung bakit niya pinahihintulutan ang pagdurusa . 
 Subalit ipinaalam niya ito sa atin dahil nagmamalasakit siya sa atin . 
 Isaalang - alang ang karagdagang ebidensiya na nagmamalasakit sa atin ang Diyos . 
 Siya ay “ nasaktan sa kaniyang puso ” nang mapunô ng kasamaan ang lupa noong panahon ni Noe . 
 Iba kaya ang nadarama ng Diyos sa ngayon ? 
 Hindi , sapagkat hindi siya nagbabago . 
 Kinapopootan niya ang kawalang - katarungan at ayaw niyang makitang nagdurusa ang mga tao . 
 Itinuturo ng Bibliya na malapit nang alisin ng Diyos ang lahat ng pinsalang idinulot ng pamamahala ng tao at ng impluwensiya ng Diyablo . 
 Hindi ba’t nakakakumbinsing patotoo iyan na nagmamalasakit sa atin ang Diyos ? 
 Ano ang nadarama ni Jehova tungkol sa pagdurusa ng tao ? 
 Ang mga relihiyosong lider ay nagbibigay ng maling impresyon hinggil sa Diyos kapag sinasabi nilang kalooban niya ang mga trahedyang nararanasan natin . 
 Sa kabaligtaran , nananabik si Jehova na wakasan ang pagdurusa ng tao . 
 “ Siya ay nagmamalasakit sa inyo , ” ang sabi sa 1 Pedro 5 : 7 . 
 Iyan ang talagang itinuturo ng Bibliya ! 
 Bakit Tayo Naririto ? 
 Ano ang madalas na sinasabi ng mga relihiyon sa daigdig tungkol sa buhay ng tao sa lupa ? 
 Isaalang - alang natin ang ikalawang katanungan na pinag - iisipan ng marami , Bakit tayo naririto ? 
 Madalas isagot ng mga relihiyon sa daigdig na pansamantala lamang ang buhay ng tao dito sa lupa . 
 Ang ating lupa ay itinuturing nila na isa lamang hintuang - dako , o tuntungang - bato , patungo sa buhay sa ibang lugar . 
 May - kamaliang itinuturo ng ilang klerigo na wawasakin ng Diyos ang planetang ito balang - araw . 
 Dahil diyan , maraming tao ang nagpasiyang magpakasasa na lamang sa buhay yamang mamamatay rin naman sila sa bandang huli . 
 Ano ba talaga ang itinuturo ng Bibliya kung bakit tayo naririto ? 
 12 - 14 . 
 Ano ang itinuturo ng Bibliya tungkol sa layunin ng Diyos para sa lupa at sa sangkatauhan ? 
 Ang Diyos ay may kamangha - manghang layunin para sa lupa at sa sangkatauhan . 
 “ Hindi niya nilalang [ ang lupa ] na walang kabuluhan ” kundi ‘ inanyuan niya ito upang tahanan . ’ 
 Bukod diyan , “ itinatag [ ni Jehova ] ang lupa sa mga tatag na dako nito ; hindi ito makikilos hanggang sa panahong walang takda , o magpakailanman . ” 
 Ang pagkabatid sa layuning ito ng Diyos para sa lupa at sa sangkatauhan ay makatutulong sa atin na maunawaan kung bakit tayo naririto . 
 Ipinakikita ng Genesis kabanata 1 at 2 na inihandang mabuti ni Jehova ang lupa upang maging tirahan ng tao . 
 Sa pagwawakas ng yugto ng paglalang sa ating lupa , ang lahat ng bagay ay “ napakabuti . ” 
 Inilagay ng Diyos ang unang lalaki at babae , sina Adan at Eva , sa magandang hardin ng Eden at pinaglaanan niya sila ng sagana at masasarap na pagkain . 
 Sinabi sa unang mag - asawang tao : “ Magpalaanakin kayo at magpakarami at punuin ninyo ang lupa at supilin iyon . ” 
 Magkakaroon sila ng sakdal na mga anak , palalawakin nila ang kanilang harding tahanan hanggang sa masaklaw nito ang buong lupa , at maibigin nilang pamamahalaan ang mga hayop . ​ — Genesis 1 : 26 - 28 . 
 Layunin ni Jehova na manahanan magpakailanman sa lupa ang isang sakdal na pamilya ng tao . 
 Sinasabi ng Salita ng Diyos : “ Ang mga matuwid ang magmamay - ari ng lupa , at tatahan sila roon magpakailanman . ” 
 Oo , nilayon ang sangkatauhan na tamasahin ang buhay na walang hanggan sa Paraiso sa lupa . 
 Iyan ang layunin ng Diyos , at iyan ang talagang itinuturo ng Bibliya ! 
 Ano ang Nangyayari sa Atin Kapag Tayo ay Namatay ? 
 Ano ang itinuturo ng karamihan sa mga relihiyon sa daigdig tungkol sa nangyayari sa atin kapag tayo ay namatay ? 
 Talakayin natin ngayon ang pangatlong tanong na pinag - iisipan ng marami : Ano ang nangyayari sa atin kapag tayo ay namatay ? 
 Itinuturo ng karamihan sa mga relihiyon sa daigdig na may isang bagay sa loob ng katawan ng isang tao na patuloy na nabubuhay pagkamatay ng katawan . 
 Ang ilang relihiyon ay nanghahawakan pa rin sa ideya na pinarurusahan ng Diyos ang mga balakyot sa pamamagitan ng walang - hanggang pagpapahirap sa kanila sa isang maapoy na impiyerno . 
 Pero iyan ba ang katotohanan ? 
 Ano ba talaga ang itinuturo ng Bibliya tungkol sa kamatayan ? 
 16 , 17 . 
 Ayon sa Bibliya , ano ang kalagayan ng patay ? 
 Sinasabi ng Salita ng Diyos : “ Batid ng mga buháy na sila ay mamamatay ; ngunit kung tungkol sa mga patay , sila ay walang anumang kabatiran , ni mayroon pa man silang kabayaran . ” 
 Yamang ang mga patay “ ay walang anumang kabatiran , ” hindi sila nakaririnig , nakakakita , nakapagsasalita , nakadarama , o nakapag - iisip . 
 Hindi na sila magkakaroon ng kabayaran o kita . 
 Paano nga naman sila kikita ? 
 Hindi na nila kayang magtrabaho ! 
 Karagdagan pa , “ ang kanilang pag - ibig at ang kanilang poot at ang kanilang paninibugho ay naglaho na , ” sapagkat hindi na nila kayang magpahayag ng anumang damdamin . ​ — Eclesiastes 9 : 5 , 6 , 10 . 
 Ang sinasabi ng Bibliya hinggil sa paksang ito ay simple at maliwanag ​ — ang patay ay hindi patuloy na nabubuhay sa ibang lugar . 
 Walang anumang humihiwalay sa ating katawan kapag namatay tayo at nananatiling buháy upang isilang na muli sa ibang katawan , gaya ng sinasabi ng mga naniniwala sa reinkarnasyon . 
 Maaari natin itong ilarawan sa ganitong paraan : Ang buhay na tinatamasa natin ay kagaya ng apoy sa kandila . 
 Kapag pinatay ang apoy , hindi ito napunta sa kung saan . 
 Hindi na ito umiiral . 
 Kapag natutuhan ng isang estudyante sa Bibliya na ang mga patay ay wala nang malay , ano ang mga mahihinuha niya ? 
 Isip - isipin ang kahalagahan ng isang simple ngunit mapuwersang katotohanang iyan . 
 Kapag natutuhan ng isang estudyante sa Bibliya na ang mga patay ay wala nang malay , madali niyang mahihinuha na gaanuman katindi ang poot ng kaniyang namatay nang mga ninuno noong nabubuhay pa ang mga ito , hindi na nila siya kayang gambalain ngayon . 
 Madali rin niyang mauunawaan na ang kaniyang namatay na mga mahal sa buhay ay hindi na nakaririnig , nakakakita , nakapagsasalita , nakadarama , o nakapag - iisip . 
 Kaya hindi sila nakadarama ng labis - labis na kalungkutan sa purgatoryo o nagdurusa sa isang dako ng maapoy na pagpapahirap . 
 Gayunman , itinuturo ng Bibliya na ang mga namatay na nasa alaala ng Diyos ay muling bubuhayin . 
 Tunay na isang kamangha - manghang pag - asa ! ​ — Juan 5 : 28 , 29 . 
 Isang Bagong Aklat na Magagamit Natin sa Ating Ministeryo 
 19 , 20 . 
 Bilang mga Kristiyano , ano ang pananagutan natin , at anong pantulong sa pag - aaral ng Bibliya ang pantanging dinisenyo para gamitin natin sa ating ministeryo ? 
 Isinaalang - alang natin ang tatlo lamang sa mga tanong na pinag - iisipan ng maraming tao . 
 Sa bawat katanungan , nakita natin na ang itinuturo ng Bibliya ay malinaw at tuwiran . 
 Kaylaking kagalakan na ibahagi ang gayong mga katotohanan sa mga taong nagnanais makaalam kung ano ang itinuturo ng Bibliya ! 
 Subalit marami pang ibang mahahalagang bagay na itinatanong ang tapat - pusong mga tao na nangangailangan ng kasiya - siyang mga sagot . 
 Bilang mga Kristiyano , pananagutan nating tulungan sila na masumpungan ang mga sagot sa gayong mga katanungan . 
 Isang hamon na ituro ang mga katotohanan sa Kasulatan sa paraang malinaw at nakaaantig ng puso . 
 Upang magawa iyan , inihanda ng “ tapat at maingat na alipin ” ang isang aklat na pantanging dinisenyo para magamit natin sa ating ministeryong Kristiyano . 
 Ang 224 - na - pahinang aklat na ito ay pinamagatang Ano ba Talaga ang Itinuturo ng Bibliya ? 
 21 , 22 . 
 Anu - ano ang ilang kapansin - pansing bahagi ng aklat na Ano ba Talaga ang Itinuturo ng Bibliya ? 
 Ang aklat na ito , na inilabas noong 2005 / ​ 06 “ Makadiyos na Pagkamasunurin ” na mga Pandistritong Kombensiyon ng mga Saksi ni Jehova , ay mayroong iba’t ibang kapansin - pansing mga bahagi . 
 Halimbawa , mayroon itong limang - pahinang paunang salita na lubhang makatutulong sa pagpapasimula ng mga pantahanang pag - aaral sa Bibliya . 
 Tiyak na magiging madali para sa iyo na talakayin ang mga larawan at tekstong masusumpungan sa paunang salita . 
 Maaari mo ring gamitin ang materyal sa seksiyong ito upang ipakita sa mga estudyante kung paano hahanapin ang mga kabanata at mga talata sa Bibliya . 
 Simple at malinaw ang istilo ng pagkakasulat ng aklat na ito . 
 Sinikap talagang abutin ang puso ng estudyante sa pamamagitan ng pagsasangkot sa kaniya hangga’t maaari . 
 Ang bawat kabanata ay may pambungad na mga tanong at sa dulo ng bawat kabanata ay may kahon na pinamagatang “ Kung Ano ang Itinuturo ng Bibliya . ” 
 Makikita sa kahong ito ang maka - Kasulatang mga sagot sa pambungad na mga tanong . 
 Ang maiinam na larawan at mga kapsiyon gayundin ang mga ilustrasyon sa publikasyong ito ay tutulong sa estudyante na maunawaan ang bagong mga ideya . 
 Bagaman ang mga pananalita ng pangunahing bahagi ng aklat na ito ay lubhang pinasimple , may apendise ito na tutulong sa iyo na talakayin nang mas detalyado ang 14 na mahahalagang paksa kung kailangan pa ng estudyante ng karagdagang impormasyon . 
 Anu - ano ang mungkahi hinggil sa paggamit ng aklat na Itinuturo ng Bibliya sa pagdaraos ng mga pag - aaral sa Bibliya ? 
 Dinisenyo ang aklat na Itinuturo ng Bibliya upang tulungan tayo na turuan ang mga taong may iba’t ibang antas ng edukasyon at nagmula sa iba’t ibang relihiyon . 
 Kung wala pang kaalaman sa Bibliya ang isang estudyante , baka higit sa isang sesyon ng pag - aaral ang kailangan para masaklaw ang isang kabanata . 
 Huwag madaliin ang pagtalakay sa materyal , kundi sikaping abutin ang puso ng estudyante . 
 Kung hindi niya maunawaan ang isang ilustrasyong ginamit sa aklat , ipaliwanag ito sa kaniya o gumamit ng ibang ilustrasyon . 
 Maghandang mabuti , sikaping gamitin ang aklat sa pinakamabisang paraan , at manalangin ukol sa tulong ng Diyos upang ‘ magamit mo nang wasto ang salita ng katotohanan . ’ ​ — 2 Timoteo 2 : 15 . 
 Pahalagahan ang Iyong Di - matutumbasang mga Pribilehiyo 
 24 , 25 . 
 Anong di - matutumbasang mga pribilehiyo ang ipinagkaloob ni Jehova sa kaniyang bayan ? 
 Binigyan ni Jehova ang kaniyang bayan ng di - matutumbasang mga pribilehiyo . 
 Tinulungan niya tayong malaman ang katotohanan tungkol sa kaniya . 
 Huwag na huwag nating maliitin ang pribilehiyong iyan ! 
 Sa katunayan , itinago ng Diyos ang kaniyang mga layunin mula sa mga palalo at isiniwalat ang mga ito sa mga mapagpakumbaba . 
 Ganito ang sinabi ni Jesus tungkol dito : “ Hayagan kitang pinupuri , Ama , Panginoon ng langit at lupa , sapagkat itinago mo ang mga bagay na ito mula sa marurunong at matatalino at isiniwalat ang mga ito sa mga sanggol . ” 
 Isang pambihirang karangalan na mapabilang sa mga mapagpakumbaba na naglilingkod sa Soberano ng Sansinukob , si Jehova . 
 Binigyan din tayo ng Diyos ng pribilehiyo na turuan ang iba tungkol sa kaniya . 
 Tandaan na may mga taong nagbibigay ng maling impresyon hinggil sa Diyos at nagtuturo ng mga kasinungalingan tungkol sa kaniya . 
 Kaya naman maling - mali ang pagkakilala ng marami tungkol kay Jehova , anupat iniisip nilang siya ay walang malasakit at manhid . 
 Handa ka ba , at nananabik pa nga , na iwasto ang maling pagkakilala kay Jehova ? 
 Gusto mo bang malaman ng tapat - pusong mga tao sa lahat ng dako ang katotohanan tungkol sa Diyos ? 
 Kung gayon , ipakita ang iyong makadiyos na pagkamasunurin sa pamamagitan ng pagiging masigasig sa pangangaral at pagtuturo sa iba kung ano ang sinasabi ng Kasulatan hinggil sa napakahalagang mga paksa . 
 Kailangang malaman ng mga naghahanap ng katotohanan kung ano talaga ang itinuturo ng Bibliya . 
 Anu - ano ang Iyong Sagot ? 
 • Paano natin nalaman na nagmamalasakit sa atin ang Diyos ? 
 • Bakit tayo naririto sa lupa ? 
 • Ano ang nangyayari sa atin kapag tayo ay namatay ? 
 • Anu - anong bahagi ng aklat na Itinuturo ng Bibliya ang partikular mong pinahahalagahan ? 
 [ Mga larawan sa pahina 22 ] 
 Itinuturo ng Bibliya na magwawakas ang pagdurusa 
 [ Credit Lines ] 
 Kanan sa itaas , batang babae : © Bruno Morandi / ​ age fotostock ; kaliwa , babae : AP Photo / ​ Gemunu Amarasinghe ; kanan sa ibaba , mga lumikas : © Sven Torfinn / ​ Panos Pictures 
 [ Larawan sa pahina 23 ] 
 Ang mga matuwid ay mabubuhay magpakailanman sa Paraiso 
 Tulungan ang Iba na Sundin Kung Ano ang Itinuturo ng Bibliya 
 “ Kung tungkol doon sa nasa mainam na lupa , ito yaong mga pagkarinig sa salita taglay ang mainam at mabuting puso ay nagpapanatili nito at nagbubunga nang may pagbabata . ” ​ — LUCAS 8 : 15 . 
 1 , 2 . ( a ) Sa anong layunin dinisenyo ang aklat na Ano ba Talaga ang Itinuturo ng Bibliya ? 
 ( b ) Sa nakalipas na mga taon , paano pinagpala ni Jehova ang pagsisikap ng kaniyang bayan na gumawa ng mga alagad ? 
 “ NAPAKAGANDA ng aklat . 
 Gustung - gusto ito ng mga estudyante ko . 
 Gustung - gusto ko rin ito . 
 Dahil sa aklat na ito , posible nang makapagpasimula ng mga pag - aaral sa Bibliya sa mga tao sa mismong pintuan nila . ” 
 Ganiyan ang sinabi ng isang buong - panahong ministrong payunir ng mga Saksi ni Jehova tungkol sa aklat na Ano ba Talaga ang Itinuturo ng Bibliya ? 
 * Ganito naman ang sinabi ng isang may - edad nang tagapaghayag ng Kaharian tungkol sa publikasyong ito : “ Sa loob ng 50 taon ng paglilingkod ko sa ministeryo , nagkaroon ako ng pagkakataong matulungan ang maraming tao na makilala si Jehova . 
 Pero talagang masasabi ko na napakahusay ng publikasyong ito sa pag - aaral . 
 Talagang nakalulugod at nakapagpapasigla ang mga ilustrasyon at mga larawan . ” 
 Ganiyan din ba ang nadarama mo hinggil sa aklat na Itinuturo ng Bibliya ? 
 Dinisenyo ang pantulong na ito sa pag - aaral ng Bibliya upang tulungan kang tuparin ang utos ni Jesus : “ Kaya humayo kayo at gumawa ng mga alagad sa mga tao ng lahat ng mga bansa , . . . na itinuturo sa kanila na tuparin ang lahat ng mga bagay na iniutos ko sa inyo . ” ​ — Mateo 28 : 19 , 20 . 
 Walang alinlangan , masaya ang puso ni Jehova na makita ang kaniyang mga 6.6 milyong Saksi na kusang - loob na sumusunod sa tagubilin ni Jesus na gumawa ng mga alagad . 
 Maliwanag na pinagpapala ni Jehova ang kanilang mga pagsisikap . 
 Halimbawa , noong 2005 , ipinangaral ang mabuting balita sa 235 lupain at , sa katamtaman , mahigit 6,061,500 pag - aaral sa Bibliya ang idinaos . 
 Bilang resulta , maraming tao ang ‘ nakarinig sa salita ng Diyos at tinanggap nila ito , hindi bilang salita ng mga tao , kundi , gaya ng kung ano nga ito sa totoo , bilang ang salita ng Diyos . ’ 
 Sa nakalipas na dalawang taon , iniayon ng mahigit sa kalahating milyong bagong alagad ang kanilang buhay sa mga pamantayan ni Jehova at inialay nila ang kanilang sarili sa Diyos . 
 Anu - anong tanong hinggil sa paggamit ng aklat na Itinuturo ng Bibliya ang tatalakayin sa artikulong ito ? 
 Naranasan mo na ba kamakailan ang kagalakan ng pagdaraos ng isang pag - aaral sa Bibliya ? 
 Sa buong daigdig , mayroon pa ring mga indibiduwal na may “ mainam at mabuting puso ” na kapag narinig nila ang salita ng Diyos , ‘ pananatilihin nila ito at magbubunga nang may pagbabata . ’ 
 Isaalang - alang natin kung paano mo magagamit ang aklat na Itinuturo ng Bibliya sa paggawa ng alagad . 
 Tatalakayin natin ang tatlong tanong : ( 1 ) Paano ka makapagpapasimula ng pag - aaral sa Bibliya ? 
 ( 2 ) Anu - anong pamamaraan ng pagtuturo ang pinakamabisa ? 
 ( 3 ) Paano mo matutulungan ang isa na hindi lamang maging estudyante kundi maging guro din naman ng nasusulat na Salita ng Diyos , ang Bibliya ? 
 Kung Paano Ka Makapagpapasimula ng Pag - aaral sa Bibliya 
 Bakit nag - aatubili ang ilan na mag - aral ng Bibliya , at paano mo sila matutulungang madaig ang kanilang pag - aatubili ? 
 Kung hihilingan kang talunín ang isang malawak na batis nang isang talunan lamang , baka tumanggi kang gawin ito . 
 Pero kung maglalagay ng nakahilerang mga tuntungang - bato na magkakapareho ang layo , malamang na papayag kang tawirin ang batis . 
 Sa katulad na paraan , maaaring mag - atubiling mag - aral ng Bibliya ang isang taong abala . 
 Baka isipin ng may - bahay na napakalaking panahon at pagsisikap ang kakailanganin upang mapag - aralan ito . 
 Paano mo siya matutulungang madaig ang kaniyang pag - aatubili ? 
 Sa pamamagitan ng pagdaraos ng maiikli at nakapagtuturong mga talakayan , maaari mong gamitin ang aklat na Itinuturo ng Bibliya upang akayin ang taong iyon na regular na mag - aral ng Salita ng Diyos . 
 Kung maghahanda kang mabuti , ang bawat pagdalaw - muli sa taong iyon ay magiging gaya ng isang tuntungang - bato tungo sa kaniyang pakikipagkaibigan kay Jehova . 
 Bakit mo kailangang basahin ang aklat na Itinuturo ng Bibliya ? 
 Subalit bago mo matulungan ang iba na makinabang sa aklat na Itinuturo ng Bibliya , dapat na maging lubusan kang pamilyar dito . 
 Nabasa mo na ba ang buong aklat ? 
 Dinala ng isang mag - asawa ang publikasyong ito sa kanilang bakasyon at sinimulang basahin ito habang nagrerelaks sa tabing - dagat . 
 Nang lumapit sa kanila ang isang babaing tagaroon na may itinitinda para sa mga turista , napansin niya ang pamagat na Ano ba Talaga ang Itinuturo ng Bibliya ? 
 Sinabi niya sa mag - asawa na ilang oras lamang ang nakalilipas , ang mismong tanong na iyon ang ipinanalangin niya , anupat hiniling na sana’y sagutin ito ng Diyos . 
 Malugod na binigyan ng mag - asawa ang babae ng kopya ng aklat . 
 ‘ Bumili ka na ba ng panahon ’ para basahin ang publikasyong ito , marahil ay sa ikalawang pagkakataon , habang may hinihintay kang kausap o sa panahon ng pamamahinga sa trabaho o sa paaralan ? 
 Kung gagawin mo ito , magiging pamilyar ka sa pantulong na ito sa pag - aaral sa Bibliya at maaari din itong magbukas ng mga pagkakataon upang maipakipag - usap mo sa iba ang nilalaman nito . 
 6 , 7 . 
 Paano mo magagamit ang aklat na Itinuturo ng Bibliya upang makapagpasimula ng mga pag - aaral sa Bibliya ? 
 Kapag iniaalok ang aklat sa pangmadlang ministeryo , gamiting mabuti ang mga larawan , teksto , at mga tanong sa pahina 4 , 5 , at 6 . 
 Halimbawa , maaari mong pasimulan ang pag - uusap sa pamamagitan ng pagtatanong , “ Sa lahat ng problemang kinakaharap ng tao sa ngayon , sa palagay mo , saan kaya tayo makakakuha ng maaasahang patnubay ? ” 
 Matapos mapakinggang mabuti ang tugon ng iyong kausap , basahin ang 2 Timoteo 3 : 16 , 17 , at ipaliwanag na ang Bibliya ay nagbibigay ng tunay na solusyon sa mga problema ng tao . 
 Pagkatapos , akayin ang pansin ng may - bahay sa pahina 4 at 5 , at itanong : “ Alin sa mga kalagayang ipinakikita sa mga pahinang ito ang talagang nakababagabag sa iyo ? ” 
 Kapag itinuro ng may - bahay ang isa sa mga kalagayan , ipahawak sa kaniya ang aklat habang binabasa mo sa iyong Bibliya ang kaugnay na teksto . 
 Pagkatapos , basahin ang pahina 6 , at tanungin ang may - bahay , “ Alin sa anim na tanong na binanggit sa ibaba ng pahinang ito ang gusto mong masagot ? ” 
 Kapag pinili ng iyong kausap ang isang tanong , ipakita sa kaniya ang kabanata na sumasagot sa tanong na iyon , iwan sa kaniya ang aklat , at gumawa ng tiyak na mga kaayusan upang dalawin siyang muli at pag - usapan ang tanong na iyon . 
 Mga limang minuto lamang ang gugugulin ng presentasyong kababanggit pa lamang . 
 Subalit sa loob ng ilang minutong iyon , nalaman mo na kung ano ang ikinababahala ng may - bahay , nakapagbasa ka na ng dalawang teksto at naikapit ang mga ito , at nakagawa ka na ng saligan para sa pagdalaw - muli . 
 Baka ang maikling pag - uusap ninyong iyon ang pinakanakapagpapasigla at pinakanakaaaliw na pakikipag - usap na naranasan ng may - bahay sa loob ng matagal na panahon . 
 Bilang resulta , maging ang isang taong abala ay malamang na magnais na makipag - usap pa sa iyo nang ilang minuto habang tinutulungan mo siya sa kaniyang susunod na hakbang tungo sa “ daan na umaakay patungo sa buhay . ” 
 Sa kalaunan , habang nalilinang ang interes ng may - bahay , dapat pahabain ang pag - aaral . 
 Magagawa ito sa pamamagitan ng pagmumungkahi na mag - aral kayo nang nakaupo at sa loob ng isang mahaba - haba at espesipikong panahon . 
 Pinakamabisang Pamamaraan ng Pagtuturo 
 8 , 9 . ( a ) Paano mo maihahanda ang iyong estudyante sa Bibliya na makayanan ang mga balakid at pagsubok na malamang na mapaharap sa kaniya ? 
 ( b ) Saan masusumpungan ang mga materyales na di - tinatablan ng apoy na magagamit upang magkaroon ng matibay na pananampalataya ? 
 Kapag sinimulang sundin ng isa ang itinuturo ng Bibliya , malamang na mapaharap siya sa mga balakid sa kaniyang pagsulong . 
 Ganito ang sinabi ni apostol Pablo : “ Lahat niyaong mga nagnanasang mabuhay na may makadiyos na debosyon may kaugnayan kay Kristo Jesus ay pag - uusigin din . ” 
 Inihambing ni Pablo ang mga pagsubok na ito sa apoy na nakasisira ng mahihinang materyales sa pagtatayo pero hindi nakasisira ng mga materyales gaya ng ginto , pilak , at mahahalagang bato . 
 Upang matulungan ang iyong estudyante sa Bibliya na malinang ang mga katangiang kinakailangan upang makayanan ang mga pagsubok na maaaring mapaharap sa kaniya , kailangan mo siyang tulungang magtayo gamit ang mga materyales na di - tinatablan ng apoy . 
 Itinulad ng salmista ang “ mga pananalita ni Jehova ” sa “ pilak na dinalisay sa tunawang hurno sa lupa , na makapitong nilinis . ” 
 Sa katunayan , nasa Bibliya ang lahat ng mahahalagang materyales na magagamit upang magkaroon ng matibay na pananampalataya . 
 At ipinakikita ng aklat na Itinuturo ng Bibliya kung paano ka magiging mabisa sa paggamit ng Kasulatan . 
 Paano mo matutulungan ang estudyante na magtuon ng pansin sa Bibliya ? 
 Sa panahon ng pag - aaral , ituon ang pansin ng estudyante sa mga kasulatang inilaan sa bawat kabanatang tinatalakay . 
 Gumamit ng mga tanong upang tulungan ang estudyante na maunawaan ang susing mga teksto sa Bibliya at maikapit ang mga ito sa kaniyang buhay . 
 Huwag siyang diktahan kung ano ang dapat niyang gawin . 
 Sa halip , tularan ang halimbawa ni Jesus . 
 Nang tanungin siya ng isang lalaking bihasa sa Kautusan , tumugon si Jesus : “ Ano ang nakasulat sa Kautusan ? 
 Paano mo binabasa ? ” 
 Sumagot ang lalaki mula sa Kasulatan , at tinulungan siya ni Jesus na makita kung paano ikakapit ang simulain sa kaniyang buhay . 
 Sa pamamagitan ng isang ilustrasyon , tinulungan din ni Jesus ang lalaki na makita kung paano dapat makaapekto sa kaniya ang turo . 
 Maraming simpleng ilustrasyon ang aklat na Itinuturo ng Bibliya na magagamit mo upang tulungan ang estudyante na ikapit ang maka - Kasulatang mga simulain sa kaniyang buhay . 
 Gaano karaming materyal ang dapat mong saklawin sa bawat pag - aaral ? 
 Kung paanong pinasimple ni Jesus ang masasalimuot na ideya gamit ang simpleng pananalita , ang aklat na Itinuturo ng Bibliya ay gumagamit ng simple at tuwirang pananalita upang ipaliwanag ang Salita ng Diyos . 
 Tularan ang kaniyang halimbawa . 
 Ituro ang impormasyon sa simple , malinaw , at tumpak na paraan . 
 Huwag madaliin ang pagtalakay sa materyal . 
 Sa halip , iangkop sa kalagayan at kakayahan ng estudyante kung gaano karaming parapo ang inyong tatalakayin sa bawat pag - aaral . 
 Alam ni Jesus ang mga limitasyon ng kaniyang mga alagad at hindi niya sila pinabigatan ng impormasyong higit sa kailangan nila noong panahong iyon . ​ — Juan 16 : 12 . 
 Paano gagamitin ang apendise ? 
 Ang aklat na Itinuturo ng Bibliya ay may apendise na may 14 na paksa . 
 Bilang kaniyang instruktor , dapat na alam mo kung paano magagamit ang materyal na ito sa pinakamabisang paraan batay sa pangangailangan ng estudyante . 
 Halimbawa , kung nahihirapan ang estudyante na maunawaan ang isang paksa o may mga tanong siya hinggil sa partikular na mga bagay dahil sa dati niyang mga paniniwala , baka sapat nang ituro sa kaniya ang angkop na bahagi ng apendise at hayaang personal niyang pag - aralan ang paksa . 
 Sa kabilang dako naman , baka kailangan mong talakayin ang materyal sa estudyante . 
 Ang apendise ay naglalaman ng mahahalagang paksa sa Kasulatan , gaya ng “ ‘ Kaluluwa ’ at ‘ Espiritu ’ ​ — Ano ba Talaga ang Kahulugan ng mga Salitang Ito ? ” 
 at “ Pagkilala sa ‘ Babilonyang Dakila . ’ ” 
 Baka nais mong talakayin ang mga paksang ito sa iyong estudyante . 
 Yamang walang inilaang mga tanong para sa mga paksang tinatalakay sa apendise , kailangan mong maging pamilyar sa impormasyon upang makapagbangon ka ng makabuluhang mga tanong . 
 Anong papel ang ginagampanan ng panalangin sa pagpapatibay ng pananampalataya ? 
 “ Malibang si Jehova ang magtayo ng bahay , walang kabuluhan ang pagpapagal ng mga tagapagtayo nito , ” ang sabi ng Awit 127 : 1 . 
 Kaya bago ka magdaos ng isang pag - aaral sa Bibliya , manalangin kay Jehova para tulungan ka niya . 
 Dapat makita sa iyong mga panalangin sa simula at sa wakas ng bawat pag - aaral ang iyong magiliw na kaugnayan kay Jehova . 
 Pasiglahin ang estudyante na manalangin kay Jehova upang humingi ng karunungan para maunawaan ang Kaniyang Salita at ng lakas para maikapit ang payo nito . 
 Kung gagawin ito ng estudyante , mapalalakas siya na batahin ang mga pagsubok at patuloy na titibay ang kaniyang pananampalataya . 
 Tulungan ang mga Estudyante sa Bibliya na Maging mga Guro 
 Anong pagsulong ang kailangang gawin ng mga estudyante sa Bibliya ? 
 Upang masunod ng ating mga estudyante sa Bibliya ang “ lahat ng mga bagay ” na iniutos ni Jesus sa kaniyang mga alagad , kailangan nilang sumulong mula sa pagiging estudyante ng Salita ng Diyos tungo sa pagiging guro nito . 
 Ano ang maaari mong gawin upang matulungan ang estudyante na gumawa ng gayong pagsulong sa espirituwal ? 
 Bakit dapat mong pasiglahin ang iyong estudyante sa Bibliya na dumalo sa mga Kristiyanong pagpupulong ? 
 Sa unang pag - aaral pa lamang , anyayahan na ang estudyante na dumalo sa mga pagpupulong ng kongregasyon kasama mo . 
 Ipaliwanag sa kaniya na sa mga pagpupulong ka sinasanay bilang guro ng Salita ng Diyos . 
 Sa loob ng ilang linggo sa pagwawakas ng bawat pag - aaral sa Bibliya , gumugol ng ilang minuto upang ilarawan ang programa ng espirituwal na pagtuturo na natatanggap mo sa iba’t ibang pagpupulong at asamblea . 
 Banggitin sa kaniya ang mga kapakinabangang nakukuha mo sa mga okasyong ito at maging masigla kapag ipinakikipag - usap mo ito . 
 Kapag naging regular sa pagdalo sa mga pagpupulong ang estudyante , malamang na maging isa siyang guro ng Salita ng Diyos . 
 16 , 17 . 
 Anu - ano ang ilang tunguhin na maaaring itakda at abutin ng estudyante sa Bibliya ? 
 Tulungan ang estudyante sa Bibliya na magtakda ng mga tunguhin na kaya niyang abutin . 
 Halimbawa , pasiglahin siya na ibahagi ang kaniyang natututuhan sa isang kaibigan o kamag - anak . 
 Gayundin , imungkahi na gawin niyang tunguhin na mabasa ang buong Bibliya . 
 Kung tutulungan mo siyang makapagtatag at mapanatili ang isang rutin ng regular na pagbabasa ng Bibliya , makikinabang siya sa kaugaliang ito kahit bautisado na siya . 
 Bukod diyan , bakit hindi imungkahi sa estudyante na gawing tunguhin na tandaan ang kahit isang teksto lamang sa Bibliya na sumasagot sa isang susing tanong sa bawat kabanata ng aklat na Itinuturo ng Bibliya ? 
 Kung gagawin niya ito , siya ay magiging isang “ manggagawa na walang anumang ikinahihiya , na ginagamit nang wasto ang salita ng katotohanan . ” ​ — 2 Timoteo 2 : 15 . 
 Sa halip na ituro lamang sa estudyante na sauluhin ang mga teksto o ibigay ang diwa ng mga ito , himukin siya na ipaliwanag kung paano ikakapit ang mga teksto kapag nagbibigay siya ng sagot sa mga humihingi sa kaniya ng katuwiran sa kaniyang pananampalataya . 
 Makatutulong ang maikling mga pag - eensayo . 
 Maaaring ikaw ang gumanap na kamag - anak o katrabaho na humihiling sa kaniya na ipaliwanag ang kaniyang mga paniniwala . 
 Matapos pakinggan ang estudyante , ipakita sa kaniya kung paano sasagot nang may “ mahinahong kalooban at matinding paggalang . ” ​ — 1 Pedro 3 : 15 . 
 Kapag kuwalipikado na ang estudyante sa Bibliya na maging isang di - bautisadong mamamahayag , anong karagdagang tulong ang maibibigay mo sa kaniya ? 
 Sa kalaunan , baka kuwalipikado na ang estudyante na makibahagi sa ministeryo sa larangan . 
 Idiin sa kaniya na isang pribilehiyo ang pahintulutang makibahagi sa gawaing ito . 
 Kapag pinagpasiyahan ng matatanda na kuwalipikado ang estudyante na maging di - bautisadong mamamahayag , tulungan siyang maghanda ng simpleng presentasyon at pagkatapos ay samahan siya sa paglilingkod sa larangan . 
 Regular na gumawang kasama niya sa iba’t ibang aspekto ng pangmadlang ministeryo , at turuan siya kung paano maghahanda para sa mga pagdalaw - muli at kung paano magiging mabisa sa pagsasagawa ng mga ito . 
 Ang iyong mabuting halimbawa ay magiging positibong impluwensiya . ​ — Lucas 6 : 40 . 
 ‘ Iligtas Kapuwa ang Iyong Sarili at Yaong mga Nakikinig sa Iyo ’ 
 19 , 20 . 
 Ano ang dapat na maging tunguhin natin , at bakit ? 
 Walang alinlangan , kailangan ng puspusang pagsisikap upang matulungan ang isa na sumapit sa “ tumpak na kaalaman sa katotohanan . ” 
 Subalit iilang kagalakan lamang sa buhay ang maihahambing sa kalugurang natatamo ng isa kapag natulungan niya ang iba na sundin ang itinuturo ng Bibliya . 
 Tunay ngang isang napakalaking pribilehiyo na maging “ mga kamanggagawa ng Diyos ” sa pambuong - daigdig na gawaing ito ng pagtuturo ! ​ — 1 Corinto 3 : 9 . 
 Sa pamamagitan ni Jesu - Kristo at ng makapangyarihang mga anghel , malapit nang panagutin ni Jehova ang “ mga hindi nakakakilala sa Diyos at . . . mga hindi sumusunod sa mabuting balita tungkol sa ating Panginoong Jesus . ” 
 Buhay ang nakasalalay . 
 Maaari mo bang gawing tunguhin na makapagdaos ng kahit isang pantahanang pag - aaral sa Bibliya gamit ang aklat na Ano ba Talaga ang Itinuturo ng Bibliya ? 
 Sa pakikibahagi mo sa gawaing ito , may pagkakataon kang ‘ iligtas kapuwa ang iyong sarili at yaong mga nakikinig sa iyo . ’ 
 Ngayon higit kailanman , napakahalagang tulungan ang iba na sundin kung ano ang itinuturo ng Bibliya . 
 [ Talababa ] 
 Inilathala ng mga Saksi ni Jehova . 
 Ano ang Natutuhan Mo ? 
 • Sa anong layunin dinisenyo ang aklat na Itinuturo ng Bibliya ? 
 • Paano ka makapagpapasimula ng mga pag - aaral sa Bibliya gamit ang aklat na Itinuturo ng Bibliya ? 
 • Anu - anong pamamaraan ng pagtuturo ang pinakamabisa ? 
 • Paano mo matutulungan ang estudyante na maging guro ng Salita ng Diyos ? 
 [ Larawan sa pahina 26 ] 
 Ginagamit mo bang mabuti ang aklat na ito ? 
 [ Larawan sa pahina 27 ] 
 Ang maikling pakikipag - usap ay maaaring magpasigla sa isang tao na kumuha ng higit pang kaalaman sa Bibliya 
 [ Larawan sa pahina 29 ] 
 Ano ang maaari mong gawin upang matulungan ang estudyante na magtuon ng pansin sa Bibliya ? 
 [ Larawan sa pahina 30 ] 
 Tulungang sumulong ang estudyante sa Bibliya 
 Mapagpahalagang Diyos si Jehova 
 “ Ang Diyos ay hindi liko upang limutin ang inyong gawa at ang pag - ibig na ipinakita ninyo para sa kaniyang pangalan . ” ​ — HEBREO 6 : 10 . 
 Paano ipinakita ni Jehova na pinahalagahan niya ang ginawa ng babaing Moabita na si Ruth ? 
 LUBHANG pinahahalagahan ni Jehova ang mga pagsisikap ng mga taimtim na nagnanais na gawin ang kaniyang kalooban , at sagana niya silang pinagpapala . 
 Alam ng tapat na lalaking si Boaz ang napakagandang katangiang ito ng Diyos , sapagkat sinabi niya sa babaing Moabita na si Ruth , na maibiging nangalaga sa biyudang biyenan nito : “ Gantihan nawa ni Jehova ang iyong paggawi , at magkaroon nawa ng sakdal na kabayaran para sa iyo mula kay Jehova . ” 
 Pinagpala ba ng Diyos si Ruth ? 
 Aba , oo ! 
 Sa katunayan , iniulat pa nga sa Bibliya ang kuwento ng kaniyang buhay ! 
 Bukod diyan , napangasawa niya si Boaz at naging ninuno siya ni Haring David at ni Jesu - Kristo . 
 Isa lamang iyan sa maraming halimbawa sa Bibliya na nagpapakitang pinahahalagahan ni Jehova ang mabubuting gawa ng kaniyang mga lingkod . 
 2 , 3 . ( a ) Bakit kapansin - pansin ang pagpapahalagang ipinakikita ni Jehova sa kaniyang bayan ? 
 ( b ) Bakit tayo makatitiyak na talagang pahahalagahan ni Jehova ang ating paglilingkod ? 
 Ilarawan . 
 Ituturing ni Jehova na isang kalikuan para sa kaniya kung hindi niya pahahalagahan ang mga ginagawa ng kaniyang mga lingkod . 
 Ganito ang sinasabi sa Hebreo 6 : 10 : “ Ang Diyos ay hindi liko upang limutin ang inyong gawa at ang pag - ibig na ipinakita ninyo para sa kaniyang pangalan , dahil kayo ay naglingkod sa mga banal at patuloy na naglilingkod . ” 
 Kapansin - pansin ang mga pananalitang ito dahil ipinahihiwatig nito na pinahahalagahan ng Diyos ang ginagawa ng kaniyang tapat na bayan bagaman makasalanan sila at nagkukulang sa kaniyang kaluwalhatian . ​ — Roma 3 : 23 . 
 Dahil hindi tayo sakdal , baka nadarama nating hindi mahalaga at hindi karapat - dapat sa pagpapala ng Diyos ang ating mga ginagawa upang ipakita ang ating makadiyos na debosyon . 
 Subalit lubusang nauunawaan ni Jehova ang ating mga motibo at kalagayan , at talagang pinahahalagahan niya ang ating buong - kaluluwang paglilingkod . 
 Bilang paglalarawan : Nakita ng isang ina sa kaniyang mesa ang isang regalo para sa kaniya ​ — isang mumurahing kuwintas . 
 Puwede niyang isipin na wala namang halaga ang regalo , at bale - walain ito . 
 Pero ipinakikita ng kalakip na kard na ang regalo ay galing pala sa kaniyang maliit na anak na babae . 
 Bukod diyan , inubos ng kaniyang anak ang lahat ng inipon nito para mabili ang regalo . 
 Iba na ngayon ang tingin ng ina sa regalo . 
 Malamang na habang nangingilid ang kaniyang luha , niyakap niya ang kaniyang anak , at ipinahayag ang kaniyang taos - pusong pasasalamat . 
 4 , 5 . 
 Paano tinularan ni Jesus si Jehova sa pagpapakita ng pagpapahalaga sa ginagawa ng iba ? 
 Palibhasa’y alam na alam niya ang ating mga motibo at limitasyon , pinahahalagahan ni Jehova ang ating paglilingkod kung ginagawa natin ang ating buong makakaya , gaanuman ito kaliit . 
 Ganap na tinularan ni Jesus ang kaniyang Ama sa bagay na ito . 
 Alalahanin ang ulat ng Bibliya tungkol sa babaing balo na naghulog ng ilang barya . 
 “ Nang tumingin [ si Jesus ] ay nakita niya ang mayayaman na naghuhulog ng kanilang mga kaloob sa mga kabang - yaman . 
 Nang magkagayon ay nakita niya ang isang nagdarahop na babaing balo na naghulog doon ng dalawang maliit na barya na napakaliit ng halaga , at sinabi niya : ‘ Sinasabi ko sa inyo ang totoo , Ang babaing balo na ito , bagaman dukha , ay naghulog ng higit kaysa sa kanilang lahat . 
 Sapagkat ang lahat ng mga ito ay naghulog ng mga kaloob mula sa kanilang labis , ngunit ang babaing ito mula sa kaniyang kakapusan ay naghulog ng lahat ng kabuhayang taglay niya . ’ ” ​ — Lucas 21 : 1 - 4 . 
 Oo , yamang batid niya ang kalagayan ng babae ​ — na ito ay balo at dukha — ​ naunawaan ni Jesus ang tunay na halaga ng ibinigay ng babae , at lubha niya itong pinahalagahan . 
 Ganiyan din si Jehova . 
 Hindi ba nakapagpapasiglang malaman na anuman ang kalagayan mo , maaaring malugod sa iyo ang ating mapagpahalagang Diyos at ang kaniyang Anak ? 
 Ginantimpalaan ni Jehova ang Etiopeng May Takot sa Diyos 
 6 , 7 . 
 Paano ipinakita ni Jehova ang kaniyang pagpapahalaga kay Ebed - melec , at bakit ? 
 Paulit - ulit na ipinakikita sa Kasulatan na ginagantimpalaan ni Jehova ang mga gumagawa ng kaniyang kalooban . 
 Isaalang - alang ang kaniyang pakikitungo kay Ebed - melec , isang Etiopeng may takot sa Diyos na nabuhay noong panahon ni Jeremias at naglilingkod sa sambahayan ng di - tapat na hari ng Juda na si Zedekias . 
 Nalaman ni Ebed - melec na si propeta Jeremias ay pinaratangan ng sedisyon ng mga prinsipe ng Juda at ipinatapon sa isang imbakang - tubig upang mamatay sa gutom . 
 Batid ni Ebed - melec na kinapopootan si Jeremias dahil sa mensaheng ipinangangaral nito , kung kaya isinapanganib niya ang kaniyang buhay at namanhik sa hari . 
 May - katapangang nagsalita ang Etiope : “ O panginoon kong hari , ang mga lalaking ito ay gumawa ng masama sa lahat ng ginawa nila kay Jeremias na propeta , na inihagis nila sa imbakang - tubig , anupat mamamatay siya sa kinaroroonan niya dahil sa taggutom . ” 
 Sa utos ng hari , kumuha si Ebed - melec ng 30 lalaki at iniligtas nila ang propeta ng Diyos . ​ — Jeremias 38 : 8 - 13 . 
 Nakita ni Jehova na may pananampalataya si Ebed - melec , at ang pananampalatayang iyon ang tumulong sa kaniya na madaig ang anumang takot na maaaring nadama niya . 
 Kaya bilang pagpapahalaga sa ginawang ito ni Ebed - melec , sinabi ni Jehova sa kaniya sa pamamagitan ni Jeremias : “ Narito , pangyayarihin kong magkatotoo ang aking mga salita sa lunsod na ito sa ikapapahamak at hindi sa ikabubuti . . . 
 At ililigtas kita sa araw na iyon , . . . at hindi ka ibibigay sa kamay ng mga lalaki na iyong kinatatakutan . 
 Sapagkat walang pagsalang maglalaan ako sa iyo ng pagtakas . . . ; at tiyak na mapapasaiyo ang iyong kaluluwa bilang samsam , sapagkat nagtiwala ka sa akin . ” 
 Oo , iniligtas ni Jehova si Ebed - melec , pati na si Jeremias , mula sa masasamang prinsipe ng Juda at nang dakong huli , sa mga Babilonyo , nang wasakin ng mga ito ang Jerusalem . 
 “ Binabantayan [ ni Jehova ] ang mga kaluluwa ng kaniyang mga matapat ; mula sa kamay ng mga balakyot ay inililigtas niya sila , ” ang sabi sa Awit 97 : 10 . 
 “ Ang Iyong Ama na Tumitingin sa Lihim ang Gaganti sa Iyo ” 
 8 , 9 . 
 Gaya ng ipinakita ni Jesus , anong mga panalangin ang pinahahalagahan ni Jehova ? 
 Ang sinasabi ng Bibliya tungkol sa panalangin ay isa pang patotoo na pinahahalagahan ni Jehova ang ating makadiyos na debosyon . 
 “ Ang panalangin ng mga matuwid ay kalugud - lugod sa [ Diyos ] , ” ang sabi ng taong marunong . 
 Noong panahon ni Jesus , maraming relihiyosong lider ang nananalangin sa madla para pahangain ang mga tao at hindi dahil sa talagang makadiyos sila . 
 “ Taglay na nilang lubos ang kanilang gantimpala , ” ang sabi ni Jesus . 
 “ Gayunman . . . kapag mananalangin ka , ” ang tagubilin ni Jesus sa kaniyang mga tagasunod , “ pumasok ka sa iyong pribadong silid at , pagkasara ng iyong pinto , manalangin ka sa iyong Ama na nasa lihim ; sa gayon ang iyong Ama na tumitingin sa lihim ang gaganti sa iyo . ” ​ — Mateo 6 : 5 , 6 . 
 Siyempre pa , hindi hinahatulan ni Jesus ang pananalangin sa madla , yamang may mga pagkakataong siya mismo ay nanalangin sa madla . 
 Lubhang pinahahalagahan ni Jehova ang ating mga panalangin kapag ito ay taimtim at mula sa puso , na hindi iniisip na pahangain ang iba . 
 Sa katunayan , makikita sa ating personal na panalangin kung gaano kasidhi ang ating pag - ibig at pagtitiwala sa Diyos . 
 Kaya hindi kataka - taka na madalas na nagpupunta si Jesus sa pribadong mga lugar para manalangin . 
 Minsan , ginawa niya ito “ maaga sa kinaumagahan , samantalang madilim pa . ” 
 Sa isa pang pagkakataon , “ umahon siya sa bundok nang bukod upang manalangin . ” 
 At bago niya piliin ang kaniyang 12 apostol , buong gabi siyang nanalangin nang mag - isa . ​ — Marcos 1 : 35 ; Mateo 14 : 23 ; Lucas 6 : 12 , 13 . 
 Sa ano tayo makatitiyak kapag taimtim tayong nananalangin at marubdob ang ating pagnanais na paluguran ang Diyos ? 
 Tiyak na pinakinggang mabuti ni Jehova ang taos - pusong mga panalangin ng kaniyang Anak ! 
 Sa katunayan , may mga pagkakataong nanalangin si Jesus “ na may malalakas na paghiyaw at mga luha , at malugod siyang pinakinggan dahil sa kaniyang makadiyos na takot . ” 
 Kapag taimtim tayong nananalangin at marubdob ang ating pagnanais na paluguran ang Diyos gaya ni Jesus , makatitiyak tayo na pakikinggan tayong mabuti ng ating makalangit na Ama at pahahalagahan niya ang ating mga panalangin . 
 Oo , “ si Jehova ay malapit sa lahat ng tumatawag sa kaniya . . . sa katapatan . ” ​ — Awit 145 : 18 . 
 Ano ang nadarama ni Jehova sa mga bagay na ginagawa natin na hindi nakikita ng iba ? 
 Yamang pinahahalagahan ni Jehova ang ating mga panalangin kahit walang ibang nakaririnig , makatitiyak din tayong pinahahalagahan niya ang ating pagsunod sa kaniya kahit walang ibang nakakakita ! 
 Oo , alam ni Jehova ang lahat ng ginagawa natin . 
 Kaya kung tapat tayo at masunurin kahit walang nakakakita sa atin , ipinahihiwatig nito na tayo ay may “ sakdal na puso ” para kay Jehova , isa na dalisay at matatag sa paggawa ng tama . 
 Tunay ngang nagpapasaya sa puso ni Jehova ang gayong paggawi ! ​ — Kawikaan 27 : 11 ; 1 Juan 3 : 22 . 
 12 , 13 . 
 Paano natin maiingatan ang ating isip at puso at maging gaya ng tapat na alagad na si Natanael ? 
 Dahil dito , nag - iingat ang tapat na mga Kristiyano laban sa lihim na mga kasalanan na nagpaparumi sa isip at puso , gaya ng panonood ng pornograpya at karahasan . 
 Bagaman maaaring ilihim sa iba ang ilang kasalanan , batid natin na “ ang lahat ng bagay ay hubad at hayagang nakalantad sa mga mata niya na pagsusulitan natin . ” 
 Kapag sinisikap nating iwasan ang mga bagay na hindi nakalulugod kay Jehova , napananatili natin ang isang malinis na budhi at nalulugod tayong malaman na sinasang - ayunan tayo ng Diyos . 
 Oo , walang alinlangan na talagang pinahahalagahan ni Jehova ang taong “ lumalakad nang walang pagkukulang at nagsasagawa ng katuwiran at nagsasalita ng katotohanan sa kaniyang puso . ” ​ — Awit 15 : 1 , 2 . 
 Pero paano natin maiingatan ang ating isip at puso laban sa impluwensiya ng isang daigdig na talamak sa kasamaan ? 
 Bukod sa pagpapahalaga at paggamit sa lahat ng inilalaan ni Jehova para palakasin ang ating pananampalataya , dapat tayong lubusang magsikap na itakwil ang masama at gumawa ng mabuti , at kagyat na kumilos para iwaksi ang maling pagnanasa at hindi magkasala . 
 Tiyak na masisiyahan ka kung sasabihin sa iyo ni Jesus ang sinabi niya kay Natanael : “ Tingnan ninyo , isang [ tao ] na sa kaniya ay walang panlilinlang . ” 
 Nang maglaon , si Natanael , na tinatawag ding Bartolome , ay nagkapribilehiyo na maging isa sa 12 apostol ni Jesus . ​ — Marcos 3 : 16 - 19 . 
 “ Isang Mataas na Saserdote na Maawain at Tapat ” 
 Paano naiiba ang tugon ni Jesus sa sinabi ng iba tungkol sa ginawa ni Maria ? 
 Bilang “ larawan ng di - nakikitang Diyos ” na si Jehova , ganap na tinularan ni Jesus ang kaniyang Ama sa pagpapakita ng pagpapahalaga sa mga naglilingkod sa Diyos na may malinis na motibo . 
 Halimbawa , limang araw bago ihandog ni Jesus ang kaniyang buhay , siya at ang ilan sa kaniyang mga alagad ay naging mga panauhin sa tahanan ni Simon sa Betania . 
 Nang gabing iyon , ang kapatid nina Lazaro at Marta na si Maria ay “ kumuha . . . ng isang librang mabangong langis , tunay na nardo , napakamamahalin ” ( katumbas ng isang taóng kita ) , at ibinuhos niya ito sa ulo at mga paa ni Jesus . 
 “ Bakit may ganitong pag - aaksaya ? ” 
 ang sabi ng ilan . 
 Pero iba ang pangmalas ni Jesus sa ginawa ni Maria . 
 Para sa kaniya , napakabukas - palad ni Maria at lubha nitong pinahalagahan ang kaniyang nalalapit na kamatayan at libing . 
 Kaya sa halip na punahin si Maria , pinarangalan siya ni Jesus . 
 “ Saanman ipangaral ang mabuting balitang ito sa buong sanlibutan , ” ang sabi niya , “ ang ginawa ng babaing ito ay sasabihin din bilang pag - alaala sa kaniya . ” ​ — Mateo 26 : 6 - 13 . 
 15 , 16 . 
 Paano tayo nakikinabang sa bagay na nabuhay at naglingkod si Jesus sa Diyos bilang tao ? 
 Napakalaki nga ng ating pribilehiyo na magkaroon ng isang mapagpahalagang Lider gaya ni Jesus ! 
 Sa katunayan , malaki ang naitulong kay Jesus ng kaniyang buhay bilang tao para maihanda siya sa atas na inilaan sa kaniya ni Jehova ​ — ang maglingkod bilang Mataas na Saserdote at Hari , una sa kongregasyon ng mga pinahiran at pagkatapos ay sa buong sangkatauhan . ​ — Colosas 1 : 13 ; Hebreo 7 : 26 ; Apocalipsis 11 : 15 . 
 Bago siya pumarito sa lupa , may matindi nang pagmamalasakit si Jesus sa mga tao at lubha na niya silang kinagigiliwan . 
 Nang siya’y mabuhay bilang tao , higit niyang naunawaan ang mga pagsubok na nararanasan natin sa ating paglilingkod sa Diyos . 
 “ Kinailangan [ ni Jesus na ] maging tulad ng kaniyang ‘ mga kapatid ’ sa lahat ng bagay , ” ang isinulat ni apostol Pablo , “ upang siya ay maging isang mataas na saserdote na maawain at tapat . . . 
 Sapagkat yamang siya mismo ay nagdusa nang inilalagay sa pagsubok , magagawa niyang saklolohan yaong mga nalalagay sa pagsubok . ” 
 Magagawa ni Jesus na “ makiramay sa ating mga kahinaan ” dahil “ sinubok [ siya ] sa lahat ng bagay tulad natin , ngunit walang kasalanan . ” ​ — Hebreo 2 : 17 , 18 ; 4 : 15 , 16 . 
 17 , 18 . ( a ) Ano ang isinisiwalat ng mga liham sa pitong kongregasyon sa Asia Minor hinggil sa pagpapahalaga ni Jesus sa kaniyang mga tagasunod ? 
 ( b ) Sa anong atas inihahanda ang mga pinahirang Kristiyano noong panahong iyon ? 
 Makikita sa mga pananalita ni Jesus matapos siyang buhaying muli na talagang higit niyang naunawaan ang mga pagsubok ng kaniyang mga tagasunod . 
 Isaalang - alang ang kaniyang mga liham sa pitong kongregasyon sa Asia Minor , na isinulat ni apostol Juan . 
 Ganito ang sinabi ni Jesus sa kongregasyon sa Smirna : “ Alam ko ang iyong kapighatian at karalitaan . ” 
 Sa diwa ay sinasabi ni Jesus , ‘ Lubos kong naiintindihan ang mga problema ninyo ; alam na alam ko ang nararanasan ninyo . ’ 
 Nagdusa si Jesus hanggang sa kamatayan . 
 Bunga nito , higit siyang naging mahabagin at nagkaroon ng awtoridad na sabihin : “ Patunayan mong tapat ka maging hanggang sa kamatayan , at ibibigay ko sa iyo ang korona ng buhay . ” ​ — Apocalipsis 2 : 8 - 10 . 
 Ipinakikita ng mga liham sa pitong kongregasyon na alam na alam ni Jesus ang mga hamon na kinakaharap ng kaniyang mga alagad at na talagang pinahahalagahan niya ang kanilang katapatan . 
 Tandaan na ang kausap ni Jesus ay ang mga pinahirang Kristiyano na may pag - asang mamahalang kasama niya sa langit . 
 Kagaya ng kanilang Panginoon , inihahanda sila para sa kanilang dakilang atas na tumulong at maging mahabagin sa paglalaan ng mga kapakinabangang idudulot ng haing pantubos ni Kristo sa nagdurusang sangkatauhan . ​ — Apocalipsis 5 : 9 , 10 ; 22 : 1 - 5 . 
 19 , 20 . 
 Paano ipinakikita ng mga bumubuo ngayon sa “ malaking pulutong ” ang kanilang pagpapahalaga kay Jehova at sa kaniyang Anak ? 
 Sabihin pa , bukod sa kaniyang pinahirang mga tagasunod , iniibig din ni Jesus ang kaniyang matapat na “ ibang mga tupa . ” 
 Milyun - milyon sa mga ito ang bumubuo ngayon sa magiging “ malaking pulutong . . . mula sa lahat ng mga bansa , ” na makaliligtas sa dumarating na “ malaking kapighatian . ” 
 Ang mga ito ang pumapanig kay Jesus bilang pagpapahalaga sa kaniyang haing pantubos at sa kanilang pag - asang buhay na walang hanggan . 
 Paano nila ipinakikita ang kanilang pagpapahalaga ? 
 Sa pamamagitan ng ‘ pag - uukol sa Diyos ng sagradong paglilingkod araw at gabi . ’ ​ — Apocalipsis 7 : 15 - 17 . 
 Ang pambuong - daigdig na ulat noong 2006 taon ng paglilingkod , na makikita sa pahina 27 hanggang 30 , ay malinaw na patotoo na talagang nag - uukol ang mga tapat na ministrong ito ng ‘ sagradong paglilingkod kay Jehova araw at gabi . ’ 
 Sa katunayan , sa taon lamang na iyon , gumugol sila , kasama ng maliit na bilang ng nalabi ng mga pinahirang Kristiyano , ng 1,333,966,199 na oras sa pangmadlang ministeryo ​ — katumbas ng mahigit 150,000 taon ! 
 Patuloy na Ipakita ang Iyong Pagpapahalaga ! 
 21 , 22 . ( a ) May kinalaman sa pagpapakita ng pagpapahalaga , bakit lalo nang dapat mag - ingat ang mga Kristiyano sa ngayon ? 
 ( b ) Ano ang tatalakayin sa susunod na artikulo ? 
 Talagang napakalaki ng pagpapahalagang ipinakikita ni Jehova at ng kaniyang Anak sa paglilingkod ng di - sakdal na mga tao . 
 Subalit nakalulungkot , hindi pinahahalagahan ng karamihan ang ginagawa ng Diyos para sa kanila at sa halip ay nagtutuon sila ng pansin sa sarili lamang nilang kapakanan . 
 Ganito ang isinulat ni Pablo upang ilarawan ang mga tao sa “ mga huling araw ” : “ Ang mga tao ay magiging mga maibigin sa kanilang sarili , mga maibigin sa salapi . . . mga walang utang - na - loob . ” 
 Ibang - iba nga sila sa mga tunay na Kristiyano , na sa pamamagitan ng taos - pusong pananalangin , kusang - loob na pagsunod , at buong - kaluluwang paglilingkod , ipinakikita nila ang kanilang pagpapahalaga sa lahat ng ginagawa ng Diyos para sa kanila ! ​ — Awit 62 : 8 ; Marcos 12 : 30 ; 1 Juan 5 : 3 . 
 Sa susunod na artikulo , tatalakayin natin ang ilan sa maraming probisyon na maibiging inilalaan ni Jehova para palakasin ang ating pananampalataya . 
 Habang binubulay - bulay natin ang ‘ mabubuting kaloob ’ na ito , lalo nawang sumidhi ang ating pagpapahalaga sa mga ito . ​ — Santiago 1 : 17 . 
 Paano Mo Sasagutin ? 
 • Paano ipinakita ni Jehova na isa siyang mapagpahalagang Diyos ? 
 • Paano natin mapasasaya ang puso ni Jehova kahit walang ibang nakakakita sa atin ? 
 • Sa anu - anong paraan ipinakita ni Jesus ang kaniyang pagpapahalaga sa mga tagasunod niya ? 
 • Paano nakatulong kay Jesus ang kaniyang buhay bilang tao upang maging isang mahabagin at mapagpahalagang tagapamahala ? 
 [ Larawan sa pahina 17 ] 
 Kung paanong lubhang pinahahalagahan ng isang magulang ang simpleng kapahayagan ng pag - ibig ng kaniyang anak , pinahahalagahan ni Jehova ang ating paglilingkod sa kaniya kung ginagawa natin ang ating buong makakaya 
 Patuloy na Linangin ang Iyong Pagpapahalaga 
 “ Pagkahala - halaga ng iyong mga kaisipan ! 
 O Diyos , pagkarami - rami ng hustong kabuuan ng mga iyon ! ” ​ — AWIT 139 : 17 . 
 1 , 2 . 
 Bakit natin dapat pahalagahan ang Salita ng Diyos , at paano ibinulalas ng salmista ang kaniyang pagpapahalaga rito ? 
 ISANG pambihirang bagay ang natuklasan . 
 Habang kinukumpuni ang templo ni Jehova sa Jerusalem , nasumpungan ng mataas na saserdoteng si Hilkias “ ang aklat ng kautusan ni Jehova sa pamamagitan ng kamay ni Moises . ” 
 Walang alinlangang ito ang orihinal na kopya na isinulat mga 800 taon ang kaagahan ! 
 Ano kaya ang nadama ni Josias , isang haring may takot sa Diyos , nang ipakita sa kaniya ang aklat ? 
 Talagang pinahalagahan niya ito at kaagad na ipinabasa nang malakas sa kalihim na si Sapan . ​ — 2 Cronica 34 : 14 - 18 . 
 Sa ngayon , ang Salita ng Diyos , sa kabuuan o sa bahagi nito , ay mababasa na ng bilyun - bilyong tao . 
 Pero nangangahulugan ba ito na hindi na gaanong mahalaga o importante ang Kasulatan ? 
 Siyempre hindi ! 
 Sa katunayan , itinala rito ang mismong mga kaisipan ng Makapangyarihan - sa - lahat para sa ating kapakinabangan . 
 Ganito ang isinulat ng salmistang si David upang ibulalas ang kaniyang nadarama hinggil sa Salita ng Diyos : “ Sa akin ay pagkahala - halaga ng iyong mga kaisipan ! 
 O Diyos , pagkarami - rami ng hustong kabuuan ng mga iyon ! ” ​ — Awit 139 : 17 . 
 Ano ang nagpapakita na talagang nauunawaan ni David ang kaniyang kaugnayan kay Jehova ? 
 Hindi kailanman nagmaliw ang pagpapahalaga ni David kay Jehova , sa kaniyang Salita , at sa kaniyang kaayusan para sa tunay na pagsamba . 
 Ipinahayag ng maraming magagandang awit ni David ang kaniyang nadarama . 
 Halimbawa , ganito ang isinulat niya sa Awit 27 : 4 : “ Isang bagay ang hinihiling ko kay Jehova ​ — ito ang hahanapin ko , na ako ay makatahan sa bahay ni Jehova sa lahat ng mga araw ng aking buhay , upang mamasdan ang kaigayahan ni Jehova at tumingin nang may pagpapahalaga sa kaniyang templo . ” 
 Sa orihinal na Hebreo , ang pananalitang “ tumingin nang may pagpapahalaga ” ay nangangahulugang bulay - bulayin at suriin ang isang bagay , tingnan ito nang may kaluguran at paghanga . 
 Maliwanag na talagang nauunawaan ni David ang kaniyang kaugnayan kay Jehova . 
 Lubha niyang pinahahalagahan at kinaluluguran ang lahat ng inilaan ng Diyos para mapatibay ang kaniyang pananampalataya . 
 Karapat - dapat tularan ang kaniyang halimbawa . ​ — Awit 19 : 7 - 11 . 
 Pahalagahan ang Pribilehiyong Matuto ng Katotohanan sa Bibliya 
 Bakit ‘ nag - umapaw si Jesus sa kagalakan sa banal na espiritu ’ ? 
 Ang kaunawaan sa Salita ng Diyos ay hindi nakasalalay sa talino ng isa o sa edukasyong ibinibigay ng sanlibutan , na nagtataguyod ng pagmamapuri . 
 Sa halip , nakadepende ito sa di - sana - nararapat na kabaitan ni Jehova , na ipinagkakaloob niya sa mapagpakumbaba at tapat - pusong mga tao na palaisip sa kanilang espirituwal na pangangailangan . 
 Nang bulay - bulayin ni Jesus ang katotohanan na nakasulat na sa langit ang pangalan ng ilang di - sakdal na mga tao , “ nag - umapaw siya sa kagalakan sa banal na espiritu at sinabi : ‘ Hayagan kitang pinupuri , Ama , Panginoon ng langit at lupa , sapagkat maingat mong ikinubli ang mga bagay na ito mula sa marurunong at matatalino , at isiniwalat ang mga ito sa mga sanggol . ’ ” ​ — Lucas 10 : 17 - 21 . 
 Bakit dapat pahalagahan ng mga alagad ni Jesus ang mga katotohanang isiniwalat sa kanila hinggil sa Kaharian ? 
 Pagkatapos sambitin ang taos - pusong panalanging iyon , sinabi ni Jesus sa kaniyang mga alagad : “ Maligaya ang mga mata na nakakakita ng mga bagay na inyong nakikita . 
 Sapagkat sinasabi ko sa inyo , Maraming mga propeta at mga hari ang nagnais na makita ang mga bagay na inyong nakikita ngunit hindi nakita , at marinig ang mga bagay na inyong naririnig ngunit hindi narinig . ” 
 Oo , pinasigla ni Jesus ang kaniyang tapat na mga tagasunod na pahalagahan ang mahahalagang katotohanang isiniwalat sa kanila hinggil sa Kaharian . 
 Ang mga katotohanang ito ay hindi isiniwalat sa mga lingkod ng Diyos na nauna sa kanila , at tiyak na hindi ito isiniwalat sa “ marurunong at matatalino ” noong panahon ni Jesus ! ​ — Lucas 10 : 23 , 24 . 
 6 , 7 . ( a ) Bakit dapat nating pahalagahan ang katotohanan mula sa Diyos ? 
 ( b ) Anong pagkakaiba ang nakikita sa ngayon sa pagitan ng tunay at huwad na relihiyon ? 
 Sa ating panahon , may higit tayong dahilan para pahalagahan ang katotohanan mula sa Diyos , sapagkat sa pamamagitan ng kaniyang “ tapat at maingat na alipin , ” pinagkalooban ni Jehova ang kaniyang bayan ng higit na kaunawaan sa kaniyang Salita . 
 Ganito ang isinulat ni propeta Daniel hinggil sa panahon ng kawakasan : “ Marami ang magpaparoo’t parito , at ang tunay na kaalaman ay sasagana . ” 
 Hindi ka ba sumasang - ayon na naging ‘ sagana ’ sa ngayon ang kaalaman hinggil sa Diyos at na sagana sa espirituwal na pagkain ang mga lingkod ni Jehova ? 
 Kaylaking pagkakaiba ng espirituwal na kasaganaan ng bayan ng Diyos at ng kalituhan sa relihiyon ng Babilonyang Dakila ! 
 Bunga nito , maraming tao na nadidismaya o nayayamot sa huwad na relihiyon ang bumabaling sa tunay na pagsamba . 
 Sila ay mga tulad - tupa na ‘ hindi nagnanais na makibahagi sa mga kasalanan ng Babilonyang Dakila ’ ni nagnanais man na “ tumanggap ng bahagi ng kaniyang mga salot . ” 
 Inaanyayahan ni Jehova at ng kaniyang mga lingkod ang gayong mga indibiduwal na maging bahagi ng tunay na kongregasyong Kristiyano . ​ — Apocalipsis 18 : 2 - 4 ; 22 : 17 . 
 Pumapanig sa Diyos ang mga Nagpapahalaga sa Tunay na Pagsamba 
 8 , 9 . 
 Paano natutupad sa ngayon ang Hagai 2 : 7 ? 
 Ganito ang inihula ni Jehova hinggil sa kaniyang makasagisag na templo : “ Uugain ko ang lahat ng mga bansa , at ang mga kanais - nais na bagay ng lahat ng mga bansa ay darating ; at pupunuin ko ng kaluwalhatian ang bahay na ito . ” 
 Natupad ang kamangha - manghang hulang ito noong panahon ni Hagai nang muling itayo ng nagbalik na nalabi ng bayan ng Diyos ang templo sa Jerusalem . 
 Sa ngayon , may mas malaking katuparan ang mga salita ni Hagai hinggil sa dakilang espirituwal na templo ni Jehova . 
 Milyun - milyon na ang dumaragsa sa makasagisag na templong ito upang sambahin ang Diyos “ sa espiritu at katotohanan , ” at taun - taon , daan - daang libong “ kanais - nais na bagay ng lahat ng mga bansa ” ang patuloy na humuhugos dito . 
 Halimbawa , ipinakikita ng pambuong - daigdig na ulat para sa 2006 taon ng paglilingkod na 248,327 ang nabautismuhan bilang sagisag ng kanilang pag - aalay kay Jehova . 
 Nangangahulugan ito na sa katamtaman , 680 ang nababautismuhan araw - araw ! 
 Ipinakikita ng kanilang pag - ibig sa katotohanan at ng kanilang pagnanais na maglingkod kay Jehova bilang mga tagapaghayag ng Kaharian na talagang inilapit sila ng Diyos sa pagsamba sa kaniya . ​ — Juan 6 : 44 , 65 . 
 10 , 11 . 
 Ilahad ang isang karanasan na nagpapakita kung paano napahalagahan ng mga tao ang katotohanan sa Bibliya . 
 Marami sa mga tapat - pusong indibiduwal na ito ang naakit sa katotohanan dahil nakita nila ang “ pagkakaiba sa pagitan ng matuwid at ng balakyot , sa pagitan ng isa na naglilingkod sa Diyos at ng isa na hindi naglilingkod sa kaniya . ” 
 Isaalang - alang ang karanasan ng mag - asawang Protestante na sina Wayne at Virginia . 
 Marami silang katanungang hindi nasasagot . 
 Ayaw na ayaw nila sa digmaan at naguluhan sila at nadismaya nang makita nilang binabasbasan ng klero ang mga sundalo at mga sandata . 
 Habang nagkakaedad ang mag - asawa , nadama nilang binabale - wala sila ng ibang miyembro ng simbahan , bagaman ilang taon ding nagturo si Virginia ng relihiyon tuwing Linggo . 
 “ Walang dumadalaw sa amin o nangungumusta sa aming espirituwal na kalagayan , ” ang sabi nila . 
 “ Pera lang ang habol sa amin ng simbahan . 
 Dismayado kami . ” 
 Lalo pa nga silang nadismaya nang kunsintihin ng kanilang simbahan ang homoseksuwalidad . 
 Samantala , ang apo nina Wayne at Virginia at pagkatapos ang kanilang anak na babae ay naging mga Saksi ni Jehova . 
 Nagalit sina Wayne at Virginia nang malaman nila ito , pero nang maglaon , nagbago ang kanilang saloobin at pumayag na silang mag - aral ng Bibliya . 
 “ Sa loob lamang ng tatlong buwan , ” ang sabi ni Wayne , “ mas marami kaming natutuhan sa Bibliya kaysa sa natutuhan namin noong nakalipas na 70 taon ! 
 Hindi namin alam na ang pangalan pala ng Diyos ay Jehova , at wala kaming kaalam - alam tungkol sa Kaharian at sa Paraisong lupa . ” 
 Di - nagtagal , ang taimtim na mag - asawang ito ay nagsimulang dumalo sa mga Kristiyanong pagpupulong at nakibahagi sa ministeryo . 
 “ Nais naming sabihin sa lahat ang katotohanan , ” ang sabi ni Virginia . 
 Bagaman pareho na silang mahigit 80 anyos , nagpabautismo sila noong 2005 . 
 “ Natagpuan namin ang tunay na pamilyang Kristiyano , ” ang sabi nila . 
 Pahalagahan ang Pagiging ‘ Nasasangkapan Ukol sa Bawat Mabuting Gawa ’ 
 Ano ang palaging inilalaan ni Jehova sa kaniyang mga lingkod , at ano ang dapat nating gawin upang makinabang dito ? 
 Palaging tinutulungan ni Jehova ang kaniyang mga lingkod na gawin ang kaniyang kalooban . 
 Halimbawa , tumanggap si Noe ng malinaw at espesipikong mga tagubilin kung paano gagawin ang arka ​ — isang proyekto na dapat gawin nang walang mintis sa unang pagkakataon ! 
 At gayon nga ang nangyari . 
 Bakit ? 
 Dahil “ ginawa ni Noe ang ayon sa lahat ng iniutos ng Diyos sa kaniya . 
 Gayung - gayon ang ginawa niya . ” 
 Sa ngayon , lubusan ding sinasangkapan ni Jehova ang kaniyang mga lingkod upang gawin ang kaniyang kalooban . 
 Siyempre pa , ang pangunahing gawain natin ay ipangaral ang mabuting balita ng itinatag na Kaharian ng Diyos at tulungan ang mga karapat - dapat para maging mga alagad ni Jesu - Kristo . 
 At gaya ng ipinakita ng karanasan ni Noe , nakadepende ang ating tagumpay sa pagsunod natin sa Diyos . 
 Dapat nating sundin ang tagubiling inilalaan ni Jehova sa pamamagitan ng kaniyang Salita at ng kaniyang organisasyon . ​ — Mateo 24 : 14 ; 28 : 19 , 20 . 
 Paano tayo sinasanay ni Jehova ? 
 Upang magawa ito , dapat nating matutuhan kung paano ‘ gagamitin nang wasto ’ ang ating pangunahing kagamitan ​ — ang Salita ng Diyos — ​ na “ kapaki - pakinabang sa pagtuturo , sa pagsaway , sa pagtutuwid ng mga bagay - bagay , sa pagdidisiplina sa katuwiran , upang ang tao ng Diyos ay maging lubos na may kakayahan , lubusang nasangkapan ukol sa bawat mabuting gawa . ” 
 Tulad noong unang siglo , binibigyan tayo ni Jehova ng mahalagang pagsasanay sa pamamagitan ng kongregasyong Kristiyano . 
 Sa ngayon , sa 99,770 kongregasyon sa buong daigdig , idinaraos linggu - linggo ang Paaralang Teokratiko Ukol sa Ministeryo at ang Pulong sa Paglilingkod upang tulungan tayo sa ministeryo . 
 Ipinakikita mo ba ang pagpapahalaga sa importanteng mga pagpupulong na ito sa pamamagitan ng regular na pagdalo sa mga ito at pagkakapit sa mga bagay na natutuhan mo ? ​ — Hebreo 10 : 24 , 25 . 
 Paano ipinakikita ng mga lingkod ni Jehova na pinahahalagahan nila ang kanilang pribilehiyong maglingkod sa Diyos ? 
 ( Komentuhan din ang tsart sa pahina 27 - 30 . ) 
 Milyun - milyong kabilang sa bayan ng Diyos sa buong daigdig ang nagpapagal sa ministeryo bilang pagpapahalaga sa pagsasanay sa kanila . 
 Halimbawa , noong 2006 taon ng paglilingkod , 6,741,444 na mamamahayag ng Kaharian ang gumugol ng 1,333,966,199 na oras sa lahat ng pitak ng gawain , kasama na rito ang pagdaraos ng 6,286,618 pantahanang pag - aaral sa Bibliya . 
 Ilan lamang ito sa nakapagpapasiglang detalye na nakatala sa pambuong - daigdig na ulat . 
 Pakisuyong tingnan ang ulat na ito at tiyak na mapapatibay ka rito , kung paanong napatibay ang ating unang - siglong mga kapatid sa mga ulat hinggil sa paglawak ng gawaing pangangaral noong panahon nila . ​ — Gawa 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 Bakit hindi dapat panghinaan ng loob ang sinumang naglilingkod kay Jehova nang buong kaluluwa ? 
 Ipinakikita ng napakalakas na sigaw ng papuring ito sa Diyos taun - taon ang malaking pagpapahalaga ng mga lingkod ni Jehova sa kanilang pribilehiyo na makilala si Jehova at magpatotoo tungkol sa kaniya . 
 Totoo , ang hain ng papuri ng ilan sa ating mga kapatid na may - edad na , maysakit , o mahina ang pangangatawan ay maitutulad sa ilang barya na inihulog ng babaing balo . 
 Pero huwag nating kalilimutan na talagang pinahahalagahan ni Jehova at ng kaniyang Anak ang lahat ng naglilingkod sa Diyos nang buong kaluluwa , anupat ginagawa ang kanilang buong makakaya . ​ — Lucas 21 : 1 - 4 ; Galacia 6 : 4 . 
 Anu - anong kagamitan sa pagtuturo ang inilaan ng Diyos nitong nakalipas na mga panahon ? 
 Bukod sa pagsasanay sa atin sa ministeryo , sinasangkapan tayo ni Jehova ng mahuhusay na kagamitan sa pagtuturo sa pamamagitan ng kaniyang organisasyon . 
 Nitong nakalipas na mga dekada , kabilang sa mga ito ang mga aklat na Ang Katotohanan na Umaakay Patungo sa Buhay na Walang - Hanggan , Maaari Kayong Mabuhay Magpakailanman sa Paraiso sa Lupa , Ang Kaalaman na Umaakay sa Buhay na Walang - Hanggan at , sa kasalukuyan , ang aklat na Ano ba Talaga ang Itinuturo ng Bibliya ? 
 Ginagamit na mabuti ng mga talagang nagpapahalaga sa mga paglalaang ito ang mga aklat na ito sa ministeryo . 
 Gamiting Mabuti ang Aklat na Itinuturo ng Bibliya 
 17 , 18 . ( a ) Anu - anong bahagi ng aklat na Itinuturo ng Bibliya ang nais mong itampok sa iyong ministeryo ? 
 ( b ) Ano ang sinabi ng isang tagapangasiwa ng sirkito tungkol sa aklat na Itinuturo ng Bibliya ? 
 Isang pagpapala sa ministeryo ang aklat na Ano ba Talaga ang Itinuturo ng Bibliya ? 
 Mayroon itong 19 na kabanata , detalyadong apendise , at malinaw at simple ang pananalitang ginamit dito . 
 Halimbawa , tinatalakay sa kabanata 12 ang paksang “ Pamumuhay sa Paraang Nakalulugod sa Diyos . ” 
 Sa kabanatang ito , malalaman ng estudyante kung paano siya magiging kaibigan ng Diyos , na inaakala ng marami na imposible . 
 Ano ang naging tugon sa pantulong na ito sa pag - aaral ng Bibliya ? 
 Isang tagapangasiwa ng sirkito sa Australia ang nag - ulat na “ madaling nakukuha [ ng aklat na Itinuturo ng Bibliya ] ang interes ng mga may - bahay , anupat napasisigla silang makipag - usap sa atin . ” 
 Sinabi pa niya na dahil napakadaling gamitin ang aklat , “ lalong lumakas ang loob at naging mas masigla sa ministeryo ang maraming mamamahayag ng Kaharian . 
 Hindi kataka - taka na para sa ilan , itinuturing nila itong ginto ! ” 
 19 - 21 . 
 Ilahad ang ilang karanasan na nagtatampok sa kahalagahan ng aklat na Itinuturo ng Bibliya . 
 “ Sugo kayo ng Diyos , ” ang sabi ng isang babaing taga - Guyana sa payunir na dumalaw sa kaniya . 
 Hindi pa natatagalan , ang babae ay iniwan ng kaniyang kinakasama . 
 Iniwan din nito sa babae ang dalawa nilang maliliit na anak . 
 Binuklat ng payunir ang aklat na Itinuturo ng Bibliya sa kabanata 1 at binasa nang malakas ang parapo 11 , sa ilalim ng subtitulong “ Ano ang Nadarama ng Diyos Hinggil sa Kawalang - Katarungang Nararanasan Natin ? ” 
 “ Lubha siyang naantig sa mga tinalakay roon , ” ang sabi ng payunir . 
 “ Sa katunayan , kinailangan niyang magpunta sa likod ng kaniyang tindahan para umiyak . ” 
 Pumayag ang babaing ito na regular na makipag - aral ng Bibliya sa isang sister na tagaroon , at patuloy siyang sumusulong sa kaniyang pag - aaral . 
 Si José , na naninirahan sa Espanya , ay namatayan ng asawa dahil sa aksidente sa sasakyan . 
 Para aliwin ang kaniyang sarili , nagdroga siya at sumangguni sa mga sikologo . 
 Subalit hindi masagot ng mga sikologo ang tanong na lubhang gumugulo sa isip ni José : “ Bakit hinayaan ng Diyos na mamatay ang asawa ko ? ” 
 Isang araw , nakilala ni José si Francesc , na nagtatrabaho rin sa kompanyang pinagtatrabahuhan ni José . 
 Iminungkahi ni Francesc na pag - usapan nila ang kabanata 11 ng aklat na Itinuturo ng Bibliya , na pinamagatang “ Bakit Kaya Pinahihintulutan ng Diyos ang Pagdurusa ? ” 
 Lubhang humanga si José sa maka - Kasulatang paliwanag at sa ilustrasyon tungkol sa guro at estudyante . 
 Naging masikap siya sa pag - aaral ng Bibliya , dumalo ng pansirkitong asamblea , at dumadalo na ngayon sa mga pagpupulong sa Kingdom Hall sa kanilang lugar . 
 Noon pa ma’y iginagalang na ni Roman , isang 40 - anyos na negosyante sa Poland , ang Salita ng Diyos . 
 Pero dahil naging masyado siyang abala sa kaniyang trabaho , hindi siya nagpatuloy sa kaniyang pag - aaral sa Bibliya . 
 Gayunpaman , dumalo siya sa isang pandistritong kombensiyon at tumanggap ng kopya ng aklat na Itinuturo ng Bibliya . 
 Pagkatapos nito , malaki ang ipinagbago niya . 
 “ Sa tulong ng aklat na ito , ” ang sabi niya , “ naging malinaw sa akin ang lahat ng pangunahing turo sa Bibliya . ” 
 Sa ngayon , regular nang nag - aaral ng Bibliya si Roman at mahusay ang kaniyang pagsulong . 
 Patuloy na Linangin ang Iyong Pagpapahalaga 
 22 , 23 . 
 Paano natin patuloy na maipakikita ang ating pagpapahalaga sa pag - asang inilagay sa harap natin ? 
 Gaya ng ipinaliwanag sa kapana - panabik na “ Malapit Na ang Kaligtasan ! ” 
 na Pandistritong Kombensiyon , inaasam - asam ng mga tunay na Kristiyano ang ipinangako ng Diyos na “ walang - hanggang katubusan ” na naging posible dahil sa itinigis na dugo ni Jesu - Kristo . 
 Wala nang iba pang mainam na paraan upang ipakita ang ating taos - pusong pagpapahalaga sa napakahalagang pag - asang ito kundi ang patuloy na maging malinis “ mula sa patay na mga gawa upang makapag - ukol tayo ng sagradong paglilingkod sa Diyos na buháy . ” ​ — Hebreo 9 : 12 , 14 . 
 Tunay na isang himala na makita ang mahigit anim na milyong mamamahayag ng Kaharian na tapat na naglilingkod sa Diyos sa kabila ng napakatinding panggigipit na maging makasarili . 
 Patotoo rin ito na lubhang pinahahalagahan ng mga lingkod ni Jehova ang karangalang maglingkod sa Diyos . 
 Alam nila na ang kanilang “ pagpapagal may kaugnayan sa Panginoon ay hindi sa walang kabuluhan . ” 
 Patuloy nawa nating linangin ang gayong pagpapahalaga ! ​ — 1 Corinto 15 : 58 ; Awit 110 : 3 . 
 Paano Mo Sasagutin ? 
 • Ano ang matututuhan natin sa salmista hinggil sa pagpapahalaga sa Diyos at sa Kaniyang mga paglalaan para mapatibay ang ating pananampalataya ? 
 • Paano natutupad sa ngayon ang Hagai 2 : 7 ? 
 • Paano sinasangkapan ni Jehova ang kaniyang mga lingkod upang mapaglingkuran nila siya sa mabisang paraan ? 
 • Ano ang maaari mong gawin upang ipakita ang iyong pagpapahalaga sa kabutihan ni Jehova ? 
 [ Chart sa pahina 27 - 30 ] 
 ULAT SA 2006 TAON NG PAGLILINGKOD NG MGA SAKSI NI JEHOVA SA BUONG DAIGDIG 
 ( Tingnan ang publikasyon ) 
 [ Mga larawan sa pahina 25 ] 
 Lubusan tayong sinasangkapan ni Jehova upang gawin ang kaniyang kalooban 
 Mga Asawang Lalaki ​ — Kilalanin ang Pagkaulo ni Kristo 
 “ Ang ulo ng bawat lalaki ay ang Kristo . ” ​ — 1 CORINTO 11 : 3 . 
 1 , 2 . ( a ) Paano maaaring sukatin ang tagumpay ng isang asawang lalaki ? 
 ( b ) Bakit napakahalagang kilalanin na ang Diyos ang nagpasimula ng pag - aasawa ? 
 PAANO mo susukatin ang tagumpay ng isang asawang lalaki ? 
 Sa talino o pisikal na kakayahan ba ? 
 Sa kaniyang kakayahang kumita nang malaki ? 
 O sa mapagmahal at mabait na pakikitungo sa kaniyang asawa at mga anak ? 
 Pagdating sa huling nabanggit , maraming asawang lalaki ang nagkukulang dahil naiimpluwensiyahan sila ng sanlibutan at ng pamantayan ng tao . 
 Bakit ? 
 Pangunahin nang dahil sa hindi nila kinikilala at sinusunod ang patnubay ng Tagapagpasimula ng pag - aasawa ​ — ang Isa na ‘ kumuha ng tadyang mula sa lalaki at ginawang isang babae at dinala ito sa lalaki . ’ ​ — Genesis 2 : 21 - 24 . 
 Pinatunayan ni Jesu - Kristo ang ulat na ito ng Bibliya kung paano pinasimulan ng Diyos ang pag - aasawa , na sinasabi sa mga kritiko noon : “ Hindi ba ninyo nabasa na siya na lumalang sa kanila mula sa pasimula ay ginawa silang lalaki at babae at nagsabi , ‘ Sa dahilang ito ay iiwan ng lalaki ang kaniyang ama at ang kaniyang ina at pipisan sa kaniyang asawa , at ang dalawa ay magiging isang laman ’ ? 
 Kung kaya hindi na sila dalawa , kundi isang laman . 
 Kaya nga , ang pinagtuwang ng Diyos [ sa pag - aasawa ] ay huwag paghiwalayin ng sinumang tao . ” 
 Ang totoo , para maging matagumpay ang pag - aasawa , dapat kilalanin na ang Diyos ang nagpasimula nito at na ang tagumpay ay nakadepende sa pagsunod sa tagubilin ng Salita ng Diyos , ang Bibliya . 
 Ang Susi sa Tagumpay ng Asawang Lalaki 
 3 , 4 . ( a ) Bakit alam na alam ni Jesus ang tungkol sa pag - aasawa ? 
 ( b ) Sino ang makasagisag na asawa ni Jesus , at paano dapat pakitunguhan ng mga asawang lalaki ang kanilang kabiyak ? 
 Para magtagumpay ang asawang lalaki , dapat niyang pag - aralan ang sinabi ni Jesus at tularan ang Kaniyang ginawa . 
 Alam na alam niya ang paksang ito dahil nasaksihan niya ang paglalang sa unang mag - asawa at ang kasal ng mga ito . 
 Sinabi sa kaniya ng Diyos na Jehova : “ Gawin natin ang tao ayon sa ating larawan , ayon sa ating wangis . ” 
 Oo , kausap noon ng Diyos ang Isa na unang - una Niyang nilalang at “ nasa piling niya . . . bilang isang dalubhasang manggagawa . ” 
 Ang Isang ito “ ang panganay sa lahat ng nilalang . ” 
 Siya ang “ pasimula ng paglalang ng Diyos , ” na umiiral na bago pa man lalangin ang uniberso . ​ — Colosas 1 : 15 ; Apocalipsis 3 : 14 . 
 Tinawag si Jesus na “ Kordero ng Diyos , ” at makasagisag na inilarawan bilang asawang lalaki . 
 Minsan ay sinabi ng isang anghel : “ Halika rito , ipakikita ko sa iyo ang kasintahang babae , ang asawa ng Kordero . ” 
 Sino ang kasintahan , o ang asawang iyon ? 
 “ Ang asawa ng Kordero ” ay binubuo ng tapat at pinahiran - ng - espiritung mga tagasunod ni Kristo , na makakasama niya sa pamamahala sa langit . 
 Kaya ang pakikitungo ni Jesus sa kaniyang mga alagad habang kasama niya sila sa lupa ay nagsisilbing huwaran kung paano dapat pakitunguhan ng mga asawang lalaki ang kanilang kabiyak . 
 Kanino nagsisilbing huwaran si Jesus ? 
 Oo , ayon sa Bibliya , si Jesus ay isang huwaran sa lahat ng kaniyang mga tagasunod , gaya ng mababasa natin : “ Si Kristo ay nagdusa para sa inyo , na nag - iwan sa inyo ng huwaran upang maingat ninyong sundan ang kaniyang mga yapak . ” 
 Gayunman , ang mga kalalakihan ang lalo nang dapat tumulad sa kaniya . 
 Ang sabi ng Bibliya : “ Ang ulo ng bawat lalaki ay ang Kristo ; ang ulo naman ng babae ay ang lalaki ; ang ulo naman ng Kristo ay ang Diyos . ” 
 Yamang si Kristo ang ulo ng lalaki , dapat tularan ng mga asawang lalaki ang kaniyang halimbawa . 
 Kaya naman , dapat sundin ang simulain ng pagkaulo upang maging matagumpay at maligaya ang pamilya . 
 Kailangang maging mapagmahal ang mga asawang lalaki sa kani - kanilang kabiyak gaya ng pakikitungo ni Jesus sa kaniyang makasagisag na asawa , ang kaniyang pinahirang mga alagad . 
 Pagharap sa mga Problema ng Mag - asawa 
 Ayon sa 1 Pedro 3 : 7 , paano dapat pakitunguhan ng mga asawang lalaki ang kani - kanilang kabiyak ? 
 Sa magulong sanlibutan ngayon , lalo nang dapat tularan ng mga asawang lalaki ang halimbawa ni Jesus sa pagiging mapagpasensiya , mapagmahal , at matatag sa pagsunod sa matuwid na mga simulain . 
 Hinggil sa huwarang iniwan ni Jesus , mababasa natin sa Bibliya : “ Kayong mga asawang lalaki , patuloy na manahanang kasama [ ng inyong kabiyak ] sa katulad na paraan ayon sa kaalaman . ” 
 Oo , dapat na may kaalaman ang mga asawang lalaki sa pagharap sa mga problema nilang mag - asawa gaya ng pagharap ni Jesus sa mga suliranin . 
 Mas malalaking pagsubok ang dinanas ni Jesus kaysa kaninuman , pero alam niyang si Satanas , ang mga demonyo , at ang napakasamang sanlibutan ang may kagagawan nito . 
 Hindi kailanman ikinagulat ni Jesus ang mga pagsubok , kaya hindi rin dapat magulat ang mga mag - asawa kung dumanas man sila ng “ kapighatian sa kanilang laman . ” 
 Nagbababala ang Bibliya na daranas ng gayong kapighatian ang mga nag - aasawa . ​ — 1 Corinto 7 : 28 . 
 7 , 8 . ( a ) Ano ang ibig sabihin ng pananahanang kasama ng asawang babae ayon sa kaalaman ? 
 ( b ) Bakit karapat - dapat pag - ukulan ng karangalan ang mga asawang babae ? 
 Ayon sa Bibliya , dapat manahanan ang mga asawang lalaki sa kani - kanilang kabiyak “ ayon sa kaalaman , na pinag - uukulan sila ng karangalang gaya ng sa isang mas mahinang sisidlan , yaong may katangiang pambabae . ” 
 Sa halip na pagmalupitan ang kaniyang asawa , gaya ng inihula ng Bibliya na karaniwang gagawin ng mga lalaki , igagalang ng isang asawang lalaking may pagsang - ayon ng Diyos ang kaniyang kabiyak . 
 Ituturing niya siyang gaya ng isang mahalagang pag - aari , at hindi niya ito sasaktan kailanman . 
 Sa halip , isasaalang - alang niya ang damdamin nito , anupat palagi itong pakikitunguhan nang may paggalang at dignidad . 
 Bakit angkop lamang na mag - ukol ng karangalan ang mga asawang lalaki sa kani - kanilang kabiyak ? 
 Sumasagot ang Bibliya : “ Yamang kayo ay mga tagapagmana ring kasama nila ng di - sana - nararapat na biyaya ng buhay , upang hindi mahadlangan ang inyong mga panalangin . ” 
 Kailangang maunawaan ng mga asawang lalaki na hindi nakahihigit sa paningin ni Jehova ang pagsamba ng isang lalaki sa pagsamba ng isang babae . 
 Ang mga babaing sinasang - ayunan ng Diyos ay gagantimpalaan din ng walang - hanggang buhay gaya ng mga lalaki ​ — marami pa nga ang mabubuhay sa langit , kung saan “ walang lalaki ni babae man . ” 
 Kaya dapat tandaan ng mga asawang lalaki na ang pinahahalagahan ng Diyos sa isang tao ay ang katapatan nito . 
 Hindi mahalaga kung ang isa ay lalaki , babae , o bata . ​ — 1 Corinto 4 : 2 . 
 ( a ) Ayon kay Pedro , bakit dapat marangal na pakitunguhan ng mga asawang lalaki ang kani - kanilang kabiyak ? 
 ( b ) Paano marangal na pinakitunguhan ni Jesus ang mga kababaihan ? 
 Ang kahalagahan ng marangal na pakikitungo ng asawang lalaki sa kaniyang kabiyak ay idiniin ni apostol Pedro sa kaniyang huling pananalitang , “ upang hindi mahadlangan ang inyong mga panalangin . ” 
 Napakapanganib nga ng maaaring idulot ng gayong hadlang ! 
 Mahaharang pa nga nito ang mga panalangin ng asawang lalaki , gaya ng nangyari sa nagpabayang mga lingkod ng Diyos noon . 
 Isang katalinuhan nga na pag - aralan ng mga Kristiyanong lalaki ​ — may asawa o nagbabalak pa lamang mag - asawa — ​ ang marangal na pakikitungo ni Jesus sa mga babae . 
 Isinama niya sila sa pangangaral , at naging mabait at magalang siya sa kanila . 
 Minsan , sa mga babae pa nga unang isiniwalat ni Jesus ang nakabibiglang katotohanan , at sinabihan silang ipaalam ito sa mga kalalakihan ! ​ — Mateo 28 : 1 , 8 - 10 ; Lucas 8 : 1 - 3 . 
 Huwaran Lalo na sa mga Asawang Lalaki 
 10 , 11 . ( a ) Bakit kailangang pag - aralan lalo na ng mga asawang lalaki ang huwarang iniwan ni Jesus ? 
 ( b ) Paano maipakikita ng mga asawang lalaki ang pag - ibig sa kanilang kabiyak ? 
 Gaya ng nabanggit na , inihahambing ng Bibliya ang ugnayan ng mag - asawa sa ugnayan ni Kristo at ng kaniyang “ kasintahang babae , ” ang kaniyang kongregasyon ng pinahirang mga tagasunod . 
 Sinasabi ng Bibliya : “ Ang asawang lalaki ang ulo ng kaniyang asawang babae kung paanong ang Kristo rin ay ulo ng kongregasyon . ” 
 Ang mga salitang ito ang dapat magpakilos sa mga asawang lalaki na suriin ang paraan ni Jesus ng pangunguna , o pag - akay , sa kaniyang mga tagasunod . 
 Tanging sa paggawa lamang nito wastong matutularan ng mga asawang lalaki ang huwarang iniwan ni Jesus anupat pinaglalaanan ang kanilang kabiyak ng tagubilin , pag - ibig , at pangangalaga , gaya ng ginawa ni Jesus sa kaniyang kongregasyon . 
 “ Mga asawang lalaki , patuloy na ibigin ang inyu - inyong asawang babae , ” ang paghimok ng Bibliya sa mga Kristiyano , “ kung paanong inibig din ng Kristo ang kongregasyon at ibinigay ang kaniyang sarili ukol dito . ” 
 Sa naunang kabanata ng Efeso , “ ang kongregasyon ” ay tinatawag na “ katawan ng Kristo . ” 
 Ang makasagisag na katawang ito ay binubuo ng maraming babae’t lalaki , na pawang mahalaga para gumana nang mahusay ang katawan . 
 Mangyari pa , si Jesus “ ang ulo ng katawan , ang kongregasyon . ” ​ — Efeso 4 : 12 ; Colosas 1 : 18 ; 1 Corinto 12 : 12 , 13 , 27 . 
 Paano ipinakita ni Jesus ang pag - ibig sa kaniyang makasagisag na katawan ? 
 Nagpakita si Jesus ng pag - ibig sa kaniyang makasagisag na katawan , “ ang kongregasyon , ” lalo na sa pamamagitan ng mapagmahal na pagmamalasakit sa kapakanan ng mga magiging miyembro nito . 
 Halimbawa , nang mapagod ang kaniyang mga alagad , sinabi niya : “ Halikayo . . . sa isang liblib na dako at magpahinga nang kaunti . ” 
 Hinggil sa mga ginawa ni Jesus ilang oras lamang bago siya patayin , isinulat ng isa sa kaniyang mga apostol : “ Si Jesus , yamang inibig niya ang mga sariling kaniya [ samakatuwid nga , mga miyembro ng kaniyang makasagisag na katawan ] . . . , ay umibig sa kanila hanggang sa wakas . ” 
 Napakagandang huwaran nga ang iniwan ni Jesus kung paano dapat pakitunguhan ng mga asawang lalaki ang kanilang kabiyak ! 
 Paano dapat ibigin ng mga asawang lalaki ang kani - kanilang kabiyak ? 
 Patuloy na ginamit ni apostol Pablo ang huwarang iniwan ni Jesus para sa mga asawang lalaki nang payuhan niya sila : “ Dapat ibigin ng mga asawang lalaki ang kani - kanilang asawang babae na gaya ng sa kanilang sariling mga katawan . 
 Siya na umiibig sa kaniyang asawang babae ay umiibig sa kaniyang sarili , sapagkat walang taong napoot kailanman sa kaniyang sariling laman ; kundi pinakakain at inaaruga niya ito , gaya ng ginagawa rin ng Kristo sa kongregasyon . ” 
 Sinabi pa ni Pablo : “ Ibigin din ng bawat isa sa inyo ang kani - kaniyang asawang babae gaya ng ginagawa niya sa kaniyang sarili . ” ​ — Efeso 5 : 28 , 29 , 33 . 
 Paano tinatrato ng asawang lalaki ang kaniyang di - sakdal na katawan , at ano ang itinuturo nito tungkol sa dapat na maging pakikitungo niya sa kaniyang asawa ? 
 Pag - isipan ang mga sinabi ni Pablo . 
 Sasaktan ba ng isang matinong tao ang kaniyang sarili ? 
 Kapag natalisod ang isang lalaki , sisisihin ba niya at pupukpukin ang kaniyang paa ? 
 Siyempre hindi ! 
 Hihiyain ba ng asawang lalaki ang kaniyang sarili sa harap ng kaniyang mga kaibigan o itsitsismis ang kaniyang mga pagkukulang ? 
 Hindi ! 
 Kung gayon , bakit niya pagsasalitaan , o sasaktan pa nga , ang kaniyang kabiyak kung magkamali ito ? 
 Dapat isipin ng asawang lalaki hindi lamang ang kaniyang kapakanan kundi pati ang kapakanan ng kaniyang asawa . ​ — 1 Corinto 10 : 24 ; 13 : 5 . 
 ( a ) Ano ang ginawa ni Jesus nang magkulang ang kaniyang mga alagad ? 
 ( b ) Ano ang matututuhan natin sa kaniyang halimbawa ? 
 Tingnan natin kung paano ipinakita ni Jesus ang kaniyang pagmamalasakit sa kaniyang mga alagad sa kabila ng kanilang pagkukulang noong gabing bago siya patayin . 
 Kahit paulit - ulit niyang hiniling na manalangin sila , tatlong beses pa rin silang nakatulog sa hardin ng Getsemani . 
 Bigla silang pinalibutan ng armadong mga lalaki . 
 Tinanong ni Jesus ang mga lalaki : “ Sino ang hinahanap ninyo ? ” 
 Nang sumagot sila : “ Si Jesus na Nazareno , ” sinabi niya : “ Ako nga siya . ” 
 Dahil alam niyang “ dumating na ang oras ” ng kaniyang kamatayan , sinabi niya : “ Samakatuwid , kung ako nga ang hinahanap ninyo , hayaan ninyong umalis ang mga ito . ” 
 Palaging iniisip ni Jesus ang kapakanan ng kaniyang mga alagad — na kabilang sa kaniyang makasagisag na kasintahan — at inilalayo niya sila sa kapahamakan . 
 Kung susuriin ng mga asawang lalaki kung paano pinakitunguhan ni Jesus ang kaniyang mga alagad , marami silang matututuhang simulain kung paano nila dapat pakitunguhan ang kanilang kabiyak . ​ — Juan 18 : 1 - 9 ; Marcos 14 : 34 - 37 , 41 . 
 Hindi Lamang Udyok ng Emosyon ang Pag - ibig ni Jesus 
 Paano itinuwid ni Jesus si Marta ? 
 Sinasabi ng Bibliya : “ Iniibig nga ni Jesus si Marta at ang kaniyang kapatid na babae at si Lazaro ” na madalas magpatulóy sa kaniya sa kanilang tahanan . 
 Pero hindi ito dahilan upang hindi na niya payuhan si Marta nang unahin nito ang paghahanda ng pagkain , anupat hindi tuloy siya masyadong nakapakinig sa mga turo ni Jesus . 
 Ang sabi niya : “ Marta , Marta , ikaw ay nababalisa at nababagabag tungkol sa maraming bagay . 
 Gayunman , iilang bagay ang kinakailangan , o isa lamang . ” 
 Tiyak na hindi nahirapan si Marta na tanggapin ang payo ni Jesus dahil nadama niya ang pagmamalasakit nito . 
 Gayundin naman , dapat na maging maingat sa pagsasalita ang mga asawang lalaki at pakitunguhan ang kani - kanilang kabiyak sa mabait at mapagmahal na paraan . 
 Pero kung kailangan ang pagtutuwid , dapat lamang na sabihin ito gaya ng ginawa ni Jesus . 
 17 , 18 . ( a ) Paano sinaway ni Pedro si Jesus , at bakit kailangang ituwid si Pedro ? 
 ( b ) Ano ang responsibilidad ng isang asawang lalaki ? 
 Minsan naman , sinabi ni Jesus sa kaniyang mga apostol na dapat siyang pumunta sa Jerusalem , kung saan pag - uusigin siya ng ‘ matatandang lalaki at mga punong saserdote at mga eskriba , at papatayin , at sa ikatlong araw ay ibabangon . ’ 
 Dahil dito ay dinala ni Pedro si Jesus sa isang tabi at sinimulan siyang sawayin , na sinasabi : “ Maging mabait ka sa iyong sarili , Panginoon ; hindi kailanman mangyayari sa iyo ang kahihinatnang ito . ” 
 Maliwanag na nadala si Pedro ng kaniyang emosyon . 
 Dapat siyang ituwid . 
 Kaya sinabi ni Jesus sa kaniya : “ Lumagay ka sa likuran ko , Satanas ! 
 Ikaw ay isang katitisuran sa akin , sapagkat iniisip mo , hindi ang mga kaisipan ng Diyos , kundi yaong sa mga tao . ” ​ — Mateo 16 : 21 - 23 . 
 Kasasabi pa lamang ni Jesus kung ano ang kalooban ng Diyos ​ — samakatuwid nga , magdurusa siya ng maraming bagay at papatayin . 
 Kaya hindi dapat na sinaway ni Pedro si Jesus . 
 Oo , kailangan ni Pedro ang mahigpit na pagtutuwid , gaya rin natin kung minsan . 
 Bilang ulo ng pamilya , may awtoridad at responsibilidad ang asawang lalaki na ituwid ang kaniyang pamilya , pati na ang kaniyang asawa . 
 Bagaman kailangan ang mahigpit na pagtutuwid , dapat itong gawin sa mabait at mapagmahal na paraan . 
 Kaya kung paanong itinuwid ni Jesus ang pananaw ni Pedro , kailangan din kung minsan na gawin ito ng mga asawang lalaki sa kani - kanilang kabiyak . 
 Halimbawa , baka kailangang mabait na sabihan ng isang asawang lalaki ang kaniyang kabiyak tungkol sa pananamit , pagsusuot ng alahas , o pagme - make - up kung hindi na ito mahinhin gaya ng hinihiling sa Kasulatan . ​ — 1 Pedro 3 : 3 - 5 . 
 Makabubuting Maging Mapagpasensiya ang mga Asawang Lalaki 
 19 , 20 . ( a ) Ano ang naging problema ng mga apostol ni Jesus , at paano ito nilutas ni Jesus ? 
 ( b ) Gaano katagumpay ang pagsisikap ni Jesus ? 
 Kung may pagkakamali na kailangang itawag - pansin , hindi dapat laging asahan ng mga asawang lalaki na agad magtatagumpay ang kanilang taimtim na pagsisikap na ituwid ito . 
 Paulit - ulit na sinikap ni Jesus na ituwid ang saloobin ng kaniyang mga apostol . 
 Halimbawa , nagtalu - talo sila minsan kung sino sa kanila ang pinakadakila . 
 Naulit na naman ito nang papatapos na ang ministeryo ni Jesus . 
 Hindi pa natatagalan pagkatapos nito , isinaayos ni Jesus na ipagdiwang nila ang kaniyang huling Paskuwa . 
 Kaugalian noon na hugasan ang maruruming paa ng iba , pero sa pagkakataong ito , wala isa man lamang sa kanila ang nagkusang gumawa ng hamak na gawaing ito . 
 Si Jesus ang nagkusa . 
 Saka niya sinabi : “ Nagbigay ako ng parisan para sa inyo . ” ​ — Juan 13 : 2 - 15 . 
 Kung mapagpakumbaba ang mga asawang lalaki gaya ni Jesus , malamang na makipagtulungan at sumuporta ang kani - kanilang kabiyak . 
 Pero kailangang maging mapagpasensiya . 
 Noong gabi mismo ng Paskuwa , nagtalo na naman ang mga apostol kung sino sa kanila ang pinakadakila . 
 Kailangan ang panahon at hindi madaling mabago ang mga saloobin at paggawi . 
 Ngunit sulit na sulit naman kapag nangyari ito , gaya ng nangyari sa mga apostol ! 
 Sa pagharap sa mga hamon sa ngayon , ano ang dapat tandaan at gawin ng mga asawang lalaki ? 
 Sa ngayon , mas mabibigat na hamon ang napapaharap sa mga mag - asawa . 
 Hindi na sineseryoso ng marami ang panata sa pag - aasawa . 
 Kaya nga , kayong mga asawang lalaki , alalahanin kung sino ang nagpasimula ng pag - aasawa . 
 Tandaan na ang pag - aasawa ay pinasimulan ng ating maibiging Diyos na si Jehova . 
 Ibinigay niya ang kaniyang Anak na si Jesus hindi lamang bilang ating Manunubos ​ — ating Tagapagligtas — ​ kundi bilang huwaran din naman na dapat tularan ng mga asawang lalaki . ​ — Mateo 20 : 28 ; Juan 3 : 29 ; 1 Pedro 2 : 21 . 
 Paano Mo Sasagutin ? 
 • Bakit mahalagang kilalanin ang nagpasimula ng pag - aasawa ? 
 • Sa anu - anong paraan dapat ibigin ng mga asawang lalaki ang kani - kanilang kabiyak ? 
 • Anu - anong halimbawa ng pakikitungo ni Jesus sa kaniyang mga alagad ang nagpapakita kung paano dapat gamitin ng asawang lalaki ang kaniyang pagkaulo gaya ni Kristo ? 
 [ Larawan sa pahina 14 ] 
 Bakit dapat suriin ng mga asawang lalaki ang halimbawa ni Jesus sa pakikitungo sa mga kababaihan ? 
 [ Larawan sa pahina 15 ] 
 Nang mapagod ang kaniyang mga alagad , nagpakita ng konsiderasyon si Jesus 
 [ Larawan sa pahina 16 ] 
 Dapat na maging mabait at maingat sa pagsasalita ang mga asawang lalaki kapag nagpapayo sa kani - kanilang kabiyak 
 Mga Asawang Babae ​ — Matinding Igalang ang Inyong Asawa 
 “ Ang mga asawang babae ay magpasakop sa kani - kanilang asawang lalaki . ” ​ — EFESO 5 : 22 . 
 Bakit kadalasang mahirap igalang ang asawang lalaki ? 
 SA MARAMING lupain , kapag ikinakasal ang magkasintahan , nananata ang nobya at nangangakong matinding igagalang ang kaniyang asawa . 
 Pero nagiging madali o mahirap tuparin ang panatang ito depende sa pakikitungo ng mga asawang lalaki sa kanilang kabiyak . 
 Gayunman , may magandang pasimula ang pag - aasawa . 
 Kumuha ang Diyos ng tadyang mula kay Adan , ang unang lalaki , at ginawa itong babae . 
 Napabulalas si Adan : “ Ito sa wakas ay buto ng aking mga buto at laman ng aking laman . ” ​ — Genesis 2 : 19 - 23 . 
 Paano nagbago kamakailan ang papel at saloobin ng mga babae hinggil sa pag - aasawa ? 
 Sa kabila ng magandang pasimulang iyon , isang kilusang tinatawag na kalayaan ng mga kababaihan ( women’s liberation ) ​ — nilayong makalaya ang mga kababaihan sa panunupil ng mga kalalakihan — ​ ang nagsimula noong unang mga taon ng dekada ng 1960 sa Estados Unidos . 
 Noon , mga 300 asawang lalaki sa bawat 1 asawang babae ang umaabandona sa kanilang pamilya . 
 Sa pagtatapos ng dekada ng 1960 , ito ay naging 100 sa 1 . 
 Sa ngayon ay waring dumarami na rin ang mga babaing nagmumura , umiinom , naninigarilyo , at nagiging imoral na gaya ng mga lalaki . 
 Mas masaya ba ngayon ang mga kababaihan ? 
 Hindi . 
 Sa ilang bansa , mga kalahati ng bilang ng mga nag - aasawa ang nauuwi sa diborsiyo . 
 Nakabuti ba o nakasama ang pagsisikap ng mga babae na mapabuti ang kanilang pag - aasawa ? ​ — 2 Timoteo 3 : 1 - 5 . 
 Ano ba talaga ang problemang nakaaapekto sa pag - aasawa ? 
 Ano ba talaga ang problema ? 
 Sa paanuman , ito ang problemang lumitaw mula nang tuksuhin si Eva ng rebeldeng anghel , “ ang orihinal na serpiyente , ang tinatawag na Diyablo at Satanas . ” 
 Pinalabo ni Satanas ang mga turo ng Diyos . 
 Halimbawa , pinalabas ng Diyablo na mahigpit at mapaniil ang kaayusan ng pag - aasawa . 
 Ang propagandang itinataguyod niya sa pamamagitan ng media ng sanlibutang ito ​ — na pinamumunuan niya — ​ ay dinisenyo upang ang mga tagubilin ng Diyos ay magmistulang di - makatuwiran at lipas na . 
 Subalit kung magiging bukás ang ating isipan sa pagsusuri sa sinasabi ng Diyos hinggil sa papel ng isang asawang babae , makikita nating kapaki - pakinabang at praktikal nga ang Salita ng Diyos . 
 Babala sa mga Mag - aasawa 
 4 , 5 . ( a ) Bakit dapat mag - ingat kapag nagbabalak mag - asawa ? 
 ( b ) Ano muna ang dapat gawin ng isang babae bago pumayag magpakasal ? 
 Nagbababala ang Bibliya . 
 Sinasabi nito na sa sanlibutang ito na pinamumunuan ng Diyablo , kahit ang mga matagumpay sa pag - aasawa ay daranas pa rin ng “ kapighatian . ” 
 Kaya bagaman kaayusan ng Diyos ang pag - aasawa , binababalaan ng Bibliya ang mga pumapasok dito . 
 Sinabi ng isang kinasihang manunulat ng Bibliya tungkol sa isang asawang babae na namatayan ng asawa at sa gayo’y malaya nang mag - asawang muli : “ Siya ay mas maligaya kung mananatili siya sa kaniyang kalagayan . ” 
 Inirekomenda rin ni Jesus ang pananatiling walang asawa para sa mga “ makapaglalaan ng dako para rito . ” 
 Gayunman , kung mag - aasawa ang isa , dapat na “ tangi lamang sa Panginoon , ” samakatuwid nga , sa isa na nakaalay at bautisadong mananamba ng Diyos . — 1 Corinto 7 : 28 , 36 - 40 ; Mateo 19 : 10 - 12 . 
 Ang babae lalo na ang dapat na maging pihikan sa pagpili ng mapapangasawa dahil nagbababala ang Bibliya : “ Ang isang babaing may asawa ay natatalian ng kautusan sa kaniyang asawa . ” 
 Magiging “ malaya [ lamang siya ] mula sa kautusan ” ng kaniyang asawa kapag namatay ito o nakagawa ng imoralidad at nagdiborsiyo sila dahil dito . 
 Ang pag - ibig sa unang pagkikita ay maaaring isang nakakakilig na relasyon , pero hindi ito batayan para sa isang maligayang pagsasama . 
 Kaya dapat tanungin ng isang dalaga ang kaniyang sarili , ‘ Handa ba akong magpasakop sa kautusan ng lalaking ito ? ’ 
 Ang tanong na ito ay dapat pag - isipan bago magpakasal at hindi pagkatapos . 
 Anong pagpapasiya ang maaaring gawin ng karamihan sa mga babae ngayon , at bakit ito napakahalaga ? 
 Sa maraming lugar sa ngayon , makapagpapasiya ang babae kung tatanggapin niya o tatanggihan ang alok na pagpapakasal . 
 Pero ito na marahil ang pinakamahirap gawin ng isang babae , dahil maaaring napakatindi ng kaniyang paghahangad na madama ang matalik na ugnayan at pag - ibig na para lamang sa mga mag - asawa . 
 Sinabi ng isang manunulat : “ Miyentras gustung - gusto nating gawin ang isang bagay ​ — pag - aasawa man o pag - akyat sa bundok — ​ mas malamang na hindi natin makita ang panganib at ang pinakikinggan lamang natin ay ang mga gusto nating marinig . ” 
 Ang padalus - dalos na pagpapasiya ng isang umaakyat sa bundok ay maaari niyang ikamatay ; kapaha - pahamak din ang maaaring ibunga ng di - matalinong pagpili ng mapapangasawa . 
 Anong matalinong payo ang ibinigay sa paghanap ng mapapangasawa ? 
 Dapat pag - isipang mabuti ng isang babae kung ano ang nasasangkot sa pagpapasakop sa kautusan ng lalaking nag - aalok sa kaniya ng kasal . 
 Ilang taon na ang nakalilipas , isang dalagang taga - India ang mapagpakumbabang nagsabi : “ Ang ating mga magulang ay mas matanda at makaranasan , at hindi sila basta - basta nalilinlang na gaya natin . . . . 
 Napakadali kong magkamali . ” 
 Mahalaga ang tulong ng mga magulang at ng iba . 
 Isang matalinong tagapayo ang matagal nang nagmumungkahi sa mga kabataan na kilalanin ang mga magulang ng kanilang mapapangasawa at obserbahang mabuti kung paano ito nakikitungo sa mga magulang at kapamilya nito . 
 Kung Paano Nagpasakop si Jesus 
 8 , 9 . ( a ) Ano ang pangmalas ni Jesus sa pagpapasakop niya sa Diyos ? 
 ( b ) Ano ang mga kapakinabangan sa pagpapasakop ? 
 Bagaman hindi madaling magpasakop , maaari itong ituring ng mga kababaihan na isang karangalan , na gaya ng turing dito ni Jesus . 
 Bagaman ang pagpapasakop sa Diyos ay nagdulot sa kaniya ng pagdurusa , pati na ng kamatayan sa pahirapang tulos , nagalak pa rin siyang magpasakop sa Diyos . 
 Maaaring maging huwaran ng mga kababaihan si Jesus , sapagkat sinasabi ng Bibliya : “ Ang ulo . . . ng babae ay ang lalaki ; ang ulo naman ng Kristo ay ang Diyos . ” 
 Gayunman , kapansin - pansin na hindi lamang ang mga babaing nag - aasawa ang dapat magpasakop sa pagkaulo ng lalaki . 
 Ipinaliliwanag ng Bibliya na ang mga babae , may - asawa man o wala , ay dapat magpasakop sa pagkaulo ng kuwalipikadong Kristiyanong lalaki na nangangasiwa sa kongregasyon . 
 Kapag sumusunod ang mga babae sa tagubiling ito ng Diyos , nagiging huwaran sila ng mga anghel sa organisasyon ng Diyos . 
 Bukod diyan , sa pamamagitan ng kanilang magandang halimbawa at praktikal na mga mungkahi , tinuturuan ng nakatatandang mga babaing may asawa ang mga nakababata na ‘ magpasakop sa kani - kanilang asawa . ’ ​ — Tito 2 : 3 - 5 . 
 Anong halimbawa ng pagiging mapagpasakop ang iniwan ni Jesus ? 
 Alam ni Jesus ang kahalagahan ng wastong pagpapasakop . 
 Minsan , inutusan niya si apostol Pedro na magbayad ng buwis sa mga awtoridad para sa kanilang dalawa , anupat binigyan pa nga niya ito ng pambayad . 
 Pagkaraan ay isinulat ni Pedro : “ Alang - alang sa Panginoon ay magpasakop kayo sa bawat gawa ng tao . ” 
 Tungkol sa natatanging halimbawa ni Jesus sa pagpapasakop , mababasa natin : “ Hinubad niya ang kaniyang sarili at nag - anyong alipin at napasawangis ng tao . 
 Higit pa riyan , nang masumpungan niya ang kaniyang sarili sa anyong tao , nagpakababa siya at naging masunurin hanggang sa kamatayan . ” ​ — Filipos 2 : 5 - 8 . 
 Bakit hinimok ni Pedro ang mga asawang babae na maging mapagpasakop kahit sa kanilang di - sumasampalatayang asawa ? 
 Nang himukin ang mga Kristiyano na maging mapagpasakop kahit sa malupit at di - makatuwirang mga awtoridad ng sanlibutang ito , ipinaliwanag ni Pedro : “ Sa katunayan , sa landasing ito ay tinawag kayo , sapagkat maging si Kristo ay nagdusa para sa inyo , na nag - iwan sa inyo ng huwaran upang maingat ninyong sundan ang kaniyang mga yapak . ” 
 Matapos ilarawan ang matinding pagdurusang dinanas ni Jesus at kung paano siya mapagpasakop na nagbata , hinimok ni Pedro ang mga asawang babaing may di - sumasampalatayang asawa : “ Sa katulad na paraan , kayong mga asawang babae , magpasakop kayo sa inyu - inyong asawang lalaki , upang , kung ang sinuman ay hindi masunurin sa salita , mawagi sila nang walang salita sa pamamagitan ng paggawi ng kani - kanilang asawang babae , dahil sa pagiging mga saksi sa inyong malinis na paggawi na may kalakip na matinding paggalang . ” ​ — 1 Pedro 3 : 1 , 2 . 
 Ano ang magandang ibinunga ng pagiging mapagpasakop ni Jesus ? 
 Ang pagpapasakop kahit na tinutuya at pinagsasalitaan ng masakit ay baka ituring na tanda ng kahinaan . 
 Pero hindi ganiyan ang pangmalas ni Jesus . 
 “ Nang siya ay laitin , ” isinulat ni Pedro , “ hindi siya nanlait bilang ganti . 
 Nang siya ay magdusa , hindi siya nagbanta . ” 
 Ang ilang nakasaksi sa pagdurusa ni Jesus ay naging mananampalataya , sa paanuman , pati na ang magnanakaw na katabi niyang nakapako sa tulos at ang opisyal ng hukbo na nagmamasid sa pagpatay sa kaniya . 
 Gayundin naman , ipinahiwatig ni Pedro na ang ilang di - sumasampalatayang asawang lalaki ​ — maging ang mga mapang - abuso — ​ ay magiging Kristiyano matapos makita ang pagiging mapagpasakop ng kanilang asawa . 
 Nakikita na natin ang mga katibayan sa ngayon . 
 Kung Paano Mawawagi ng mga Asawang Babae ang Kanilang Asawa 
 13 , 14 . 
 Ano ang kapakinabangan ng pagpapasakop sa di - sumasampalatayang asawa ? 
 Nawagi ng mga babaing naging mananampalataya ang kani - kanilang asawa dahil sa kanilang Kristiyanong paggawi . 
 Sa isang kamakailang pandistritong kombensiyon ng mga Saksi ni Jehova , sinabi ng isang asawang lalaki tungkol sa kaniyang Kristiyanong asawa : “ Naging makitid ang isip ko sa pakikitungo sa kaniya . 
 Pero napakagalang pa rin niya sa akin . 
 Hindi niya ako hiniya ni minsan man . 
 Hindi niya ipinagpilitan sa akin ang kaniyang mga paniniwala . 
 Maasikaso siya at malambing . 
 Kapag dumadalo siya sa asamblea , sinisikap niyang ihanda agad ang aking pagkain at tapusin ang mga trabaho sa bahay . 
 Dahil dito , napukaw ang aking interes sa Bibliya . 
 At heto ako ngayon ! ” 
 Oo , ‘ nawagi siya nang walang salita ’ dahil sa paggawi ng kaniyang asawa . 
 Gaya ng idiniin ni Pedro , mas malaki ang nagagawa ng paggawi ng isang asawang babae kaysa sa sinasabi nito . 
 Makikita ito sa karanasan ng isang asawang babae na nakaalam ng katotohanan sa Bibliya at gustung - gustong dumalo sa mga pulong Kristiyano . 
 “ Agnes , kapag lumabas ka sa pintong iyan , huwag ka nang babalik ! ” 
 sigaw ng kaniyang asawa . 
 Hindi siya lumabas sa ‘ pintong iyon ’ kundi sa kabila . 
 Nang sumunod na gabi ng pulong , nagbabala ito : “ Hindi mo na ako madaratnan dito pagbalik mo . ” 
 At hindi na nga niya ito nadatnan ​ — nawala ito nang tatlong araw . 
 Pagbalik nito , malambing itong tinanong ni Agnes : “ Gusto mo bang kumain ? ” 
 Hindi kailanman natinag ang debosyon ni Agnes kay Jehova . 
 Nang dakong huli , nakipag - aral na rin ng Bibliya ang kaniyang asawa , nag - alay ng kaniyang buhay sa Diyos , naging tagapangasiwa , at nabigyan ng maraming responsibilidad . 
 Anong “ kagayakan ” ang inirerekomenda sa mga Kristiyanong asawang babae ? 
 Inirekomenda ni apostol Pedro ang isang bagay na ipinamalas ng dalawang nabanggit na asawang babae , samakatuwid nga , ang “ kagayakan , ” subalit hindi ang pagbibigay ng sobrang atensiyon sa “ pagtitirintas ng buhok ” o “ pagbibihis ng mga panlabas na kasuutan . ” 
 Sa halip , sinabi ni Pedro : “ [ Ang maging kagayakan ninyo ay ] ang lihim na pagkatao ng puso sa walang - kasiraang kasuutan ng tahimik at mahinahong espiritu , na malaki ang halaga sa paningin ng Diyos . ” 
 Ang espiritu , o saloobing ito , ay maipakikita sa tono ng boses at sa angkop na paggawi sa halip na maging mapanghamon o mapaghanap . 
 Sa gayon , ipinakikita ng Kristiyanong asawang babae ang matinding paggalang sa kaniyang asawa . ​ — 1 Pedro 3 : 3 , 4 . 
 Mga Halimbawang Dapat Tularan 
 Paano naging magandang halimbawa si Sara para sa mga Kristiyanong asawang babae ? 
 Sumulat si Pedro : “ Noong una , . . . naggagayak ng kanilang sarili ang mga babaing banal na umaasa sa Diyos , na nagpapasakop sa kani - kanilang asawang lalaki . ” 
 Alam nilang magdudulot ng kaligayahan sa pamilya at ng gantimpalang buhay na walang hanggan ang pagpapalugod kay Jehova sa pamamagitan ng pagsunod sa kaniyang payo . 
 Binanggit ni Pedro si Sara , ang magandang asawa ni Abraham , na sinasabing ‘ sinusunod noon ni Sara si Abraham , na tinatawag itong “ panginoon . ” ’ 
 Sinuportahan ni Sara ang kaniyang may takot sa Diyos na asawa , na inatasan ng Diyos na maglingkod sa malayong lupain . 
 Iniwan niya ang komportableng pamumuhay at isinapanganib pa nga ang kaniyang buhay . 
 Pinuri ni Pedro si Sara dahil sa kaniyang lakas ng loob , na sinasabi : “ Kayo ay naging mga anak niya , kung patuloy kayong gumagawa ng mabuti at hindi natatakot sa anumang sanhi ng kakilabutan . ” ​ — 1 Pedro 3 : 6 . 
 Bakit maaaring nasa isip ni Pedro si Abigail bilang halimbawa sa mga Kristiyanong asawang babae ? 
 Si Abigail ay isa pang walang - takot na babaing umasa sa Diyos , at maaaring nasa isip din siya ni Pedro . 
 Siya ay “ may mabuting kaunawaan , ” ngunit ang kaniyang asawang si Nabal ay “ mabagsik at masasama ang kaniyang mga gawa . ” 
 Nang tumanggi si Nabal na tulungan si David at ang mga tauhan nito , nagbalak ang mga itong patayin si Nabal at ang kaniyang buong sambahayan . 
 Pero gumawa ng paraan si Abigail para iligtas ang kaniyang sambahayan . 
 Isinakay niya sa mga asno ang mga pagkain at sinalubong si David at ang mga armadong tauhan nito . 
 Nang matanaw niya si David , bumaba siya sa asno , sumubsob sa paanan nito , at nakiusap na huwag magpadalus - dalos . 
 Nasaling ang puso ni David . 
 “ Pagpalain si Jehova na Diyos ng Israel , na siyang nagsugo sa iyo sa araw na ito upang salubungin ako ! ” 
 ang sabi niya , “ at pagpalain ang iyong katinuan . ” ​ — 1 Samuel 25 : 2 - 33 . 
 Kapag masugid na nililigawan ng ibang lalaki , kaninong halimbawa ang maaaring pag - isipan ng mga asawang babae , at bakit ? 
 Ang isa pang magandang halimbawa sa mga asawang babae ay ang dalagang Shulamita na nanatiling tapat sa hamak na pastol na pinangakuan niyang pakakasalan . 
 Nanatiling matatag ang pag - ibig niya sa pastol sa kabila ng masugid na panliligaw ng mayamang hari . 
 Upang ipakita ang kaniyang damdamin sa binatang pastol , sinabi niya : “ Ilagay mo ako bilang tatak sa iyong puso , bilang tatak sa iyong bisig ; sapagkat ang pag - ibig ay sinlakas ng kamatayan . . . 
 Ang pag - ibig ay hindi mapapatay ng maraming tubig , ni matatangay man ito ng mga ilog . ” 
 Ipasiya rin sana ng lahat ng sumang - ayong magpakasal na manatiling tapat sa kanilang asawa at matindi itong igalang . 
 Karagdagang Payo Mula sa Diyos 
 19 , 20 . ( a ) Bakit dapat magpasakop ang mga asawang babae sa kanilang asawa ? 
 ( b ) Kaninong magandang halimbawa ang ibinigay sa mga asawang babae ? 
 Pinakahuli , tingnan natin ang iba pang kalapit na talata ng ating temang teksto : “ Ang mga asawang babae ay magpasakop sa kani - kanilang asawang lalaki . ” 
 Bakit mahalaga ang gayong pagpapasakop ? 
 “ Sapagkat , ” sinabi pa ng sumunod na talata , “ ang asawang lalaki ang ulo ng kaniyang asawang babae kung paanong ang Kristo rin ay ulo ng kongregasyon . ” 
 Kaya hinihimok ang mga asawang babae : “ Kung paanong ang kongregasyon ay nagpapasakop sa Kristo , maging gayundin ang mga asawang babae sa kani - kanilang asawang lalaki sa bawat bagay . ” ​ — Efeso 5 : 23 , 24 , 33 . 
 Upang masunod ang utos na ito , kailangang pag - aralan at tularan ng mga asawang babae ang halimbawa ng kongregasyon ni Kristo na binubuo ng pinahirang mga tagasunod . 
 Pakisuyong basahin ang 2 Corinto 11 : 23 - 28 upang malaman ang mga tiniis ni apostol Pablo na isang miyembro ng kongregasyon dahil sa pagiging tapat niya sa kaniyang Ulo , si Jesu - Kristo . 
 Gaya ni Pablo , ang mga asawang babae pati na ang buong kongregasyon ay kailangang manatiling tapat na nagpapasakop kay Jesus . 
 Ginagawa ito ng mga asawang babae sa pamamagitan ng pagpapasakop sa kanilang kabiyak . 
 Ano ang mag - uudyok sa mga asawang babae na manatiling nagpapasakop sa kanilang asawa ? 
 Bagaman maraming asawang babae sa ngayon ang ayaw magpasakop , iniisip ng isang matalinong babae ang mga kapakinabangan nito . 
 Halimbawa , kung hindi sumasampalataya ang asawang lalaki , ang pagpapasakop ng babae sa pagkaulo nito sa lahat ng bagay na hindi labag sa batas o simulain ng Diyos ay maaaring magdulot ng isang napakagandang gantimpala na ‘ mailigtas ang kaniyang asawa . ’ 
 Isa pa , masisiyahan siya dahil alam niyang sinasang - ayunan siya ng Diyos na Jehova at na gagantimpalaan siya sa pagtulad niya sa halimbawa ng kaniyang mahal na Anak . 
 Natatandaan Mo Ba ? 
 • Bakit maaaring mahirap para sa isang asawang babae na magpasakop sa kaniyang asawa ? 
 • Bakit isang napakaseryosong pasiya ang pagpapakasal ? 
 • Paano nagsilbing halimbawa si Jesus para sa mga asawang babae , at anu - anong kapakinabangan ang maaaring idulot ng pagsunod sa kaniyang halimbawa ? 
 [ Larawan sa pahina 19 ] 
 Bakit isang napakaseryosong pasiya ang pagpapakasal ? 
 [ Larawan sa pahina 21 ] 
 Ano ang matututuhan ng mga asawang babae sa halimbawa ng mga tauhan sa Bibliya na gaya ni Abigail ? 
 “ Mga Anak , Maging Masunurin Kayo sa Inyong mga Magulang ” 
 “ Mga anak , maging masunurin kayo sa inyong mga magulang kaisa ng Panginoon , sapagkat ito ay matuwid . ” ​ — EFESO 6 : 1 . 
 Paano magsisilbing proteksiyon sa iyo ang pagkamasunurin ? 
 BUHÁY tayo ngayon dahil sumunod tayo , ngunit namatay naman ang iba dahil hindi sila sumunod . 
 Sumunod sa ano ? 
 Halimbawa , sa mga babala mula sa ating katawan na “ kamangha - mangha ang pagkakagawa . ” 
 Nakikita natin ang maiitim na ulap , naririnig natin ang dagundong ng kulog . 
 Pagkatapos , nagsisimula nang lumakas ang hangin . 
 Sa mga nakaaalam ng nagbabantang panganib , hudyat ito para humanap na ng ligtas na lugar dahil parating na ang bagyo na may nakamamatay na kidlat at batong graniso . 
 Bakit kailangang bigyang - babala ang mga bata , at bakit dapat nilang sundin ang kanilang mga magulang ? 
 Kayong mga kabataan ay kailangang bigyang - babala sa mga nagbabantang panganib , at ito ang pananagutan ng mga magulang ninyo . 
 Marahil natatandaan mo pa nang sabihin nila : “ Huwag mong hawakan ang kalan . 
 Mainit iyan . ” 
 “ Huwag kang pupunta sa ilog . 
 Mapanganib doon . ” 
 “ Tumingin ka muna sa kaliwa’t kanan bago ka tumawid . ” 
 Nakalulungkot , may mga anak na nasaktan o namatay pa nga dahil hindi sila sumunod . 
 Ang pagiging masunurin sa iyong mga magulang “ ay matuwid ” ​ — tama at angkop . 
 Ito rin ay isang katalinuhan . 
 Isa pang teksto sa Bibliya ang nagsasabing ito ay “ lubhang kalugud - lugod ” sa ating Panginoong Jesu - Kristo . 
 Sa katunayan , inuutusan ka ng Diyos na sundin ang iyong mga magulang . ​ — Colosas 3 : 20 ; 1 Corinto 8 : 6 . 
 Namamalaging Gantimpala sa Pagkamasunurin 
 Ano ang “ tunay na buhay ” na inaasahan ng karamihan sa atin , at ano ang dapat gawin ng mga anak upang makamit ito ? 
 Ang pagsunod sa iyong mga magulang ay hindi lamang magsasanggalang sa iyong “ buhay ngayon . ” 
 Magbibigay rin ito sa iyo ng tinatawag na “ tunay na buhay , ” ang buhay na “ darating . ” 
 Ang tunay na buhay na inaasahan ng karamihan sa atin ay walang - hanggang buhay sa lupa sa bagong sanlibutang ipinangako ng Diyos sa mga tapat na sumusunod sa kaniyang mga utos . 
 Ang isa sa mga napakahalagang utos ay nagsasabi : “ ‘ Parangalan mo ang iyong ama at ang iyong ina ’ ; na siyang unang utos na may pangako : ‘ Upang mapabuti ka at mamalagi ka nang mahabang panahon sa lupa . ’ ” 
 Kaya magiging maligaya ka kung susundin mo ang iyong mga magulang . 
 Magiging matiwasay ang iyong kinabukasan , at mapapabilang ka sa mga tatanggap ng buhay na walang hanggan sa paraisong lupa ! ​ — Efeso 6 : 2 , 3 . 
 Paano mapararangalan ng mga anak ang Diyos at paano sila nakikinabang sa paggawa nito ? 
 Kapag pinararangalan mo ang iyong mga magulang sa pamamagitan ng pagsunod sa kanila , pinararangalan mo rin ang Diyos dahil siya ang nag - uutos sa iyo na sundin mo sila . 
 Nakikinabang ka rin sa paggawa mo nito . 
 “ Ako , si Jehova , ang iyong Diyos , ang Isa na nagtuturo sa iyo upang makinabang ka , ” ang sabi ng Bibliya . 
 Paano ka nakikinabang sa pagiging masunurin ? 
 Napaliligaya mo ang iyong mga magulang at ipakikita naman nila ito sa iyo sa mga paraang higit na magpapaligaya sa iyo . 
 Pero higit na mahalaga , napaliligaya mo ang iyong makalangit na Ama , at gagantimpalaan ka niya sa kamangha - manghang mga paraan ! 
 Tingnan natin kung paano pinagpala at ipinagsanggalang ni Jehova si Jesus , na nagsabi ng ganito tungkol sa kaniyang sarili : “ Lagi kong ginagawa ang mga bagay na kalugud - lugod sa kaniya . ” ​ — Juan 8 : 29 . 
 Si Jesus ​ — Masipag na Manggagawa 
 Paano natin nalaman na isang mahusay na manggagawa si Jesus ? 
 Si Jesus ang panganay na anak ni Maria . 
 Ang kaniyang ama - amahang si Jose ay isang karpintero . 
 Naging karpintero din si Jesus at malamang na si Jose ang nagturo sa kaniya ng kasanayang ito . 
 Sa palagay mo , gaano kahusay na karpintero si Jesus ? 
 Noong nasa langit pa siya , bago siya makahimalang ipaglihi ng kaniyang birheng ina , ganito ang sinabi niya bilang personipikasyon ng karunungan : “ Nasa piling . . . ako [ ng Diyos ] bilang isang dalubhasang manggagawa , at ako ang siyang lubhang kinagigiliwan niya araw - araw . ” 
 Nalugod ang Diyos kay Jesus , na noon ay isang mahusay na manggagawa sa langit . 
 Sa palagay mo , sinikap din kaya niya na maging mahusay na manggagawa , isang magaling na karpintero , noong kabataan pa siya rito sa lupa ? ​ — Kawikaan 8 : 30 ; Colosas 1 : 15 , 16 . 
 ( a ) Sa palagay mo , bakit may mga gawaing bahay rin si Jesus noong bata siya ? 
 ( b ) Paano matutularan ng mga anak si Jesus ? 
 Tiyak na naglalaro din si Jesus paminsan - minsan noong bata siya , kagaya ng binabanggit ng Bibliya tungkol sa mga bata . 
 Pero tiyak na bilang panganay sa isang malaking pamilya na hindi naman nakaririwasa , may mga gawain din siya sa bahay bukod pa sa pagsasanay sa kaniya ni Jose para maging karpintero . 
 Nang maglaon , si Jesus ay naging isang mangangaral at itinalaga ang kaniyang buhay sa paglilingkod sa Diyos kahit isakripisyo ang sariling kaalwanan . 
 Paano mo kaya matutularan si Jesus ? 
 Hinihiling ba sa iyo ng mga magulang mo na linisin mo ang iyong kuwarto o may ibang gawaing bahay sila para sa iyo ? 
 Hinihimok ka ba nilang sumama sa mga pulong Kristiyano at sa gawaing pangangaral bilang pakikibahagi sa pagsamba sa Diyos ? 
 Sa palagay mo , ano kaya ang gagawin ni Jesus kung sa kaniya hiniling ang mga bagay na ito ? 
 Masikap na Estudyante at Guro ng Bibliya 
 ( a ) Sino ang maaaring nakasama ni Jesus sa paglalakbay para sa pagdiriwang ng Paskuwa ? 
 ( b ) Nasaan si Jesus nang magsimulang maglakbay pauwi ang iba , at bakit siya naroroon ? 
 Lahat ng lalaking miyembro ng pamilyang Israelita ay inutusang pumunta sa templo upang sumamba kay Jehova sa panahon ng tatlong kapistahan ng mga Judio . 
 Noong 12 - taóng - gulang si Jesus , maaaring buong pamilya niya ang naglakbay patungo sa Jerusalem para sa pagdiriwang ng Paskuwa . 
 Malamang na kasama ang mga kapatid ni Jesus sa ina . 
 Pero maaaring kasama rin ng pamilya ni Jesus si Salome , na malamang ay kapatid ni Maria , at ang asawa nitong si Zebedeo at ang mga anak nilang sina Santiago at Juan , na naging apostol noong dakong huli . 
 * Sa paglalakbay nila pauwi , maaaring inakala nina Jose at Maria na kasama si Jesus ng kanilang mga kamag - anak , kaya hindi agad napansin na wala siya . 
 Pagkaraan ng tatlong araw , natagpuan sa wakas nina Maria at Jose si Jesus sa templo , “ na nakaupo sa gitna ng mga guro at nakikinig sa kanila at nagtatanong sa kanila . ” ​ — Lucas 2 : 44 - 46 . 
 Ano ang ginagawa ni Jesus sa templo , at bakit namangha ang mga tao ? 
 Paano “ nagtatanong ” si Jesus sa mga guro ? 
 Ang kaniyang pagtatanong ay maaaring hindi lamang para mag - usisa o kumuha ng impormasyon . 
 Ang salitang Griego na ginamit dito ay puwede ring tumukoy sa sunud - sunod na pagtatanong ng magkabilang panig sa isang testigo sa hukuman . 
 Oo , kahit bata pa si Jesus , mahusay na siyang estudyante ng Bibliya at napahanga niya ang matatalinong guro ng relihiyon ! 
 “ Lahat niyaong nakikinig sa kaniya ay patuloy na namamangha sa kaniyang unawa at sa kaniyang mga sagot , ” ang sabi ng Bibliya . ​ — Lucas 2 : 47 . 
 Paano mo matutularan ang halimbawa ni Jesus sa pag - aaral ng Bibliya ? 
 Sa palagay mo , bakit kaya napahanga ng batang si Jesus kahit ang makaranasang mga guro sa kaniyang kaalaman sa Bibliya ? 
 Sabihin pa , dahil siya ay may mga magulang na may takot sa Diyos at nagturo sa kaniya ng mga kasulatan mula pa sa kaniyang pagkasanggol . 
 Tiyak na isinasama ni Jose ang batang si Jesus sa sinagoga upang mapakinggan ang pagbasa at pagtalakay sa Kasulatan . 
 May mga magulang ka rin ba na nagtuturo sa iyo ng Bibliya at isinasama ka ba nila sa mga pulong Kristiyano ? 
 Pinahahalagahan mo ba ang pagsisikap nila gaya ng pagpapahalaga ni Jesus sa ginawa ng kaniyang mga magulang ? 
 Sinasabi mo rin ba sa iba ang mga natututuhan mo kagaya ng ginawa ni Jesus ? 
 Mapagpasakop si Jesus 
 ( a ) Bakit dapat sana’y alam ng mga magulang ni Jesus kung saan siya matatagpuan ? 
 ( b ) Ano ang mainam na halimbawa ni Jesus para sa mga anak ? 
 Sa palagay mo , ano kaya ang nadama nina Maria at Jose nang masumpungan nila si Jesus sa templo pagkalipas ng tatlong araw ? 
 Tiyak , para silang nabunutan ng tinik . 
 Pero nagtaka si Jesus na hindi alam ng mga magulang niya kung saan siya matatagpuan . 
 Pareho nilang alam ang tungkol sa makahimalang pagsilang ni Jesus . 
 At bagaman hindi nila alam ang lahat ng detalye , maaaring may alam sila tungkol sa kaniyang magiging papel bilang Tagapagligtas at Tagapamahala sa Kaharian ng Diyos . 
 Kaya tinanong sila ni Jesus : “ Bakit kailangang hanapin ninyo ako ? 
 Hindi ba ninyo alam na ako ay dapat na mapasabahay ng aking Ama ? ” 
 Gayunpaman , masunuring sumama si Jesus sa kaniyang mga magulang at umuwi sila sa Nazaret . 
 Sinasabi ng Bibliya : “ Patuloy siyang nagpasakop sa kanila . ” 
 Gayundin , “ pinakaingatan ng kaniyang ina ang lahat ng mga pananalitang ito sa kaniyang puso . ” ​ — Lucas 2 : 48 - 51 . 
 Anong aral tungkol sa pagkamasunurin ang matututuhan mo kay Jesus ? 
 Sa palagay mo , madali kayang tularan ang halimbawa ni Jesus na laging sundin ang iyong mga magulang ? 
 O sa palagay mo , masyado ba silang makaluma at mas marami kang alam kaysa sa kanila ? 
 Totoo , baka mas marami kang alam tungkol sa ilang bagay ​ — marahil tungkol sa paggamit ng cellphone , computer , o iba pang modernong kagamitan . 
 Pero isipin mo na napahanga ni Jesus ang makaranasang mga guro dahil sa “ kaniyang unawa at sa kaniyang mga sagot . ” 
 Malamang na sasang - ayon kang mas marami siyang alam kaysa sa iyo . 
 Gayunman , nagpasakop si Jesus sa kaniyang mga magulang . 
 Hindi naman ito nangangahulugang lagi siyang sumasang - ayon sa kanilang mga desisyon . 
 Sa kabila nito , “ patuloy siyang nagpasakop sa kanila ” ​ — sa buong panahon ng kaniyang pagkatin - edyer . 
 Sa palagay mo , anong aral ang matututuhan mo sa kaniyang halimbawa ? ​ — Deuteronomio 5 : 16 , 29 . 
 Pagkamasunurin ​ — Isang Hamon 
 Paano maaaring iligtas ng pagkamasunurin ang buhay mo ? 
 Hindi laging madaling sumunod , gaya ng makikita sa karanasan ng dalawang batang babae mga ilang taon na ang nakararaan . 
 Sa halip na dumaan sa overpass , patakbo silang tumawid sa isang anim - na - linyang haywey . 
 “ Halika , John , ” ang sabi nila sa isang kasama na paakyat na noon sa overpass . 
 “ Sumama ka na sa amin . ” 
 Nang mag - atubili si John , tinukso siya ng isa sa mga batang babae , “ Duwag ka talaga ! ” 
 Hindi naman natatakot si John , pero sinabi niya , “ Ayoko lamang suwayin ang nanay ko . ” 
 Habang naglalakad sa overpass , nakarinig si John ng sumasagitsit na gulong at nang tumingin siya sa ibaba , kitang - kita niyang nabangga ng kotse ang mga batang babae . 
 Namatay ang isa kanila , at grabe namang napinsala ang isa pa kaya kinailangang putulin ang kaniyang binti . 
 Nang maglaon , nabanggit ng ina ng mga bata sa nanay ni John na sinabihan din naman niya ang kaniyang mga anak na sa overpass sila dumaan . 
 “ Sana nakinig din sila sa akin tulad ng anak tulad mo , ” ang sabi niya . ​ — Efeso 6 : 1 . 
 ( a ) Bakit dapat mong sundin ang iyong mga magulang ? 
 ( b ) Kailan hindi dapat sundin ng anak ang iniuutos ng kaniyang mga magulang ? 
 Bakit sinabi ng Diyos : “ Mga anak , maging masunurin kayo sa inyong mga magulang ” ? 
 Kapag sinusunod mo ang iyong mga magulang , sinusunod mo rin ang Diyos . 
 Bukod diyan , mas malawak ang karanasan ng mga magulang mo kaysa sa iyo . 
 Halimbawa , limang taon bago nangyari ang aksidenteng nabanggit , ang nanay ni John ay may kaibigan na ang anak ay namatay rin dahil tumawid ito sa mismong haywey na iyon ! 
 Totoo , hindi laging madaling sumunod sa mga magulang mo , pero iyan ang utos ng Diyos . 
 Sa kabilang dako , kung inuutusan ka ng iyong mga magulang , o ng ibang tao , na magsinungaling , magnakaw , o gumawa ng anumang bagay na ayaw ng Diyos , dapat mong “ sundin ang Diyos bilang tagapamahala sa halip na mga tao . ” 
 Kaya naman pagkatapos sabihing “ maging masunurin kayo sa inyong mga magulang , ” idinagdag ng Bibliya ang pananalitang “ kaisa ng Panginoon . ” 
 Ang ibig sabihin nito , susundin mo ang iyong mga magulang sa lahat ng bagay na kasuwato ng mga batas ng Diyos . ​ — Gawa 5 : 29 . 
 Bakit mas madaling sumunod ang isa na sakdal , pero bakit niya kailangang matutuhan ito ? 
 Sa palagay mo , kung sakdal ka ​ — ang ibig sabihin , tulad ni Jesus na “ walang dungis , hiwalay sa mga makasalanan ” — ​ lagi kayang madaling sumunod sa mga magulang mo ? 
 Kung sakdal ka , hindi ka madaling matuksong gumawa ng masama katulad sa ngayon . 
 Pero kahit si Jesus ay kinailangang matutong sumunod . 
 Sinasabi ng Bibliya : “ Bagaman [ si Jesus ] ay Anak , natuto siya ng pagkamasunurin mula sa mga bagay na kaniyang pinagdusahan . ” 
 Paano nakatulong ang pagdurusa ni Jesus para matuto siyang sumunod , isang aral na hindi naman niya kinailangang matutuhan sa langit ? 
 15 , 16 . 
 Paano natuto ng pagkamasunurin si Jesus ? 
 Sa ilalim ng patnubay ni Jehova , ipinagsanggalang nina Jose at Maria si Jesus nang bata pa siya . 
 Subalit nang maglaon , inalis ng Diyos ang makahimalang proteksiyon kay Jesus . 
 Gayon na lamang katindi ang paghihirap ng isip at katawan ni Jesus , anupat sinasabi ng Bibliya na siya ay naghandog “ ng mga pagsusumamo at ng mga pakiusap din . . . na may malalakas na paghiyaw at mga luha . ” 
 Kailan ito nangyari ? 
 Nangyari ito noong malapit nang mamatay si Jesus at puspusang tangkain ni Satanas na sirain ang Kaniyang katapatan . 
 Maliwanag na labis na nabagabag si Jesus dahil alam niyang magdudulot ng malaking upasala sa kaniyang Ama ang paraan ng pagpatay sa kaniya na parang isang kriminal . 
 Kaya naman “ nagpatuloy siya sa pananalangin [ sa halamanan ng Getsemani ] at ang kaniyang pawis ay naging gaya ng mga patak ng dugo na tumutulo sa lupa . ” 
 Pagkalipas pa ng ilang oras , gayon na lamang kalupit ang pagpatay sa kaniya sa pahirapang tulos anupat bumulalas si Jesus ng “ malalakas na paghiyaw [ na may ] luha . ” 
 Kaya “ natuto siya ng pagkamasunurin mula sa mga bagay na kaniyang pinagdusahan ” at sa gayo’y napagalak niya ang kaniyang Ama . 
 Ngayong nasa langit na , damang - dama ni Jesus ang ating paghihirap habang madalas tayong nagpupunyagi upang maging masunurin . ​ — Kawikaan 27 : 11 ; Hebreo 2 : 18 ; 4 : 15 . 
 Matutong Sumunod 
 Ano ang dapat nating isipin kapag dinidisiplina tayo ? 
 Kapag dinidisiplina ka ng iyong mga magulang , ipinakikita nito na ibig nila ang pinakamabuti para sa iyo at mahal ka nila . 
 ‘ Sinong anak ang hindi dinidisiplina ng kaniyang ama ? ’ 
 ang tanong ng Bibliya . 
 Hindi ba nakalulungkot kung hindi ka gayon kamahal ng iyong mga magulang anupat wala silang panahon at pagsisikap na disiplinahin ka ? 
 Mahal ka ni Jehova kaya dinidisiplina ka niya . 
 “ Totoo , walang disiplina ang waring sa kasalukuyan ay nakagagalak , kundi nakapipighati ; gayunman pagkatapos doon sa mga sinanay nito ay nagluluwal ito ng mapayapang bunga , samakatuwid nga , ng katuwiran . ” ​ — Hebreo 12 : 7 - 11 . 
 ( a ) Katibayan ng ano ang maibiging disiplina ? 
 ( b ) Anong magagandang resulta ang nakita mo sa mga taong pinalaki sa gayong disiplina ? 
 Isang hari sa Israel noon , na binanggit ni Jesus dahil sa malawak na karunungan , ang nagsabi na mahalaga ang maibiging pagtutuwid ng mga magulang . 
 Sumulat si Solomon : “ Ang nag - uurong ng kaniyang pamalo ay napopoot sa kaniyang anak , ngunit ang umiibig sa kaniya ay yaong humahanap sa kaniya taglay ang disiplina . ” 
 Sinabi pa ni Solomon na ang mismong kaluluwa ng taong itinutuwid nang may pag - ibig ay maililigtas mula sa kamatayan . 
 Natatandaan ng isang Kristiyanong babae na kapag magulo siya sa Kristiyanong pulong noong bata pa siya , sinasabihan siya ng kaniyang ama na maparurusahan siya pag - uwi ng bahay . 
 Buong pagmamahal niyang naaalaala ngayon ang kaniyang ama sapagkat napabuti ang buhay niya dahil sa maibiging disiplina nito sa kaniya . 
 Bakit lalo nang dapat mong sundin ang iyong mga magulang ? 
 Magpasalamat ka kung may mga magulang ka na nagmamahal sa iyo anupat naglalaan sila ng panahon at nagsisikap na disiplinahin ka sa maibiging paraan . 
 Sundin mo sila , kung paanong sinunod ng ating Panginoong Jesu - Kristo ang kaniyang mga magulang na sina Jose at Maria . 
 Pero lalo nang dapat mo silang sundin dahil ito ang utos sa iyo ng iyong makalangit na Ama , ang Diyos na Jehova . 
 Sa gayon ay pagpapalain ka , ‘ mapapabuti ka at mamamalagi ka nang mahabang panahon sa lupa . ’ ​ — Efeso 6 : 2 , 3 . 
 [ Talababa ] 
 Tingnan ang Insight on the Scriptures , Tomo 2 , pahina 841 , inilathala ng mga Saksi ni Jehova . 
 Paano Mo Sasagutin ? 
 • Paano nakikinabang ang mga anak sa pagiging masunurin sa kanilang mga magulang ? 
 • Paano nagpakita ng halimbawa si Jesus sa pagiging masunurin sa mga magulang noong bata siya ? 
 • Paano natuto ng pagkamasunurin si Jesus ? 
 [ Larawan sa pahina 24 ] 
 Marami nang alam sa Kasulatan ang 12 - taóng - gulang na si Jesus 
 [ Larawan sa pahina 26 ] 
 Paano natutong sumunod si Jesus dahil sa pagdurusa niya ? 
 Ang Pagkabuhay - Muli ​ — Totoo Ba Ito Para sa Iyo ? 
 “ Magkakaroon ng pagkabuhay - muli . ” ​ — GAWA 24 : 15 . 
 Bakit mahirap takasan ang kamatayan ? 
 “ SA DAIGDIG na ito , dalawang bagay lamang ang hindi matatakasan , ang kamatayan at ang buwis . ” 
 Marami ang humanga sa matalinong komentong iyan na isinulat ng Amerikanong estadistang si Benjamin Franklin noong 1789 . 
 Gayunman , maraming di - tapat na tao ang nakakatakas sa pagbabayad ng buwis . 
 Ang kamatayan naman sa kabilang panig ay mas mahirap takasan . 
 Kahit anong pagsisikap ang gawin natin , hindi natin ito maiiwasan . 
 Hindi natin kayang takasan ang kamatayan . 
 Walang - tigil na nilalamon ng Sheol ​ — ang karaniwang libingan ng sangkatauhan — ​ ang ating mga mahal sa buhay . 
 Ngunit isang bagay ang nakaaaliw pag - isipan . 
 2 , 3 . ( a ) Taliwas sa inaakala ng marami , paano matatakasan ng ilan ang kamatayan ? 
 ( b ) Ano ang tatalakayin natin sa artikulong ito ? 
 Ang pagkabuhay - muli , o pagbangon mula sa mga patay , ay isang tiyak na pag - asa mula sa Salita ni Jehova . 
 Hindi ito ilusyon lamang , at walang anuman o sinuman sa uniberso ang makahahadlang kay Jehova sa pagtupad sa pag - asang ito . 
 Ngunit ang hindi alam ng marami , matatakasan ng ilan ang kamatayan . 
 Paano ? 
 Dahil isang di - mabilang na “ malaking pulutong ” ang makaliligtas sa “ malaking kapighatian ” na malapit nang dumating . 
 Pagkatapos ay may pag - asa silang mabuhay magpakailanman . 
 Kaya matatakasan nila ang kamatayan . 
 Bukod diyan , “ ang kamatayan ay papawiin . ” ​ — 1 Corinto 15 : 26 . 
 Dapat tayong maging kumbinsido na totoo ang pagkabuhay - muli , gaya ni apostol Pablo na nagsabi : “ Magkakaroon ng pagkabuhay - muli kapuwa ng mga matuwid at mga di - matuwid . ” 
 Talakayin natin ang tatlong tanong hinggil sa pagkabuhay - muli . 
 Una , bakit tiyak ang pag - asang ito ? 
 Ikalawa , paano ka ba mismo maaaliw ng pag - asang pagkabuhay - muli ? 
 Ikatlo , paano makaiimpluwensiya ang pag - asang ito sa iyong paraan ng pamumuhay ngayon ? 
 Ang Pagkabuhay - Muli ​ — Tiyak Ito ! 
 Bakit napakahalaga sa layunin ni Jehova ang pagkabuhay - muli ? 
 Maraming dahilan kung bakit tiyak na magaganap ang pagkabuhay - muli . 
 Una sa lahat , napakahalaga nito sa layunin ni Jehova . 
 Tandaan , ibinuyo ni Satanas ang sangkatauhan sa pagkakasala , at sa di - maiiwasang resulta nito , ang kamatayan . 
 Kaya naman , ganito ang sinabi ni Jesus hinggil kay Satanas : “ Ang isang iyon ay mamamatay - tao nang siya ay magsimula . ” 
 Ngunit nangako si Jehova na ang kaniyang “ babae , ” o tulad - asawang organisasyon sa langit , ay magluluwal ng isang “ binhi ” na siyang susugat sa ulo ng “ orihinal na serpiyente ” na iyon , at lubusang dudurog kay Satanas . 
 Nang unti - unting isinisiwalat ni Jehova ang kaniyang layunin hinggil sa Mesiyanikong Binhi na iyan , naging maliwanag na hindi lamang ang pagpuksa kay Satanas ang gagawin ng Binhi . 
 Sinasabi ng Salita ng Diyos : “ Sa layuning ito inihayag ang Anak ng Diyos , samakatuwid nga , upang sirain ang mga gawa ng Diyablo . ” 
 Ang kamatayang dulot ng kasalanang minana natin kay Adan ang pangunahin sa mga gawa ni Satanas na nilayon ni Jehova na alisin , o sirain , sa pamamagitan ni Jesu - Kristo . 
 Kaya may kaugnayan dito , napakahalaga ng haing pantubos ni Jesus at ng pagkabuhay - muli . ​ — Gawa 2 : 22 - 24 ; Roma 6 : 23 . 
 Paano maluluwalhati ang pangalan ni Jehova sa pamamagitan ng pagkabuhay - muli ? 
 Determinado si Jehova na luwalhatiin ang kaniyang banal na pangalan . 
 Siniraang - puri ni Satanas ang pangalan ng Diyos at naghasik ng mga kasinungalingan . 
 Nagsinungaling siya nang sabihin niyang ‘ tiyak na hindi mamamatay ’ sina Adan at Eva kapag kumain sila ng bunga ng punungkahoy na ipinagbabawal ng Diyos . 
 Magmula noon , naghasik na si Satanas ng nakakatulad na mga kasinungalingan , gaya ng huwad na turo na may kaluluwang nananatiling buháy pagkamatay ng katawan . 
 Gayunman , sa pamamagitan ng pagkabuhay - muli , ibubunyag ni Jehova ang lahat ng kasinungalingang iyan . 
 Lubusan niyang patutunayan na siya lamang ang Tagapag - ingat at Tagapagsauli ng buhay . 
 6 , 7 . 
 Ano ang nadarama ni Jehova hinggil sa pagbuhay - muli sa mga tao , at paano natin nalaman ang kaniyang nadarama ? 
 Minimithi ni Jehova na isagawa ang pagkabuhay - muli . 
 Maliwanag na sinasabi ng Bibliya kung ano ang nadarama ni Jehova hinggil sa bagay na ito . 
 Halimbawa , isaalang - alang ang kinasihang mga salitang ito ng tapat na lalaking si Job : “ Kung ang isang matipunong lalaki ay mamatay mabubuhay pa ba siyang muli ? 
 Sa lahat ng mga araw ng aking sapilitang pagpapagal ay maghihintay ako , hanggang sa dumating ang aking kaginhawahan . 
 Ikaw ay tatawag , at ako ay sasagot sa iyo . 
 Ang gawa ng iyong mga kamay ay mimithiin mo . ” 
 Ano ang kahulugan ng mga pananalitang iyan ? 
 Alam ni Job na pagkamatay niya , kailangan niyang maghintay ng ilang panahon habang natutulog siya sa kamatayan . 
 Itinuring niya ang panahong iyon bilang “ sapilitang pagpapagal , ” isang takdang panahon ng paghihintay hanggang sa makalaya siya . 
 Para sa kaniya , tiyak ang pagpapalayang ito . 
 Batid ni Job na darating din sa kaniya ang kaginhawahan . 
 Bakit ? 
 Dahil alam niya ang nadarama ni Jehova . 
 ‘ Minimithi ’ ni Jehova na muling makita ang kaniyang tapat na lingkod . 
 Oo , nananabik ang Diyos na buhaying muli ang lahat ng matuwid na indibiduwal . 
 Bibigyan din ni Jehova ng pagkakataon ang iba na mabuhay magpakailanman sa Paraiso sa lupa . 
 Yamang kalooban ng Diyos na tuparin ang layuning iyan , sino ang makahahadlang sa kaniya ? 
 Paano ‘ naglaan ng garantiya ’ si Jehova hinggil sa ating pag - asa sa hinaharap ? 
 Garantisado ang ating pag - asa sa hinaharap dahil sa pagkabuhay - muli ni Jesus . 
 Nang magtalumpati si Pablo sa Atenas , sinabi niya : “ Nagtakda [ ang Diyos ] ng isang araw kung kailan nilalayon niyang hatulan ang tinatahanang lupa ayon sa katuwiran sa pamamagitan ng isang lalaki na kaniyang inatasan , at naglaan siya ng garantiya sa lahat ng mga tao anupat binuhay niya siyang muli mula sa mga patay . ” 
 Nilibak si Pablo ng ilan sa mga tagapakinig nang marinig nila ang pagkabuhay - muli . 
 Gayunman , nanampalataya ang ilan . 
 Marahil ang nakapukaw ng kanilang pansin ay ang pagiging garantisado ng pagkabuhay - muli . 
 Ang pagbuhay - muli ni Jehova kay Jesus ang pinakadakila sa lahat ng himala . 
 Binuhay niyang muli ang kaniyang Anak bilang makapangyarihang espiritu . 
 Mas dakila na ngayon ang binuhay - muling si Jesus kaysa noong bago siya naging tao . 
 Si Jesus , na imortal at ikalawa kay Jehova sa kapangyarihan , ay nasa kalagayan na ngayon upang tumanggap ng kamangha - manghang mga atas mula sa kaniyang Ama . 
 Si Jesus ang gagamitin ni Jehova para buhaying muli ang iba pa ​ — tungo sa buhay sa langit o sa lupa . 
 Sinabi mismo ni Jesus : “ Ako ang pagkabuhay - muli at ang buhay . ” 
 Sa pamamagitan ng pagbuhay - muli sa kaniyang Anak , ginarantiyahan ni Jehova ang gayong pag - asa para sa lahat ng tapat . 
 Paano pinatutunayan ng ulat ng Bibliya na totoo ang pagkabuhay - muli ? 
 May mga nakasaksi sa mga pagkabuhay - muli at nakaulat ang mga ito sa Salita ng Diyos . 
 Detalyadong inilarawan ng Bibliya ang walong taong ibinangon mula sa mga patay upang muling mabuhay dito sa lupa . 
 Ang mga himalang ito ay hindi ginawa nang palihim , kundi nang hayagan , kadalasan na sa harap ng mga saksi . 
 Binuhay - muli ni Jesus si Lazaro , na apat na araw nang patay , sa harap ng isang pulutong ng mga nagdadalamhati ​ — tiyak na kasama rito ang pamilya , mga kaibigan , at mga kapitbahay ng taong ito . 
 Napakatibay ng ebidensiyang ito na si Jesus ang isinugo ng Diyos anupat hindi maikaila ng mga lider ng relihiyon na kaaway ni Jesus na nangyari ito . 
 Sa halip , nagpakana silang patayin hindi lamang si Jesus kundi pati na rin si Lazaro ! 
 Oo , makapagtitiwala tayo na tiyak na magaganap ang pagkabuhay - muli . 
 Ipinaalam sa atin ng Diyos ang nakalipas na mga ulat ng mga pagkabuhay - muli upang aliwin tayo at patibayin ang ating pananampalataya . 
 Magkaroon ng Kaaliwan sa Pag - asang Pagkabuhay - Muli 
 Ano ang makatutulong sa atin na magkaroon ng kaaliwan mula sa mga ulat ng Bibliya hinggil sa pagkabuhay - muli ? 
 Kung napapaharap ka sa kamatayan , saan ka makasusumpong ng kaaliwan ? 
 Ang isang tiyak na pinagmumulan ng kaaliwan ay ang mga ulat ng Bibliya hinggil sa pagkabuhay - muli . 
 Magiging lalong totoo sa iyo ang pag - asang pagkabuhay - muli kung babasahin at bubulay - bulayin mo ang mga ulat tungkol dito , at gugunigunihin mo ang mga pangyayari . 
 Hindi lamang basta kuwento ang mga ito . 
 Talagang nangyari ang mga ito sa tunay na buhay . 
 Talakayin natin sandali ang isang halimbawa ​ — ang unang pagkabuhay - muli na iniulat ng Bibliya . 
 11 , 12 . ( a ) Anong trahedya ang sumapit sa balo sa Zarepat , at ano ang reaksiyon niya noong una ? 
 ( b ) Ilarawan kung ano ang ginawa ni propeta Elias para sa balo sa pamamagitan ng kapangyarihang ibinigay sa kaniya ni Jehova . 
 Gunigunihin ang eksena . 
 Ilang linggo nang panauhin ng balo sa Zarepat si propeta Elias , at pinatuloy nito ang propeta sa isang silid sa bubungan . 
 Malungkot na panahon iyon . 
 Malubhang naapektuhan ng tagtuyot at taggutom ang rehiyon . 
 Marami ang namamatay . 
 Upang gantimpalaan ang katapatan ng maralitang balo na ito , ginamit ni Jehova si Elias para gumawa ng isang himala na tumagal nang mahabang panahon . 
 Halos wala nang kakainin ang balo at ang kaniyang batang anak na lalaki . 
 Huling pagkain na lamang nila ang natitira nang bigyan ng Diyos si Elias ng kapangyarihang gumawa ng himala upang hindi maubos ang suplay na harina at langis ng balo . 
 Ngunit ngayon ay may trahedyang sumapit sa balo . 
 Biglang nagkasakit ang kaniyang anak , at di - nagtagal ay namatay ito . 
 Halos madurog ang puso ng balo ! 
 Nawalan na nga siya ng asawang masasandalan at aalalay sa kaniya , namatayan pa siya ngayon ng kaisa - isang anak . 
 Sa kaniyang pamimighati , sinisi pa nga ng balo si Elias at ang Diyos nito , si Jehova ! 
 Ano ang gagawin ng propeta ? 
 Hindi sinaway ni Elias ang balo sa kabila ng maling paratang nito . 
 Sa halip ay sinabi niya : “ Ibigay mo sa akin ang iyong anak . ” 
 Dinala ni Elias ang bangkay ng bata sa silid - bubungan at pagkatapos ay paulit - ulit siyang nanalangin sa Diyos na isauli ang buhay ng bata . 
 At kumilos nga si Jehova ! 
 Bakas na bakas ang kaligayahan sa mukha ni Elias nang huminga ang bata . 
 At nang dumilat ang bata , kitang - kita ang sigla sa mga mata nito . 
 Ibinaba ni Elias ang bata sa kaniyang ina at sinabi : “ Tingnan mo , ang iyong anak ay buháy . ” 
 Kulang ang mga salita para ilarawan ang tuwa ng balo . 
 Sinabi niya : “ Ngayon ay alam ko nang talaga na ikaw ay isang lalaki ng Diyos at na ang salita ni Jehova sa iyong bibig ay totoo . ” 
 Lalong tumibay ngayon ang kaniyang pananampalataya kay Jehova at sa kinatawan ng Diyos . 
 Bakit nakaaaliw sa atin sa ngayon ang ulat hinggil sa pagbuhay - muli ni Elias sa anak na lalaki ng isang balo ? 
 Tiyak na malaking kaaliwan sa iyo na bulay - bulayin ang salaysay na ito . 
 Kitang - kita nga na kayang daigin ni Jehova ang ating kaaway na kamatayan ! 
 Gunigunihin ang panahon kapag ang kaligayahang nadama ng balo ay nadama rin ng libu - libong tao sa lupa kapag naganap ang pangkalahatang pagkabuhay - muli ng mga patay ! 
 Magsasaya ang langit habang ipinatutupad ni Jehova sa kaniyang Anak ang pangglobong pagkabuhay - muli . 
 Namatayan ka na ba ng mahal sa buhay ? 
 Nakatutuwang malaman na kaya at talagang bubuhayin ni Jehova ang mga patay ! 
 Ang Iyong Pag - asa at ang Iyong Paraan ng Pamumuhay Ngayon 
 Paano makaiimpluwensiya sa iyong buhay ang pag - asang pagkabuhay - muli ? 
 Paano makaiimpluwensiya sa iyong paraan ng pamumuhay ngayon ang pag - asang pagkabuhay - muli ? 
 Kapag napapaharap ka sa mga pagsubok , problema , pag - uusig , o panganib , mapalalakas ka ng pag - asang ito . 
 Gusto ni Satanas na katakutan mo ang kamatayan hanggang sa punto na ipagpalit mo ang iyong katapatan para sa hungkag na pangako ng kaligtasan . 
 Tandaan na sinabi ni Satanas kay Jehova : “ Ang lahat ng pag - aari ng isang tao ay ibibigay niya alang - alang sa kaniyang kaluluwa . ” 
 Sa pagsasabi niyan , sinisiraang - puri tayong lahat ni Satanas , kasama ka na . 
 Totoo bang titigil ka na sa paglilingkod sa Diyos kapag nanganib ang iyong buhay ? 
 Kung bubulay - bulayin mo ang pag - asang pagkabuhay - muli , mapatitibay mo ang iyong determinasyon na patuloy na gawin ang kalooban ng iyong Ama sa langit . 
 Paano makapagbibigay sa atin ng kaaliwan ang mga salita ni Jesus na nakaulat sa Mateo 10 : 28 kapag napapaharap tayo sa panganib ? 
 Sinabi ni Jesus : “ Huwag kayong matakot doon sa mga pumapatay ng katawan ngunit hindi makapapatay ng kaluluwa ; kundi sa halip ay matakot kayo sa kaniya na makapupuksa kapuwa sa kaluluwa at katawan sa Gehenna . ” 
 Hindi natin dapat katakutan si Satanas o ang kaniyang mga alipores . 
 Totoo , maaaring may kapangyarihan ang ilan sa kanila na manakit , at pumatay pa nga . 
 Gayunman , maging ang pinakamasahol na magagawa nila ay pansamantala lamang . 
 Anumang pinsala na sinapit ng kaniyang tapat na mga lingkod ay kaya at talagang papawiin ni Jehova ​ — maging ang buhayin silang muli . 
 Si Jehova lamang ang karapat - dapat nating katakutan , pag - ukulan ng matinding pagpipitagan at paggalang . 
 Siya lamang ang may kapangyarihang kapuwa kumitil ng buhay at mag - alis ng anumang pag - asang mabuhay sa hinaharap , samakatuwid nga , puksain kapuwa ang katawan at kaluluwa sa Gehenna . 
 Nakatutuwa naman , hindi ganiyan ang gusto ni Jehova na mangyari sa iyo . 
 Dahil sa pag - asang pagkabuhay - muli , tayong mga lingkod ng Diyos ay laging makatitiyak na ligtas tayo . 
 Buhay na walang hanggan ang naghihintay sa atin hangga’t nananatili tayong tapat , at walang magagawa riyan si Satanas at ang kaniyang mga kampon . ​ — Awit 118 : 6 ; Hebreo 13 : 6 . 
 Paano nakaaapekto sa pagtatakda natin ng mga priyoridad sa buhay ang ating pangmalas sa pagkabuhay - muli ? 
 Kung totoo sa atin ang pag - asang pagkabuhay - muli , huhubugin nito ang ating pangmalas sa buhay . 
 Batid natin na ‘ mabuhay man tayo o mamatay , tayo ay kay Jehova . ’ 
 Kaya kapag nagtatakda tayo ng mga priyoridad sa buhay , ikinakapit natin ang payo ni Pablo : “ Huwag na kayong magpahubog ayon sa sistemang ito ng mga bagay , kundi magbagong - anyo kayo sa pamamagitan ng pagbabago ng inyong pag - iisip , upang mapatunayan ninyo sa inyong sarili ang mabuti at kaayaaya at sakdal na kalooban ng Diyos . ” 
 Maraming tao ang nagkukumahog upang mapalugdan ang bawat pagnanasa , maabot ang bawat ambisyon , at masunod ang bawat kapritso nila sa buhay . 
 Dahil maigsi ang buhay sa tingin nila , halos hindi sila magkandaugaga sa paghahanap ng kalayawan at kaluguran , at kung may relihiyon man sila , tiyak na hindi ito kasuwato ng “ sakdal na kalooban ng Diyos . ” 
 17 , 18 . ( a ) Paano sinasabi ng Salita ni Jehova na maigsi ang buhay ng tao , pero ano ang nais ng Diyos para sa atin ? 
 ( b ) Bakit tayo nauudyukang purihin si Jehova araw - araw ? 
 Totoong maigsi ang buhay . 
 “ Madali itong lumilipas , at [ tayo ] ay lumilipad na , ” marahil sa loob lamang ng mga 70 o 80 taon . 
 Panandalian lamang ang buhay ng tao gaya ng luntiang damo , tulad ng aninong lumilipas , at gaya ng singaw . 
 Ngunit hindi nilayon ng Diyos na ipanganak tayo , lumaki , magkaroon ng kaalaman at karanasan sa loob ng ilang taon , at sa natitira pang mga taon ay unti - unti nang humina , magkasakit , at mamatay . 
 Nilalang ni Jehova ang mga tao na may pagnanasang mabuhay magpakailanman . 
 “ Ang panahong walang takda ay inilagay niya sa kanilang puso , ” ang sabi sa atin ng Bibliya . 
 Pero bibigyan ba niya tayo ng gayong pagnanais kung imposible naman pala itong makamit ? 
 Malupit ba ang Diyos ? 
 Hindi nga , sapagkat “ ang Diyos ay pag - ibig . ” 
 Gagamitin niya ang pagkabuhay - muli upang maging posible ang buhay na walang hanggan para sa mga taong namatay na . 
 Panatag tayo sa ating kinabukasan dahil sa pag - asang pagkabuhay - muli . 
 Hindi tayo kailangang magkumahog ngayon para maabot ang sukdulang potensiyal natin . 
 Hindi natin kailangang gamitin “ nang lubusan ” ang daigdig na ito na malapit nang magwakas . 
 Di - tulad ng mga walang tunay na pag - asa , mayroon tayong kamangha - manghang pribilehiyo na malaman na kung mananatili tayong tapat sa Diyos na Jehova , magkakaroon tayo ng pagkakataong purihin siya at mabuhay nang walang hanggan . 
 Kung gayon , gawin natin ang ating buong makakaya upang purihin sa araw - araw si Jehova , na tumitiyak sa atin na matutupad ang pag - asang pagkabuhay - muli ! 
 Paano Mo Sasagutin ? 
 • Ano ang dapat nating madama hinggil sa pagkabuhay - muli ? 
 • Bakit tayo makatitiyak na matutupad ang pag - asang pagkabuhay - muli ? 
 • Paano makaaaliw sa iyo ang pag - asang pagkabuhay - muli ? 
 • Paano makaiimpluwensiya sa iyong paraan ng pamumuhay ang pag - asang pagkabuhay - muli ? 
 [ Larawan sa pahina 28 ] 
 Alam ni Job na minimithi ni Jehova na buhaying muli ang matuwid 
 [ Larawan sa pahina 29 ] 
 “ Tingnan mo , ang iyong anak ay buháy ” 
 Umuunlad sa Espirituwal sa Panahon ng Pagiging May - uban 
 ‘ Yaong mga nakatanim sa bahay ni Jehova ay uunlad pa rin sa panahon ng kanilang pagiging may - uban . ’ ​ — AWIT 92 : 13 , 14 . 
 1 , 2 . ( a ) Paano kadalasang inilalarawan ang pagtanda ? 
 ( b ) Ano ang ipinangangako ng Kasulatan na mangyayari sa epekto ng kasalanang minana natin kay Adan ? 
 PAGTANDA ​ — ano ang sumasagi sa isip mo kapag naririnig mo ang salitang iyan ? 
 Kulubot na balat ? 
 Mahinang pandinig ? 
 Nangangatog na tuhod ? 
 O alinman sa kalagayang mararanasan sa “ kapaha - pahamak na mga araw ” na binabanggit sa Eclesiastes 12 : 1 - 7 ? 
 Kung gayon , mahalagang tandaan na ang paglalarawan sa pagtanda sa Eclesiastes kabanata 12 ay epekto sa tao ng kasalanang minana natin kay Adan , at hindi ang orihinal na layunin ng Maylalang , ang Diyos na Jehova . ​ — Roma 5 : 12 . 
 Ang pagtanda sa ganang sarili ay hindi naman isang sumpa , sapagkat kasabay ng pag - iral ang pagtakbo ng panahon . 
 Sa katunayan , ang paglaki at paggulang ay magandang mga katangian ng lahat ng bagay na may buhay . 
 Malapit nang mapawi ang pinsalang naidulot ng anim na libong taon ng kasalanan at di - kasakdalan na nakikita natin sa ating paligid , at mabubuhay ang lahat ng masunuring tao gaya ng nilayon para sa kanila , wala nang kirot na dala ng pagtanda at kamatayan . 
 Sa panahong iyon , “ walang sinumang tumatahan ang magsasabi : ‘ Ako ay may sakit . ’ ” 
 Babalik ang mga may - edad na sa mga araw ng “ lakas ng [ kanilang ] kabataan , ” at ang kanilang laman ay ‘ magiging higit na sariwa pa kaysa noong kabataan . ’ 
 Pero sa ngayon , ang lahat ay pinahihirapan ng kasalanang minana kay Adan . 
 Ngunit ang mga lingkod ni Jehova ay may espesyal na pagpapala sa kanilang pagtanda . 
 Sa anu - anong paraan maaaring ‘ umunlad pa rin ang isa sa panahon ng pagiging may - uban ’ ? 
 Tinitiyak sa atin ng Salita ng Diyos na ‘ yaong mga nakatanim sa bahay ni Jehova ay uunlad pa rin sa panahon ng kanilang pagiging may - uban . ’ 
 Sa makasagisag na pananalita , binanggit ng salmista ang napakahalagang katotohanan na ang tapat na mga lingkod ng Diyos ay maaaring patuloy na sumulong , lumago , at lumakas sa espirituwal , kahit na humihina na sila sa pisikal . 
 Maraming halimbawa sa Bibliya at sa modernong panahon ang nagpapatunay nito . 
 “ Hindi Kailanman Lumiliban ” 
 Paano ipinakita ng may - edad nang propetisa na si Ana ang kaniyang debosyon sa Diyos , at ano ang naging gantimpala niya ? 
 Isaalang - alang ang propetisang si Ana . 
 Kahit 84 anyos na , “ hindi [ siya ] kailanman lumiliban sa templo , na nag - uukol ng sagradong paglilingkod gabi at araw na may mga pag - aayuno at mga pagsusumamo . ” 
 Yamang hindi Levita ang kaniyang ama kundi “ mula sa tribo ni Aser , ” hindi maaaring tumira sa templo si Anna . 
 Isipin na lamang ang kinailangan niyang gawin para makapunta sa templo araw - araw at manatili roon para sa paglilingkod mula umaga hanggang gabi ! 
 Pero malaki ang naging gantimpala ni Ana dahil sa kaniyang debosyon . 
 Naroon siya nang dalhin nina Jose at Maria sa templo ang sanggol na si Jesus para iharap kay Jehova ayon sa Kautusan . 
 Nang makita ni Ana ang sanggol na si Jesus , siya ay “ nagsimulang mag - ukol ng pasasalamat sa Diyos at nagsalita tungkol sa bata sa lahat ng mga naghihintay sa katubusan ng Jerusalem . ” ​ — Lucas 2 : 22 - 24 , 36 - 38 ; Bilang 18 : 6 , 7 . 
 5 , 6 . 
 Sa anu - anong paraan nagpapakita ang mga may - edad na sa ngayon ng kasigasigan na tulad ng kay Ana ? 
 Marami sa mga may - edad nang kasama natin ngayon ang gaya ni Ana na regular na dumadalo sa mga pulong , taimtim na nagsusumamo para sa ikasusulong ng tunay na pagsamba , at may marubdob na pagnanais na ipangaral ang mabuting balita . 
 Ganito ang sinabi ng isang kapatid na lalaking mahigit 80 anyos na at regular na dumadalo sa mga pulong Kristiyano kasama ng kaniyang kabiyak : “ Kinaugalian na naming dumalo sa mga pulong . 
 Wala kaming ibang gustong puntahan . 
 Kung saan naroroon ang bayan ng Diyos , gusto naming naroroon din kami . 
 Palagay ang loob namin doon . ” 
 Talagang nakapagpapatibay na halimbawa nga para sa lahat ! ​ — Hebreo 10 : 24 , 25 . 
 “ Gusto kong maging bahagi hangga’t maaari ng anumang bagay na may kinalaman sa tunay na pagsamba . ” 
 Iyan ang prinsipyo ni Jean sa buhay , isang Kristiyanong biyuda na mahigit 80 anyos na . 
 “ Siyempre , may mga panahong nalulungkot din ako , ” ang dagdag pa niya , “ pero hindi naman kailangang malungkot din ang iba kapag malungkot ako , ‘ di ba ? ” 
 Nagniningning ang kaniyang mga mata habang ikinukuwento ang kaligayahang nadarama niya kapag dumadalaw siya sa ibang lupain para makipagpatibayan sa mga kapatid . 
 Nang maglakbay siya kamakailan , sinabi niya sa kaniyang mga kasama , “ Sawa na ako sa kapapasyal sa mga kastilyo ; gusto ko namang lumabas sa larangan ! ” 
 Bagaman hindi nakapagsasalita si Jean ng wika roon , napukaw niya ang interes ng mga tao sa mensahe ng Bibliya . 
 Bukod dito , ilang taon na siyang naglilingkod sa isang kongregasyon na nangangailangan ng tulong , bagaman kinailangan niyang matuto ng bagong wika at magbiyahe ng tig - isang oras papunta’t pabalik sa mga pulong . 
 Panatilihing Matalas ang Isip 
 Noong may - edad na si Moises , paano niya ipinakita ang kaniyang paghahangad na tumibay pa ang kaugnayan niya sa Diyos ? 
 Habang nagkakaedad tayo , lalong dumarami ang ating karanasan sa buhay . 
 Pero hindi awtomatikong sumusulong tayo sa espirituwal habang nagkakaedad . 
 Kung gayon , sa halip na umasa na lamang sa nakaimbak na kaalaman , sinisikap ng tapat na mga lingkod ng Diyos na ‘ lumago sa pagkatuto ’ sa paglipas ng mga taon . 
 Walumpung taóng gulang noon si Moises nang atasan siya ni Jehova . 
 Nang panahong iyon , maliwanag na madalang na ang umaabot sa gayong edad dahil isinulat niya : “ Sa ganang sarili ang mga araw ng aming mga taon ay pitumpung taon ; at . . . dahil sa natatanging kalakasan ay walumpung taon . ” 
 Sa kabila nito , hindi kailanman inisip ni Moises na matanda na siya para matuto pa . 
 Pagkalipas ng maraming dekada ng paglilingkod sa Diyos , pagkakaroon ng maraming pribilehiyo , at pagbalikat ng mabibigat na pananagutan , nagsumamo si Moises kay Jehova : “ Pakisuyong ipaalam mo sa akin ang iyong mga daan , upang makilala kita . ” 
 Laging hangad ni Moises na tumibay pa ang kaniyang kaugnayan kay Jehova . 
 Paano pinanatili ni Daniel na matalas ang kaniyang isip kahit mahigit 90 anyos na siya , at ano ang naging resulta ? 
 Ang propetang si Daniel , na malamang na mahigit 90 anyos na , ay nagbubulay - bulay pa rin sa banal na kasulatan . 
 Dahil sa naunawaan niya sa pag - aaral ng “ mga aklat ” ​ — malamang kasama na ang Levitico , Isaias , Jeremias , Oseas , at Amos — ​ marubdob siyang nanalangin upang humingi ng tulong kay Jehova . 
 Sinagot ng Diyos ang kaniyang panalangin at ipinaalam sa kaniya ang tungkol sa pagdating ng Mesiyas at ang mangyayari sa tunay na pagsamba . ​ — Daniel 9 : 20 - 27 . 
 9 , 10 . 
 Ano ang ginagawa ng ilan para manatiling matalas ang kanilang isip ? 
 Tulad nina Moises at Daniel , maaari din nating panatilihing matalas ang ating isip sa pamamagitan ng pagtutuon ng pansin sa espirituwal na mga bagay hangga’t kaya natin . 
 Ito mismo ang ginagawa ng marami . 
 Ang Kristiyanong elder na si Worth , mahigit 80 anyos na , ay nagsisikap na umalinsabay sa pinakabagong espirituwal na pagkaing inilalaan ng “ tapat at maingat na alipin . ” 
 Sinabi niya , “ Mahal na mahal ko ang katotohanan , at nasasabik akong makita kung paano lumiliwanag nang lumiliwanag ang liwanag ng katotohanan . ” 
 Lalo namang napatitibay ang pananampalataya ni Fred , mahigit 60 taon na sa buong - panahong ministeryo , kapag nakikipag - usap siya sa mga kapananampalataya tungkol sa Bibliya . 
 “ Kailangan kong panatilihing buháy sa isip ko ang Bibliya , ” ang sabi niya . 
 “ Kung magagawa mong buháy ang Bibliya sa iyong isip ​ — gawin itong makabuluhan — ​ at kung maiuugnay mo ang natututuhan mo sa buong ‘ parisan ng nakapagpapalusog na mga salita , ’ mauunawaan mo ang kabuuan ng mga ito . 
 Makikita mo kung paanong lumiliwanag ang bawat detalye sa tamang konteksto nito . ” ​ — 2 Timoteo 1 : 13 . 
 Hindi nangangahulugan na kapag may - edad na ang isa , hindi na siya matututo ng bago at mahihirap na konsepto . 
 May mga taong mahigit 60 , 70 , at 80 taóng gulang na ngunit natuto pa ring bumasa’t sumulat o natuto pa nga ng bagong mga wika . 
 Ginawa ito ng ilang Saksi ni Jehova sa layuning ipangaral ang mabuting balita sa mga tao na iba’t iba ang nasyonalidad . 
 Mahigit 60 anyos na si Harry at ang kaniyang asawa nang ipasiya nilang tumulong sa teritoryong nagsasalita ng Portuges . 
 “ Aminin na natin , ” ang sabi ni Harry , “ habang nagkakaedad tayo , pahirap nang pahirap ang anumang gawain . ” 
 Ngunit dahil sa sikap at tiyaga , nakapagdaos sila ng pag - aaral sa Bibliya sa wikang Portuges . 
 Maraming taon na ngayong nagpapahayag si Harry sa wikang iyon sa mga pandistritong kombensiyon . 
 Bakit pa natin pinag - uusapan ang nagagawa ng tapat na mga may - edad na ? 
 Siyempre , hindi ipinahihintulot ng kalusugan o kalagayan ng bawat isa na magawa ang mga bagay na ito . 
 Kung gayon , bakit pa natin pinag - uusapan ang nagagawa ng ilang may - edad na ? 
 Tiyak na hindi naman ipinahihiwatig nito na obligado ang lahat na gawin ang kayang gawin ng iba . 
 Sa halip , kaayon ito ng isinulat ni apostol Pablo sa mga Hebreong Kristiyano tungkol sa tapat na mga elder sa kongregasyon : “ Habang dinidili - dili ninyo ang kinalalabasan ng kanilang paggawi ay tularan ninyo ang kanilang pananampalataya . ” 
 Kapag binubulay - bulay natin ang gayong mga halimbawa ng kasigasigan , mapasisigla tayong tularan ang matibay na pananampalataya na nag - uudyok sa mga may - edad nang ito na maglingkod sa Diyos . 
 Ipinaliwanag ni Harry , edad 87 , kung ano ang nagpapakilos sa kaniya , “ Gusto kong gamitin sa matalinong paraan ang natitirang mga taon ng aking buhay at maging kapaki - pakinabang hangga’t maaari sa paglilingkod kay Jehova . ” 
 Maligayang - maligaya si Fred , nabanggit kanina , sa paglilingkod sa Bethel . 
 Sinabi niya , “ Kailangang pag - isipan mo kung paano mo mapaglilingkuran si Jehova sa abot ng iyong makakaya at kapag nasimulan mo na ito , huwag kang hihinto . ” 
 Tapat Pa Rin sa Kabila ng Nagbabagong mga Kalagayan 
 12 , 13 . 
 Paano nagpakita ng makadiyos na debosyon si Barzilai bagaman hindi na gaya ng dati ang kaniyang pangangatawan ? 
 Mahirap tanggapin ang paghina ng pangangatawan . 
 Pero posible pa ring magpakita ng makadiyos na debosyon sa kabila nito . 
 Magandang halimbawa si Barzilai na Gileadita sa bagay na ito . 
 Sa edad na 80 , nagpakita siya ng pambihirang kabaitan kay David at sa hukbo nito nang paglaanan niya sila ng pagkain at matutuluyan noong magrebelde si Absalom . 
 Nang bumalik si David sa Jerusalem , inihatid ni Barzilai ang grupo sa Ilog Jordan . 
 Inalok ni David si Barzilai na maging bahagi ng kaniyang maharlikang korte . 
 Ang sagot ni Barzilai ? 
 “ Ako ay walumpung taóng gulang na ngayon . . . . 
 Malalasahan pa ba ng iyong lingkod ang kinain ko at ang ininom ko , o maririnig ko pa ba ang tinig ng mga mang - aawit na lalaki at babae ? . . . 
 Narito ang iyong lingkod na si Kimham . 
 Hayaan siyang tumawid na kasama ng panginoon kong hari ; at gawin mo sa kaniya kung ano ang mabuti sa iyong paningin . ” ​ — 2 Samuel 17 : 27 - 29 ; 19 : 31 - 40 . 
 Bagaman hindi na gaya ng dati ang pangangatawan ni Barzilai , ginawa niya ang kaniyang buong makakaya upang suportahan ang haring pinahiran ni Jehova . 
 Bagaman aminado siya na mahina na ang kaniyang panlasa at pandinig , hindi siya naghinanakit . 
 Sa halip na isipin ang kaniyang sarili , inirekomenda ni Barzilai si Kimham para tumanggap ng pribilehiyo anupat naipakita ni Barzilai ang kaniyang tunay na pagkatao . 
 Tulad ni Barzilai , iniisip ng maraming may - edad na ang kapakanan ng iba at nagpapakita sila ng pagkabukas - palad . 
 Ginagawa nila ang kanilang buong makakaya upang suportahan ang tunay na pagsamba , yamang alam nila na “ sa gayong mga hain ay lubos na nalulugod ang Diyos . ” 
 Malaking pagpapala ngang makasama ang mga tapat na ito ! ​ — Hebreo 13 : 16 . 
 Bakit lalong naging makabagbag - damdamin ang mga salita ni David sa Awit 37 : 23 - 25 dahil sa edad niya ? 
 Bagaman maraming beses nang nagbago ang kalagayan ni David sa paglipas ng mga taon , kumbinsido pa rin siya na hindi nagbabago ang pagmamalasakit ni Jehova para sa kaniyang tapat na mga lingkod . 
 Sa huling mga taon ng kaniyang buhay , kinatha ni David ang awit na kilala bilang Awit 37 sa ngayon . 
 Isip - isipin na nagmumuni - muni si David habang tumutugtog ng alpa at inaawit niya ang mga salitang ito : “ Dahil kay Jehova ay naihahanda ang mga hakbang ng matipunong lalaki , at ang kaniyang lakad ay kinalulugdan Niya . 
 Bagaman siya ay mabuwal , hindi siya babagsak , sapagkat inaalalayan ni Jehova ang kaniyang kamay . 
 Isang kabataan ako noon , ako ay tumanda na rin , gayunma’y hindi ko pa nakita ang matuwid na lubusang pinabayaan , ni ang kaniyang supling na naghahanap ng tinapay . ” 
 Sa awit na ito , inudyukan ng banal na espiritu ni Jehova si David na banggiting matanda na ito . 
 Talagang makabagbag - damdamin nga para kay David ang mga pananalitang ito ! 
 Paano nagpakita ng magandang halimbawa ng katapatan si apostol Juan sa kabila ng katandaan at nagbagong mga kalagayan ? 
 Si apostol Juan ay isa pang mainam na halimbawa ng katapatan sa kabila ng katandaan at nagbagong mga kalagayan . 
 Halos 70 taon nang naglilingkod sa Diyos si Juan nang ipatapon siya sa isla ng Patmos “ dahil sa pagsasalita tungkol sa Diyos at sa pagpapatotoo tungkol kay Jesus . ” 
 Pero hindi pa tapos ang kaniyang gawain . 
 Sa katunayan , ang lahat ng bahagi ng Bibliya na isinulat ni Juan ay isinulat niya noong huling mga taon ng kaniyang buhay . 
 Habang nasa Patmos , binigyan siya ng kagila - gilalas na pangitaing nasa Apocalipsis , na maingat niyang isinulat . 
 Ipinalalagay na pinalaya siya mula sa pagkakatapon noong paghahari ng Romanong emperador na si Nerva . 
 Noong mga 90 o 100 taóng gulang na siya pagsapit ng mga 98 C.E . , isinulat ni Juan ang Ebanghelyo at ang tatlong liham na ipinangalan sa kaniya . 
 Walang - Kupas na Rekord ng Pagbabata 
 Paano naipahahayag ng mga taong hindi na gaanong makapagsalita ang kanilang debosyon kay Jehova ? 
 Nalilimitahan sa iba’t ibang paraan at antas ang mga tao . 
 Halimbawa , may ilan na nahihirapan nang makipag - usap . 
 Gayunman , sariwa pa rin sa kanilang alaala ang pag - ibig at di - sana - nararapat na kabaitan ng Diyos . 
 Bagaman hindi na sila gaanong makapagsalita , sinasabi naman nila kay Jehova sa kanilang puso : “ Gayon na lamang ang pag - ibig ko sa iyong kautusan ! 
 Buong araw ko itong pinag - iisipan . ” 
 Kilala ni Jehova ang mga “ palaisip sa kaniyang pangalan , ” at alam niya na lubha silang naiiba kaysa sa karamihan ng sangkatauhang hindi nagbibigay - pansin sa kaniyang mga daan . 
 Nakaaaliw ngang malaman na nalulugod si Jehova sa pagbubulay - bulay ng ating puso ! ​ — 1 Cronica 28 : 9 ; Awit 19 : 14 . 
 Ano ang pambihirang nagawa ng matatagal nang lingkod ni Jehova ? 
 Hindi rin dapat kaligtaan na ang mga indibiduwal na maraming dekada nang tapat na naglilingkod kay Jehova ay may pambihirang nagawa na hindi nila magagawa sa anumang iba pang paraan ​ — ang kanilang walang - kupas na rekord ng pagbabata . 
 Sinabi ni Jesus : “ Sa pamamagitan ng inyong pagbabata ay tatamuhin ninyo ang inyong mga kaluluwa . ” 
 Kailangan ang pagbabata para magkaroon ng buhay na walang hanggan . 
 Kayo na ‘ gumawa ng kalooban ng Diyos ’ at namuhay nang tapat ay makaaasang tumanggap ng “ katuparan ng pangako . ” ​ — Hebreo 10 : 36 . 
 ( a ) Ano ang ikinatutuwang makita ni Jehova sa mga may - edad na ? 
 ( b ) Ano ang tatalakayin natin sa susunod na artikulo ? 
 Pinahahalagahan ni Jehova ang iyong buong - kaluluwang paglilingkod gaanuman ang iyong nagagawa . 
 Sa kabila ng panghihina ng ‘ pagkatao sa labas ’ ng isa habang siya ay nagkakaedad , ang ‘ pagkatao naman niya sa loob ’ ay maaaring lumakas sa araw - araw . 
 Walang alinlangan na pinahahalagahan ni Jehova ang iyong nagawa noon , ngunit maliwanag na pinahahalagahan din niya ang ginagawa mo ngayon alang - alang sa kaniyang pangalan . 
 Sa susunod na artikulo , tatalakayin natin ang napakalaking impluwensiya ng gayong katapatan . 
 Paano Mo Sasagutin ? 
 • Anong magandang halimbawa ang ipinakita ni Ana para sa mga may - edad nang Kristiyano sa ngayon ? 
 • Bakit hindi naman laging hadlang ang edad sa puwedeng magawa ng isa ? 
 • Paano patuloy na makapagpapakita ng makadiyos na debosyon ang mga may - edad na ? 
 • Ano ang tingin ni Jehova sa paglilingkod sa kaniya ng mga may - edad na ? 
 [ Larawan sa pahina 23 ] 
 Naunawaan ng may - edad nang si Daniel mula sa “ mga aklat ” kung gaano katagal magiging tapon ang Juda 
 [ Mga larawan sa pahina 25 ] 
 Maraming may - edad na ang huwaran sa regular na pagdalo sa pulong , masigasig na pangangaral , at pananabik na matuto 
 Mga May - edad Na ​ — Pagpapala sa mga Nakababata 
 “ Maging hanggang sa katandaan at pagiging may - uban , O Diyos , huwag mo akong iwan , hanggang sa masabi ko sa salinlahi ang tungkol sa iyong bisig , sa kanilang lahat na darating , ang tungkol sa iyong kalakasan . ” ​ — AWIT 71 : 18 . 
 1 , 2 . 
 Ano ang dapat malaman ng mga may - edad nang lingkod ng Diyos , at ano ang tatalakayin natin ngayon ? 
 ISANG Kristiyanong elder sa Kanlurang Aprika ang dumalaw sa isang kapatid na pinahiran at tinanong siya , “ Kumusta na po kayo ? ” 
 Sumagot ang pinahiran , “ Kaya kong tumakbo , lumukso , tumalon , at lumundag , ” habang iniaarte ang kaniyang sinasabi . 
 “ Pero , ” ang dagdag niya , “ hindi ko kayang lumipad . ” 
 Maliwanag ang ibig niyang sabihin . 
 ‘ Iyong kaya ko , ginagawa ko , iyong hindi ko kaya , hindi ko ginagawa . ’ 
 Ang dumalaw na elder ay mahigit 80 anyos na ngayon , pero tandang - tanda pa rin niya ang mapagpatawang kapatid na iyon at ang katapatan nito . 
 Hindi nalilimutan ng mga tao ang makadiyos na katangiang ipinakikita ng isang may - edad na . 
 Siyempre pa , hindi tayo awtomatikong nagkakaroon ng karunungan at mga katangiang gaya ng kay Kristo habang nagkakaedad tayo . 
 Sinasabi ng Bibliya : “ Ang ulong may uban ay korona ng kagandahan kapag ito ay nasusumpungan sa daan ng katuwiran . ” 
 Kung ikaw ay may - edad na , alam mo ba kung gaano kapaki - pakinabang sa iba ang iyong sinasabi at ginagawa ? 
 Isaalang - alang ang ilang halimbawa sa Bibliya na nagpapakita kung gaano kalaking pagpapala ang mga may - edad na sa mga nakababata . 
 Pananampalataya na May Napakalaking Impluwensiya 
 Ano ang naging epekto ng katapatan ni Noe sa lahat ng taong nabubuhay ngayon ? 
 Ang resulta ng pananampalataya at katatagan ni Noe ay pinakikinabangan natin hanggang sa ngayon . 
 Halos 600 taóng gulang na si Noe nang itayo niya ang arka , tipunin ang mga hayop , at mangaral sa iba . 
 Dahil sa kaniyang makadiyos na pagkatakot , si Noe , kasama ng kaniyang pamilya , ay nakaligtas sa malaking Baha at naging ninuno ng lahat ng taong nabubuhay sa lupa ngayon . 
 Totoo , mahaba ang buhay ng mga tao noong panahon ni Noe . 
 Ngunit kahit napakatanda na niya , nanatili siyang tapat , at nagbunga ito ng malalaking pagpapala . 
 Paano ? 
 Paano nakikinabang ang mga lingkod ng Diyos ngayon sa katatagan ni Noe ? 
 Halos 800 taóng gulang na si Noe nang simulan ni Nimrod ang pagtatayo ng Tore ng Babel , na isang pagsuway sa utos ni Jehova na “ punuin . . . ang lupa . ” 
 Pero hindi nakisangkot si Noe sa rebelyon ni Nimrod . 
 Kaya posibleng hindi naiba ang wika ni Noe nang guluhin ng Diyos ang wika ng mga rebelde . 
 Talagang karapat - dapat tularan ng mga lingkod ng Diyos , bata man o matanda , ang pananampalataya at katatagan ni Noe , na ipinakita niya hindi lamang noong may - edad na siya kundi sa buong buhay niya . ​ — Hebreo 11 : 7 . 
 Impluwensiya sa Pamilya 
 5 , 6 . ( a ) Noong 75 taóng gulang si Abraham , ano ang ipinagawa sa kaniya ni Jehova ? 
 ( b ) Paano tumugon si Abraham sa utos ng Diyos ? 
 Makikita sa mga patriyarkang nabuhay pagkamatay ni Noe kung gaano kaimpluwensiya ang mga may - edad na sa pananampalataya ng kanilang pamilya . 
 Si Abraham ay mga 75 taóng gulang na nang sabihin sa kaniya ng Diyos : “ Yumaon ka sa iyong lakad mula sa iyong lupain at mula sa iyong mga kamag - anak at mula sa bahay ng iyong ama patungo sa lupain na ipakikita ko sa iyo ; at gagawa ako ng isang dakilang bansa mula sa iyo at pagpapalain kita . ” ​ — Genesis 12 : 1 , 2 . 
 Ano kaya ang magiging reaksiyon mo kapag sinabihan kang iwan ang iyong tahanan , mga kaibigan , lupang - tinubuan , at mga kamag - anak para pumunta sa isang lupain na hindi mo alam ? 
 Iyan mismo ang ipinagawa kay Abraham . 
 “ Humayo [ siya ] gaya ng sinalita ni Jehova sa kaniya , ” at mula noon , tumira siya sa mga tolda bilang dayuhan at nagpalipat - lipat sila sa lupain ng Canaan . 
 Bagaman sinabi ni Jehova na magiging “ isang dakilang bansa ” si Abraham , matagal na siyang patay bago pa man dumami ang kaniyang supling . 
 Iisa lamang ang anak ni Abraham kay Sara , si Isaac , at 25 taon na silang nakikipamayan sa lupang pangako bago ipanganak ito . 
 Subalit hindi nanghimagod si Abraham ni bumalik man siya sa pinanggalingan niyang lunsod . 
 Isa nga siyang napakainam na halimbawa ng pananampalataya at pagbabata ! 
 Ano ang naging epekto ng pagbabata ni Abraham sa kaniyang anak na si Isaac , at ano naman ang naging resulta nito sa sangkatauhan ? 
 Malaki ang naging epekto ng pagbabata ni Abraham sa kaniyang anak na si Isaac , na nanirahan bilang dayuhan sa lupain ng Canaan sa kaniyang buong buhay ​ — sa loob ng 180 taon . 
 Ang pagbabata ni Isaac ay nakasalig sa pananampalataya niya sa pangako ng Diyos , pananampalatayang ikinintal sa kaniya ng may - edad nang mga magulang niya at pinatibay nang maglaon ng sinabi mismo sa kaniya ni Jehova . 
 Malaki ang naging papel ng katatagan ni Isaac sa katuparan ng pangako ni Jehova na may darating na “ binhi ” na magmumula sa angkan ni Abraham at magdudulot ng pagpapala sa buong sangkatauhan . 
 Pagkalipas ng daan - daang taon , sa pamamagitan ni Jesu - Kristo , ang pangunahing bahagi ng ‘ binhing ’ iyon , nabuksan ang daan upang ang lahat ng nananampalataya sa kaniya ay maipagkasundo sa Diyos at magkaroon ng buhay na walang hanggan . ​ — Galacia 3 : 16 ; Juan 3 : 16 . 
 Paano nagpakita ng matibay na pananampalataya si Jacob , at ano ang naging epekto nito ? 
 Tinulungan naman ni Isaac ang kaniyang anak na si Jacob upang makapaglinang ng matibay na pananampalataya na umalalay sa kaniya sa pagtanda niya . 
 Si Jacob ay 97 taóng gulang na nang magdamag siyang makipagbuno sa isang anghel para makakuha ng pagpapala . 
 Bago siya mamatay sa edad na 147 , si Jacob ay nag - ipon ng lakas para pagpalain ang bawat isa sa kaniyang 12 anak . 
 Ang mga inihula niya , na nakaulat ngayon sa Genesis 49 : 1 - 28 , ay natupad na at patuloy pa ring natutupad . 
 Ano ang masasabi tungkol sa impluwensiya sa kanilang pamilya ng mga may - edad nang may matibay na pananampalataya ? 
 Maliwanag na ang tapat at may - edad nang mga lingkod ng Diyos ay may mabuting impluwensiya sa kanilang pamilya . 
 Malaki ang maitutulong ng pagtuturo mula sa Kasulatan , matalinong payo , at halimbawa ng pagbabata upang ang isang kabataan ay magkaroon ng matatag na pananampalataya . 
 Hindi dapat maliitin kailanman ng mga may - edad na ang mabuting impluwensiya nila sa kanilang pamilya . 
 Impluwensiya sa Kapananampalataya 
 Ano ang “ utos [ ni Jose ] may kinalaman sa kaniyang mga buto , ” at ano ang naging epekto nito ? 
 Mabuting impluwensiya rin ang mga may - edad na sa kanilang mga kapananampalataya . 
 Noong matanda na si Jose na anak ni Jacob , may ginawa siya na nagpakita ng kaniyang pananampalataya at nagkaroon ng malaking epekto sa milyun - milyong mananamba ng tunay na Diyos na nabuhay pagkamatay niya . 
 Siya ay 110 taóng gulang noong ‘ magbigay siya ng utos may kinalaman sa kaniyang mga buto , ’ na kapag umalis na ang mga Israelita sa Ehipto , dadalhin nila ang kaniyang mga buto . 
 Ang utos na ito ay nagbigay sa Israel ng isang dahilan para umasa na tiyak na mapalalaya sila sa napakatagal na pang - aalipin pagkamatay ni Jose . 
 Ano ang malamang na naging impluwensiya kay Josue ng may - edad nang si Moises ? 
 Si Moises ay napatibay rin sa pananampalatayang ipinakita ni Jose . 
 Noong 80 anyos si Moises , nagkapribilehiyo siyang dalhin ang mga buto ni Jose palabas ng Ehipto . 
 Nang panahong iyon , nakilala niya si Josue na mas bata sa kaniya . 
 Sa sumunod na 40 taon , naging tagapaglingkod ni Moises si Josue . 
 Sinamahan niya si Moises paakyat sa Bundok Sinai at naghintay siya hanggang bumaba ito mula sa bundok na dala ang mga tapyas ng Patotoo . 
 Tiyak na natuto si Josue mula sa napakaraming matalinong payo at karunungan ng may - edad nang si Moises ! 
 Paano naging mabuting impluwensiya si Josue sa bansang Israel hanggang sa huling mga taon ng kaniyang buhay ? 
 Si Josue naman ang nagpatibay sa bansang Israel hanggang sa huling mga taon ng kaniyang buhay . 
 Sinasabi sa atin ng Hukom 2 : 7 : “ Ang bayan ay patuloy na naglingkod kay Jehova sa lahat ng mga araw ni Josue at sa lahat ng mga araw ng matatandang lalaki na ang mga araw ay lumawig pa pagkaraan ni Josue at nakakita ng lahat ng dakilang gawa ni Jehova na ginawa niya para sa Israel . ” 
 Ngunit pagkamatay ni Josue at ng iba pang matatandang lalaki , nagsimula ang 300 - taóng pagsasalawahan sa tunay at huwad na pagsamba na umabot hanggang sa panahon ng propetang si Samuel . 
 “ Nagpangyari ng Katuwiran ” si Samuel 
 Ano ang ginawa ni Samuel upang ‘ magpangyari ng katuwiran ’ ? 
 Hindi sinasabi ng Bibliya kung ilang taóng gulang na si Samuel noong mamatay siya , pero ang mga pangyayari sa aklat ng Unang Samuel ay umaabot ng mga 102 taon , at nasaksihan ni Samuel ang halos lahat ng ito . 
 Mababasa natin sa Hebreo 11 : 32 , 33 na “ nagpangyari ng katuwiran ” ang matuwid na mga hukom at propeta . 
 Oo , tinulungan ni Samuel ang ilan sa kaniyang mga kapanahon na umiwas o tumalikod sa paggawa ng masama . 
 Paano ? 
 Nanatili siyang tapat kay Jehova sa buong buhay niya . 
 Hindi siya natakot magbigay ng matinding payo kahit pa sa hari . 
 Bukod dito , si Samuel , na “ matanda na at ubanin , ” ay isang huwaran sa pananalangin alang - alang sa iba . 
 Sinabi niya na “ malayong mangyari . . . na magkasala laban kay Jehova sa pamamagitan ng pagtigil sa pananalangin ” alang - alang sa kaniyang mga kapuwa Israelita . ​ — 1 Samuel 12 : 2 , 23 . 
 14 , 15 . 
 Paano matutularan ng mga may - edad na sa ngayon si Samuel sa pananalangin ? 
 Itinatampok ng lahat ng ito ang isang mahalagang paraan upang maging mabuting impluwensiya ang mga may - edad na sa kapuwa nilang mga lingkod ni Jehova . 
 Sa kabila ng mahinang kalusugan o iba pang kalagayan , maaaring ipanalangin ng mga may - edad na ang iba . 
 Kung kayo ay may - edad na , alam ba ninyo na kapaki - pakinabang sa kongregasyon ang inyong mga panalangin ? 
 Dahil sa inyong pananampalataya sa itinigis na dugo ni Kristo , kayo ay may mabuting katayuan sa harap ni Jehova , at dahil sa inyong rekord ng pagbabata , napatunayan ang ‘ subok na katangian ’ ng inyong pananampalataya . 
 Laging tandaan : “ Ang pagsusumamo ng taong matuwid , kapag ito ay gumagana , ay may malakas na puwersa . ” ​ — Santiago 5 : 16 . 
 Kailangan ang inyong mga panalangin para sa gawaing pang - Kaharian ni Jehova . 
 Nakabilanggo ang ilang kapatid natin dahil sa kanilang Kristiyanong neutralidad . 
 Ang iba naman ay nasalanta ng kalamidad at naapektuhan ng mga digmaan at alitang sibil . 
 Sa atin mismong mga kongregasyon , may mga napapaharap sa tukso o pagsalansang . 
 Kailangan din ang inyong regular na pananalangin alang - alang sa mga nangunguna sa pangangaral at nangangasiwa sa mga kongregasyon . 
 Nakatutuwa kapag binabanggit ninyo ang inyong mga kapananampalataya sa inyong mga panalangin , tulad ng ginawa ni Epafras ! ​ — Colosas 4 : 12 . 
 Pagtuturo sa Darating na Salinlahi 
 16 , 17 . 
 Ano ang inihula sa Awit 71 : 18 , at paano ito natutupad ? 
 Ang pakikisama sa tapat na mga miyembro ng “ munting kawan , ” na may makalangit na pag - asa , ay nagsisilbing mabuting pagsasanay sa “ ibang mga tupa , ” na may pag - asang mabuhay magpakailanman sa lupa . 
 Inihula ito sa Awit 71 : 18 , na nagsasabi : “ Maging hanggang sa katandaan at pagiging may - uban , O Diyos , huwag mo akong iwan , hanggang sa masabi ko sa salinlahi ang tungkol sa iyong bisig , sa kanilang lahat na darating , ang tungkol sa iyong kalakasan . ” 
 Bago luwalhatiin kasama ni Jesu - Kristo ang mga pinahiran at bago nila iwan ang ibang mga tupa , malugod nilang sinasanay ang kanilang mga kasamahan na ibang mga tupa para humawak ng karagdagang mga pananagutan . 
 Sa diwa , ang binabanggit sa Awit 71 : 18 na pagtuturo “ sa kanilang lahat na darating ” ay maaari ring gawin ng ibang mga tupa na tumanggap ng tagubilin mula sa mga pinahiran ng Diyos . 
 Ipinagkatiwala ni Jehova sa mga may - edad na ang pribilehiyong magpatotoo tungkol sa kaniya sa mga taong yumayakap sa tunay na pagsamba sa ngayon . 
 Nadarama ng ibang mga tupa na pinagpala sila dahil sa kanilang mga natututuhan mula sa mga pinahiran at nauudyukan silang ibahagi ang kanilang napag - aralan mula sa Kasulatan sa iba na nagnanais maglingkod kay Jehova . ​ — Apocalipsis 7 : 9 , 10 . 
 18 , 19 . ( a ) Anu - anong mahahalagang impormasyon ang mailalahad ng mga may - edad nang lingkod ni Jehova ? 
 ( b ) Sa ano makatitiyak ang mga may - edad nang Kristiyano ? 
 Maraming mahahalagang pangyayari sa kasaysayan ang matututuhan mula sa mga may - edad nang lingkod ni Jehova , kabilang man sa pinahiran o sa ibang mga tupa . 
 Buháy pa ang ilan sa nakapanood ng “ Photo - Drama of Creation ” noong una itong ipalabas . 
 Kilala mismo ng ilan ang mga kapatid na nangunguna sa gawain at nabilanggo noong 1918 . 
 Ang iba ay kasama sa mga nagsahimpapawid ng mga programa sa istasyon ng radyo ng Watchtower , ang WBBR . 
 Marami ang makapagkukuwento tungkol sa mga kasong isinampa ng mga Saksi ni Jehova sa mga korte suprema may kinalaman sa kalayaan sa relihiyon . 
 Ang iba naman ay nanindigang matatag para sa tunay na pagsamba sa ilalim ng mga rehimeng diktadura . 
 Oo , mailalahad ng mga may - edad na kung paano unti - unting isinisiwalat ang liwanag ng katotohanan . 
 Hinihimok tayo ng Bibliya na makinabang sa napakarami nilang karanasan . ​ — Deuteronomio 32 : 7 . 
 Pinasisigla ang mga may - edad nang Kristiyano na maging mabuting halimbawa sa mga nakababata . 
 Baka hindi pa ninyo nakikita ngayon ang epekto sa iba ng inyong pagbabata , panalangin , at payo . 
 Malamang na hindi rin alam nina Noe , Abraham , Jose , Moises , at iba pa kung gaano kalaki ang naging epekto ng kanilang katapatan sa mga darating na henerasyon . 
 Pero nagkaroon ng malaking epekto ang kanilang rekord ng pananampalataya at katapatan ; gayundin ang maaaring maging epekto ng inyong halimbawa sa mga nakababata . 
 Anu - anong pagpapala ang naghihintay sa mga nananatiling may matatag na pag - asa hanggang sa wakas ? 
 Ikaw man ay makatawid nang buháy sa “ malaking kapighatian ” o buhaying - muli , napakalaking kagalakan nga na makamit ang “ tunay na buhay ” ! 
 Isipin na lamang ang Sanlibong Taóng Paghahari ni Kristo kapag pinawi na ni Jehova ang epekto ng pagtanda . 
 Sa halip na maramdamang unti - unting humihina ang ating katawan , magigising tayo araw - araw na pabuti nang pabuti ang ating kalusugan ​ — mas malakas na pangangatawan , mas malinaw na paningin , mas matalas na pandinig , at mas magandang hitsura ! 
 Mananatiling bata ang mga pinagpalang mamuhay sa bagong sanlibutan ng Diyos sa kabila ng walang - hanggang pagtakbo ng panahon . 
 Kung gayon , panatilihin nawa nating lahat na matatag ang ating pag - asa hanggang sa wakas at patuloy na maglingkod nang buong kaluluwa kay Jehova . 
 Makaaasa tayong tutuparin ni Jehova ang lahat ng kaniyang pangako at tiyak na higit pa sa inaasahan natin ang gagawin niya . ​ — Awit 37 : 4 ; 145 : 16 . 
 Paano Mo Sasagutin ? 
 • Paano nagdulot ng mga pagpapala sa buong sangkatauhan ang katatagan ng may - edad nang si Noe ? 
 • Ano ang naging epekto ng pananampalataya ng mga patriyarka sa kanilang mga inapo ? 
 • Paano pinatibay ng may - edad nang sina Jose , Moises , Josue , at Samuel ang kanilang mga kapuwa mananamba ? 
 • Ano ang maipamamana ng mga may edad na ? 
 [ Larawan sa pahina 26 ] 
 Malaki ang naging epekto kay Isaac ng pagbabata ni Abraham 
 [ Larawan sa pahina 28 ] 
 Napasigla si Josue ng matalinong payo ni Moises 
 [ Larawan sa pahina 29 ] 
 Malaki ang nagagawa ng inyong mga panalangin alang - alang sa iba 
 [ Larawan sa pahina 30 ] 
 Nakikinabang ang mga kabataang nakikinig sa mga tapat na may - edad na 
 “ Kamangha - mangha ang Pagkakagawa ” sa Atin 
 “ Sa kakila - kilabot na paraan ay kamangha - mangha ang pagkakagawa sa akin . ” ​ — AWIT 139 : 14 . 
 Bakit maraming palaisip na tao ang nagsasabing Diyos ang lumalang ng kamangha - manghang mga bagay sa lupa ? 
 ANG daigdig ay punung - puno ng kamangha - manghang mga nilalang . 
 Paano umiral ang mga ito ? 
 Naniniwala ang ilan na walang kinalaman dito ang isang matalinong Maylalang . 
 Sinasabi naman ng ilan na hindi natin lubusang mauunawaan ang kalikasan kung hindi tayo maniniwala sa isang Maylalang . 
 Naniniwala sila na yamang masalimuot , sari - sari , at kahanga - hanga ang mga nilalang sa lupa , hindi ito maaaring basta na lamang lumitaw . 
 Para sa marami , pati na ang ilang siyentipiko , ipinakikita ng ebidensiya na may isang matalino , makapangyarihan , at mabait na Maylikha ng uniberso . 
 * 
 Ano ang nagpakilos kay David na purihin si Jehova ? 
 Isa si Haring David ng sinaunang Israel na kumbinsidong nararapat purihin ang isang Maylikha dahil sa Kaniyang kamangha - manghang mga nilalang . 
 Bagaman nabuhay si David bago pa naging masulong ang siyensiya , alam na niyang nilalang ng Diyos ang lahat ng kahanga - hangang bagay na nasa paligid niya . 
 Sa pagkakagawa pa lamang sa kaniyang katawan ay hangang - hanga na si David sa kakayahan ng Diyos sa paglalang . 
 “ Pupurihin kita sapagkat sa kakila - kilabot na paraan ay kamangha - mangha ang pagkakagawa sa akin , ” ang isinulat niya . 
 “ Ang iyong mga gawa ay kamangha - mangha , gaya ng lubos na nababatid ng aking kaluluwa . ” ​ — Awit 139 : 14 . 
 3 , 4 . 
 Bakit mahalagang pag - isipan nating mabuti ang mga gawa ni Jehova ? 
 Nagkaroon si David ng ganito katibay na paniniwala dahil sa kaniyang taimtim na pagbubulay - bulay . 
 Sa ngayon , ang mga kurso sa paaralan at ang media ay punung - puno ng mga teoriya tungkol sa pinagmulan ng tao na sumisira ng pananampalataya . 
 Para magkaroon tayo ng pananampalatayang gaya ng kay David , dapat din nating pag - isipang mabuti ang mga gawa ni Jehova . 
 Mapanganib kung basta paniniwalaan natin ang paniniwala ng iba , lalo na kung tungkol sa pangunahing mga isyu gaya ng pag - iral ng Maylalang at ng papel na ginagampanan niya . 
 Karagdagan pa , ang pagbubulay - bulay sa mga gawa ni Jehova ay magpapatibay sa ating pagpapahalaga sa kaniya at sa ating pagtitiwala sa kaniyang mga pangako sa hinaharap . 
 Dahil dito , mapakikilos tayo na higit pang makilala si Jehova at maglingkod sa kaniya . 
 Kung gayon , isaalang - alang natin kung paano pinatunayan ng makabagong siyensiya ang sinabi ni David na “ kamangha - mangha ang pagkakagawa ” sa atin . 
 Ang Ating Kamangha - manghang Paglaki sa Sinapupunan 
 5 , 6 . ( a ) Paano tayo nagsimulang umiral ? 
 ( b ) Anong papel ang ginagampanan ng ating mga bato ? 
 “ Ikaw mismo ang gumawa ng aking mga bato ; iningatan mo akong natatabingan sa tiyan ng aking ina . ” 
 Lahat tayo ay nagsimulang umiral sa sinapupunan ng ating ina bilang iisang selula na mas maliit pa sa tuldok na nasa dulo ng pangungusap na ito . 
 Ang napakaliit na selulang iyon ay masyadong masalimuot ​ — isang maliit na pabrika ! 
 Mabilis itong dumami . 
 Sa dulo ng iyong ikalawang buwan sa sinapupunan , nabuo na ang iyong pangunahing mga sangkap . 
 Kasama na rito ang iyong mga bato . 
 Nang isilang ka , handa nang salain ng iyong mga bato ang iyong dugo ​ — inaalis ang lason at sobrang tubig pero iniiwan ang kapaki - pakinabang na mga substansiya . 
 Kapag malusog ang iyong dalawang bato , sinasala nito ang tubig sa iyong dugo ​ — mga limang litro sa isang adulto — ​ sa bawat 45 minuto ! 
 Tumutulong din ang iyong mga bato sa pagkontrol sa dami ng mineral at antas ng asido sa iyong dugo gayundin ang presyon nito . 
 Maraming iba pang napakahalagang tungkulin ang mga ito . 
 Halimbawa , ginagawa nitong isang mahalagang substansiya para sa tamang paglaki ng buto ang bitamina D at naglalabas ito ng hormon na erythropoietin , na nagpapasigla sa iyong mga buto na gumawa ng mga pulang selula ng dugo . 
 Hindi nga kataka - taka na ang mga bato ay tinawag na “ mga dalubhasang kimiko ng katawan ” ! 
 * 
 7 , 8 . ( a ) Ipaliwanag ang paglaki ng isang di - pa - naisisilang na sanggol . ( b ) Sa anong paraan “ hinabi sa pinakamabababang bahagi ng lupa ” ang isang sanggol na lumalaki sa sinapupunan ? 
 “ Ang aking mga buto ay hindi nakubli sa iyo nang ako ay ginawa sa lihim , nang ako ay hinabi sa pinakamabababang bahagi ng lupa . ” 
 Ang orihinal na selula ay nahati , at ang bagong mga selula ay patuloy na nahahati . 
 Di - nagtagal , nagsimula nang magbago ang mga selula at naging mga selula ng nerbiyo , ng kalamnan , ng balat , at iba pa . 
 Ang mga selulang magkakauri ay nagsama - sama upang bumuo ng mga himaymay at pagkatapos ay mga sangkap ng katawan . 
 Halimbawa , sa ikatlong linggo mula ng ipaglihi ka , nagsimula nang mabuo ang iyong mga buto . 
 Pitong linggo ka pa lamang sa sinapupunan at 2.5 sentimetro ang haba , kumpleto na ang lahat ng 206 na buto sa iyong katawan bagaman malambot pa ang mga ito . 
 Ang kagila - gilalas na prosesong ito ay naganap sa sinapupunan ng iyong nanay , anupat hindi nakikita ng mata na para bang nakabaon sa kalaliman ng lupa . 
 Oo , marami pang hindi alam ang tao tungkol sa kung paano tayo nabubuo . 
 Halimbawa , ano ang nagpakilos sa partikular na mga gene sa iyong mga selula para magbago at magsama - sama upang maging mga sangkap ng katawan ? 
 Marahil ay matutuklasan din ito ng siyensiya , pero gaya ng sinabi ni David , noon pa ma’y alam na alam na ito ng ating Maylikha ​ — si Jehova . 
 9 , 10 . 
 Paanong “ nakatala ” sa “ aklat ” ng Diyos ang pagkakabuo ng mga bahagi ng binhi sa sinapupunan ? 
 “ Nakita ng iyong mga mata maging ang aking pagkabinhi , at sa iyong aklat ay nakatala ang lahat ng bahagi nito , tungkol sa mga araw nang bigyang - anyo ang mga iyon at wala pa ni isa man sa kanila . ” 
 Nasa iyong kauna - unahang selula ang kumpletong plano para sa iyong buong katawan . 
 Ang planong ito ang sinusunod sa iyong paglaki sa loob ng siyam na buwan sa sinapupunan bago ka isilang at hanggang sa susunod na mahigit 20 taon ng iyong buhay . 
 Sa panahong ito , maraming pagbabago ang nangyari na sa iyong katawan , na pawang ayon sa impormasyong nakaprograma sa orihinal na selula . 
 Walang kaalam - alam si David hinggil sa mga selula at mga gene , ni wala nga siyang mikroskopyo . 
 Pero tama ang kaniyang pagkaunawa na ang pagkakabuo ng kaniyang katawan ay katibayan na nakaplano na ito . 
 Maaaring may alam si David hinggil sa kung paano nabubuo ang binhi sa sinapupunan , kaya maikakatuwiran niya na ang bawat yugto ay tiyak na nagaganap ayon sa isang patiunang disenyo at talaorasan . 
 Sa paraang patula , sinabi niya na ang disenyong ito ay “ nakatala ” sa “ aklat ” ng Diyos . 
 Sa ano nakadepende ang ating pisikal na hitsura ? 
 Sa ngayon , alam na ng marami na ang mga katangiang minana mo sa iyong mga magulang at ninuno ​ — gaya ng iyong taas , mukha , kulay ng mata at buhok , at libu - libo pang mga katangian — ​ ay nakadepende sa iyong mga gene . 
 Ang bawat selula ng iyong katawan ay may sampu - sampung libong gene , at ang bawat gene ay bahagi ng isang mahabang kadena na gawa sa DNA ( deoxyribonucleic acid ) . 
 Ang impormasyon hinggil sa magiging hitsura ng iyong katawan ay “ nakasulat ” sa kayarian ng iyong DNA . 
 Ipinapasa ng DNA ang impormasyong ito sa tuwing nahahati ang iyong mga selula ​ — para gumawa ng bagong mga selula o palitan ang dating mga selula — ​ sa gayo’y nananatili kang buhay at hindi gaanong nababago ang iyong hitsura . 
 Isa ngang natatanging halimbawa ng kapangyarihan at karunungan ng ating makalangit na Maylikha ! 
 Ang Ating Pambihirang Isip 
 Sa anong natatanging paraan naiiba ang tao sa hayop ? 
 “ Kaya sa akin ay pagkahala - halaga ng iyong mga kaisipan ! 
 O Diyos , pagkarami - rami ng hustong kabuuan ng mga iyon ! 
 Kung susubukan kong bilangin , ang mga iyon ay mas marami pa kaysa sa mga butil ng buhangin . ” 
 Kamangha - mangha rin ang pagkakagawa sa mga hayop , at ang ilan sa mga ito ay may mga pandamdam at kakayahang nakahihigit sa tao . 
 Pero pinagkalooban ng Diyos ang mga tao ng kakayahang mag - isip na di - hamak na nakahihigit sa mga hayop . 
 “ Bagaman tayong mga tao ay may maraming pagkakatulad sa ibang kaurian , tayo lamang sa lahat ng anyo ng buhay sa lupa ang may kakayahang gumamit ng wika at mag - isip , ” ang sabi ng isang aklat - aralin sa siyensiya . 
 “ Tayo rin lamang ang lubhang interesado sa ating sarili : Paano dinisenyo ang ating katawan ? 
 Paano tayo nabuo ? ” 
 Ang mga tanong na ito ay pinag - isipan din ni David . 
 ( a ) Paano nakapagbulay - bulay si David sa mga kaisipan ng Diyos ? 
 ( b ) Paano natin matutularan ang halimbawa ni David ? 
 Higit sa lahat , di - tulad ng mga hayop , tayo lamang ang may kakayahang magbubulay - bulay sa kaisipan ng Diyos . 
 * Ang espesyal na kaloob na ito ay isang katibayan na nilalang tayo “ ayon sa larawan ng Diyos . ” 
 Ginamit na mabuti ni David ang kaloob na ito . 
 Binulay - bulay niya ang katibayan ng pag - iral ng Diyos at ang mabubuti Niyang katangian na makikita sa mga nilalang sa lupa . 
 Nabasa rin ni David ang unang mga aklat ng Banal na Kasulatan , na naglalaman ng mga pagsisiwalat ng Diyos hinggil sa Kaniyang sarili at sa Kaniyang mga gawa . 
 Ang mga kinasihang akdang ito ay tumulong kay David na maunawaan ang mga kaisipan , personalidad , at layunin ng Diyos . 
 Dahil sa pagbubulay - bulay ni David sa Kasulatan , sa mga nilalang , at sa pakikitungo ng Diyos sa kaniya , napakilos siya na purihin ang kaniyang Maylikha . 
 Kung Ano ang Kalakip sa Pananampalataya 
 Bakit hindi natin kailangan pang malaman ang lahat ng bagay tungkol sa Diyos para magkaroon ng pananampalataya sa kaniya ? 
 Habang binubulay - bulay ni David ang sangnilalang at ang Kasulatan , lalo niyang napatutunayan sa kaniyang sarili na hindi niya talaga kayang arukin ang kaalaman at kakayahan ng Diyos . 
 Totoo rin ito sa atin . 
 Hindi natin kailanman mauunawaan ang lahat ng bagay hinggil sa mga nilalang ng Diyos . 
 Subalit ‘ naghayag ’ ang Diyos ng sapat na kaalaman sa pamamagitan ng Kasulatan at ng kalikasan upang matulungan ang mga naghahanap ng katotohanan , sa anumang panahon , na magkaroon ng pananampalataya salig sa katibayan . ​ — Roma 1 : 19 , 20 ; Hebreo 11 : 1 , 3 . 
 Ipaliwanag kung paano nauugnay ang ating pananampalataya sa ating kaugnayan sa Diyos . 
 Ang pagkakaroon ng pananampalataya ay higit pa sa basta pagkilala lamang na ang buhay at ang uniberso ay ginawa ng isang matalinong Maylalang . 
 Kalakip dito ang pagtitiwala sa Diyos na Jehova bilang persona ​ — isang persona na nagnanais na makilala natin siya at mapanatili ang isang mabuting kaugnayan sa kaniya . 
 Maaaring pumasok sa isip natin ang pagtitiwala ng isang anak sa kaniyang mapagmahal na ama . 
 Kung may magsabi na hindi ka tutulungan ng iyong ama sa panahon ng krisis , baka hindi mo siya makumbinsi na maaasahan ang iyong ama . 
 Gayunman , kung maraming beses mo nang napatunayan ang kabaitan ng iyong ama , makaaasa kang hindi ka niya bibiguin . 
 Sa katulad na paraan , ang pagkuha ng kaalaman tungkol kay Jehova sa pamamagitan ng pag - aaral ng Kasulatan , pagbubulay - bulay sa paglalang , at sa pagkadama ng tulong niya bilang sagot sa ating mga panalangin ang magpapakilos sa atin na magtiwala sa kaniya . 
 Mapakikilos din tayo nito na matuto pang higit tungkol sa kaniya at pumuri sa kaniya magpakailanman udyok ng walang pag - iimbot na pag - ibig at debosyon . 
 Iyan ang pinakamarangal na tunguhing maaaring abutin ng sinuman . ​ — Efeso 5 : 1 , 2 . 
 Hanapin ang Patnubay ng Ating Maylikha ! 
 Ano ang matututuhan natin sa malapít na kaugnayan ni David kay Jehova ? 
 “ Siyasatin mo ako , O Diyos , at kilalanin mo ang aking puso . 
 Suriin mo ako , at alamin mo ang aking mga nakababalisang kaisipan , at tingnan mo kung sa akin ay may anumang nakasasakit na lakad , at patnubayan mo ako sa daan ng panahong walang takda . ” 
 Alam ni David na kilalang - kilala siya ni Jehova ​ — ang lahat ng kaniyang iniisip , sinasabi , o ginagawa ay nakikita ng kaniyang Maylikha . 
 Dahil alam ni David na kilalang - kilala siya ng Diyos , panatag siya , gaya ng isang munting bata sa bisig ng kaniyang mapagmahal na magulang . 
 Pinahalagahan ni David ang malapít na kaugnayang ito kay Jehova at nagsikap na panatilihin ito sa pamamagitan pagbubulay - bulay sa Kaniyang mga gawa at pananalangin sa Kaniya . 
 Sa katunayan , marami sa mga awit ni David ​ — pati na ang Awit 139 — ​ ay pangunahin nang mga panalanging sinasaliwan ng musika . 
 Matutulungan din tayo ng pagbubulay - bulay at pananalangin upang maging malapít kay Jehova . 
 ( a ) Bakit nais ni David na suriin ni Jehova ang kaniyang puso ? 
 ( b ) Paano nakaaapekto sa ating buhay ang paggamit natin ng ating kalayaang magpasiya ? 
 Yamang ginawa ayon sa larawan ng Diyos , tayo ay pinagkalooban ng kalayaang magpasiya . 
 Maaaring ipasiya nating gumawa ng mabuti o ng masama . 
 Subalit may kaakibat na pananagutan ang kalayaang iyan . 
 Hindi nais ni David na mapabilang sa masasama . 
 Ayaw niyang makagawa ng mga pagkakasalang magdudulot ng kirot . 
 Kaya sa pagbubulay - bulay niya sa di - maarok na kaalaman ni Jehova , mapagpakumbabang hiniling ni David sa Diyos na suriin ang kaniyang buong pagkatao at gabayan siya sa daan ng buhay . 
 Kapit sa lahat ang matuwid na mga pamantayan ng Diyos sa moral ; kaya dapat din tayong gumawa ng tamang pagpapasiya . 
 Lahat tayo ay hinihimok ni Jehova na sumunod sa kaniya . 
 Sa paggawa ng gayon , makakamit natin ang kaniyang lingap at ang maraming pagpapala . 
 Ang paglakad na kasama ni Jehova araw - araw ay tutulong sa atin na magkaroon ng kapayapaan ng isip , maging sa harap ng malulubhang problema . ​ — Filipos 4 : 6 , 7 . 
 Sundin ang Ating Kamangha - manghang Maylikha ! 
 Ano ang sinabi ni David sa kaniyang pagbubulay - bulay sa sangnilalang ? 
 Bilang kabataan , madalas na nasa labas si David at nagpapastol ng mga kawan . 
 Habang nakatungo at nanginginain ang mga tupa , nakatingala naman si David sa langit . 
 Sa gabing madilim , iniisip ni David ang karingalan ng uniberso at ang layunin nito . 
 “ Ang langit ay naghahayag ng kaluwalhatian ng Diyos ; at ang gawa ng kaniyang mga kamay ay isinasaysay ng kalawakan , ” ang isinulat ni David . 
 “ Sa araw - araw ay bumubukal ang pananalita , at sa gabi - gabi ay natatanghal ang kaalaman . ” 
 Naunawaan ni David na kailangan niyang hanapin at sundin ang Isa na gumawa ng lahat ng bagay sa lubhang kamangha - manghang paraan . 
 Gayundin ang dapat nating gawin . 
 Anu - anong aral ang matututuhan ng mga bata at matanda mula sa ‘ kamangha - manghang pagkakagawa ’ sa kanila ? 
 Nakita sa buhay ni David ang ipinayo ng kaniyang anak na si Solomon sa mga kabataan nang maglaon : “ Alalahanin mo ngayon ang iyong Dakilang Maylalang sa mga araw ng iyong kabinataan . . . 
 Matakot ka sa tunay na Diyos at tuparin mo ang kaniyang mga utos . 
 Sapagkat ito ang buong katungkulan ng tao . ” 
 Bagaman kabataan pa lamang , batid na ni David na “ kamangha - mangha ang pagkakagawa ” sa kaniya . 
 Ang pamumuhay alinsunod sa kaunawaang ito ay nagdulot sa kaniya ng maraming pakinabang sa buong buhay niya . 
 Kung tayo , bata at matanda , ay pumupuri at naglilingkod sa ating Dakilang Maylalang , magiging maligaya ang ating buhay sa ngayon at sa hinaharap . 
 Para sa mga nananatiling malapít kay Jehova at namumuhay ayon sa kaniyang matuwid na mga pamantayan , ganito ang pangako ng Bibliya : “ Uunlad pa rin sila sa panahon ng kanilang pagiging may - uban , mananatili silang mataba at sariwa , upang isaysay na si Jehova ay matuwid . ” 
 At makakamit natin ang pag - asang masiyahan sa kamangha - manghang mga gawa ng ating Maylikha magpakailanman . 
 [ Mga talababa ] 
 Tingnan ang Hunyo 22 , 2004 , isyu ng Gumising ! 
 na inilathala ng mga Saksi ni Jehova . 
 Tingnan din “ Ang Iyong mga Bato ​ — Isang Pansala Para Mabuhay , ” sa isyu ng Gumising ! , Agosto 8 , 1997 . 
 Ang mga salita ni David sa Awit 139 : 18b ay waring nangangahulugan na kung maghapon niyang bibilangin ang mga kaisipan ni Jehova hanggang sa makatulog siya sa gabi , paggising niya sa umaga ay marami pa rin siyang bibilangin . 
 Maipaliliwanag Mo Ba ? 
 • Paano ipinakikita ng paglaki ng binhi sa sinapupunan na “ kamangha - mangha ang pagkakagawa ” sa atin ? 
 • Bakit natin dapat bulay - bulayin ang mga kaisipan ni Jehova ? 
 • Paano nauugnay ang ating pananampalataya sa ating kaugnayan kay Jehova ? 
 [ Mga larawan sa pahina 23 ] 
 May sinusunod na patiunang disenyo ang paglaki ng sanggol sa sinapupunan 
 DNA 
 [ Credit Line ] 
 Di - pa - naisisilang na sanggol : Lennart Nilsson 
 [ Larawan sa pahina 24 ] 
 Gaya ng mga batang nagtitiwala sa kanilang mapagmahal na ama , nagtitiwala tayo kay Jehova 
 [ Larawan sa pahina 25 ] 
 Ang pagbubulay - bulay sa mga gawa ni Jehova ang nagpakilos kay David na purihin Siya 
 “ Huwag Gumanti Kaninuman ng Masama Para sa Masama ” 
 “ Huwag gumanti kaninuman ng masama para sa masama . 
 Maglaan ng mabubuting bagay sa paningin ng lahat ng tao . ” ​ — ROMA 12 : 17 . 
 Anong paggawi ang laganap sa ngayon ? 
 KAPAG ang isang bata ay itinulak ng kaniyang kapatid , karaniwan nang itutulak din niya ito . 
 Nakalulungkot , hindi lamang mga bata ang may ganitong pagnanais na makaganti . 
 Ginagawa rin ito ng maraming adulto . 
 Kapag naagrabyado sila , gusto nilang makaganti . 
 Oo nga’t hindi literal na nanunulak ang karamihan sa mga adulto , pero marami ang gumaganti nang talikuran . 
 Maaaring magkalat sila ng tsismis para siraan ang nagkasala o gumawa ng paraan upang hadlangan itong umasenso sa buhay . 
 Alinman dito ang gawin , pareho lamang ang intensiyon ​ — ang makaganti . 
 ( a ) Bakit pinaglalabanan ng mga tunay na Kristiyano ang pagnanais na gumanti ? 
 ( b ) Anong mga tanong at anong kabanata sa Bibliya ang tatalakayin natin ? 
 Bagaman malalim nang nakaugat sa ating pagkatao ang paghihiganti , pinaglalabanan ito ng mga tunay na Kristiyano . 
 Sa halip na maghiganti , sinisikap nilang sundin ang payo ni apostol Pablo : “ Huwag gumanti kaninuman ng masama para sa masama . ” 
 Ano ang magpapakilos sa atin na mamuhay ayon sa mataas na pamantayang ito ? 
 Kanino lalo na hindi tayo dapat gumanti ng masama ? 
 Anu - anong pakinabang ang matatamo natin kung hindi tayo maghihiganti ? 
 Upang masagot ang mga tanong na ito , pag - aralan natin ang konteksto ng mga salita ni Pablo at tingnan natin kung paano ipinakikita ng Roma kabanata 12 na tama , maibigin , at kahinhinan ang hindi pagganti . 
 Iisa - isahin natin ang tatlong bagay na ito . 
 “ Dahil Dito ay Namamanhik Ako sa Inyo ” 
 3 , 4 . ( a ) Sa pagsisimula ng Roma kabanata 12 , ano ang tinalakay ni Pablo , at ano ang kahulugan ng kaniyang paggamit ng salitang “ dahil dito ” ? 
 ( b ) Ano ang dapat na maging tugon ng mga Kristiyano sa Roma sa habag ng Diyos ? 
 Sa pagsisimula ng kabanata 12 , tinalakay ni Pablo ang apat na magkakaugnay na paksang nakaiimpluwensiya sa buhay ng isang Kristiyano . 
 Binanggit niya ang ating kaugnayan kay Jehova , sa ating mga kapananampalataya , sa mga di - sumasampalataya , at sa mga awtoridad ng pamahalaan . 
 Ipinahihiwatig ni Pablo na may isang pangunahing dahilan kung bakit dapat paglabanan ang tendensiyang gumawa ng mali , pati na ang pagnanais na makaganti , nang sabihin niya : “ Dahil dito ay namamanhik ako sa inyo sa pamamagitan ng habag ng Diyos , mga kapatid . ” 
 Pansinin ang salitang “ dahil dito , ” na nangangahulugang “ alinsunod sa nabanggit . ” 
 Sa diwa , sinasabi ni Pablo , ‘ Alinsunod sa naunang paliwanag ko sa inyo , namamanhik akong gawin ninyo sana ang sasabihin ko sa inyo ngayon . ’ 
 Ano ang ipinaliwanag ni Pablo sa mga Kristiyanong iyon sa Roma ? 
 Sa unang 11 kabanata ng kaniyang liham , tinalakay ni Pablo ang napakagandang pribilehiyong bukás para sa mga Judio at mga Gentil na maging kasamang tagapamahala ni Kristo sa Kaharian ng Diyos , isang pag - asang para sana sa likas na Israel . 
 Naging posible lamang ang napakahalagang pribilehiyong iyan “ sa pamamagitan ng habag ng Diyos . ” 
 Paano dapat tumugon ang mga Kristiyano sa dakila at di - sana nararapat na kabaitang ito ng Diyos ? 
 Dapat ay tanawin nila itong isang malaking utang na loob anupat napakikilos silang gawin ang sumunod na sinabi ni Pablo : “ Iharap ninyo ang inyong mga katawan na isang haing buháy , banal , kaayaaya sa Diyos , isang sagradong paglilingkod taglay ang inyong kakayahan sa pangangatuwiran . ” 
 Pero paano aktuwal na maihaharap ng mga Kristiyanong iyon ang kanilang sarili na ‘ isang hain ’ sa Diyos ? 
 ( a ) Paano maihaharap ng isang tao ang kaniyang sarili na ‘ isang hain ’ sa Diyos ? 
 ( b ) Anong simulain ang dapat makaimpluwensiya sa paggawi ng isang Kristiyano ? 
 Patuloy na nagpaliwanag si Pablo : “ Huwag na kayong magpahubog ayon sa sistemang ito ng mga bagay , kundi magbagong - anyo kayo sa pamamagitan ng pagbabago ng inyong pag - iisip , upang mapatunayan ninyo sa inyong sarili ang mabuti at kaayaaya at sakdal na kalooban ng Diyos . ” 
 Sa halip na hayaang ang espiritu ng sanlibutan ang humubog ng kanilang pag - iisip , kailangan nilang baguhin ito at itulad sa pag - iisip ni Kristo . 
 Ang simulaing ito ang dapat makaimpluwensiya sa paggawi ng lahat ng tunay na Kristiyano , pati na rin tayo sa ngayon . 
 Batay sa pangangatuwiran ni Pablo sa Roma 12 : 1 , 2 , ano ang nagpapakilos sa atin na hindi maghiganti ? 
 Paano makatutulong sa atin ang pangangatuwiran ni Pablo sa Roma 12 : 1 , 2 ? 
 Gaya ng pinahiran - ng - espiritung mga Kristiyanong iyon sa Roma , tinatanaw nating isang malaking utang na loob sa Diyos ang habag na ipinakita at patuloy niyang ipinakikita sa atin sa iba’t ibang paraan sa araw - araw . 
 Dahil dito , isang pusong lipos ng pasasalamat ang nagpapakilos sa atin na maglingkod sa Diyos na ginagamit ang ating buong lakas , tinatangkilik , at kakayahan . 
 Ang taimtim na pagnanais ding iyan ang nagpapakilos sa atin na gawin ang ating buong makakaya na mag - isip , di - gaya ng sanlibutan , kundi gaya ni Kristo . 
 At ang pagtataglay ng kaisipan ni Kristo ay may epekto sa ating pakikitungo sa iba ​ — kapuwa sa mga kapananampalataya at mga di - sumasampalataya . 
 Halimbawa : Kung ang pag - iisip natin ay gaya ng kay Kristo , napakikilos tayo na paglabanan ang pagnanais na maghiganti . ​ — 1 Pedro 2 : 21 - 23 . 
 “ Ang Inyong Pag - ibig ay Huwag Magkaroon ng Pagpapaimbabaw ” 
 Anong uri ng pag - ibig ang tinalakay sa Roma kabanata 12 ? 
 Ayaw nating gumanti ng masama para sa masama hindi lamang dahil sa ito ang tamang landasin kundi ito rin ang maibiging landasin . 
 Pansinin kung paano sumunod na tinalakay ni apostol Pablo ang motibo ng pag - ibig . 
 Sa aklat ng Roma , maraming ulit na ginamit ni Pablo ang salitang “ pag - ibig ” ( a·gaʹpe sa Griego ) kapag tinutukoy niya ang pag - ibig ng Diyos at ni Kristo . 
 Pero sa kabanata 12 , ginamit ni Pablo ang a·gaʹpe sa ibang paraan ​ — sa pagtukoy niya sa pag - ibig na ipinakikita sa kapuwa tao . 
 Matapos banggitin na ang espirituwal na kaloob ay nagkakaiba - iba at nakikita sa ilang mananampalataya , binanggit ni Pablo ang isang katangiang dapat linangin ng lahat ng Kristiyano . 
 Sinabi niya : “ Ang inyong pag - ibig ay huwag magkaroon ng pagpapaimbabaw . ” 
 Ang pagpapakita ng pag - ibig sa iba ay isang pangunahing pagkakakilanlan ng mga tunay na Kristiyano . 
 Pinapayuhan tayo ni Pablo na tiyaking taimtim ang pag - ibig na ipinakikita natin bilang mga Kristiyano . 
 Paano natin maipakikita ang pag - ibig na walang pagpapaimbabaw ? 
 Bukod diyan , binanggit din ni Pablo kung paano maipakikita ang pag - ibig na walang pagpapaimbabaw , sa pagsasabi : “ Kamuhian ninyo ang balakyot , kumapit kayo sa mabuti . ” 
 Ang “ kamuhian ” at “ kumapit ” ay maririing salita . 
 Ang “ kamuhian ” ay maaaring isaling “ labis na kapootan . ” 
 Dapat nating kapootan hindi lamang ang mga ibubunga ng kasamaan kundi pati na rin ang kasamaan mismo . 
 Ang salitang “ kumapit ” ay isang salin ng pandiwang Griego na literal na nangangahulugang “ dumikit . ” 
 Ang isang Kristiyanong may taimtim na pag - ibig ay matibay na nakadikit , o nangungunyapit , sa kabutihan anupat nagiging bahagi na ito ng kaniyang pagkatao . 
 Ano ang paulit - ulit na payo ni Pablo ? 
 Paulit - ulit na binanggit ni Pablo ang isang partikular na kapahayagan ng pag - ibig . 
 Sinabi niya : “ Patuloy na pagpalain yaong mga nang - uusig ; kayo ay maging mapagpala at huwag manumpa . ” 
 “ Huwag gumanti kaninuman ng masama para sa masama . ” 
 “ Huwag ipaghiganti ang inyong sarili , mga minamahal . ” 
 “ Huwag kang padaig sa masama , kundi patuloy na daigin ng mabuti ang masama . ” 
 Napakalinaw ng mga salita ni Pablo kung paano natin dapat pakitunguhan ang mga di - sumasampalataya , maging ang mga sumasalansang sa atin . 
 “ Patuloy na Pagpalain Yaong mga Nang - uusig ” 
 Sa anong paraan maaari nating pagpalain ang mga nang - uusig sa atin ? 
 Paano natin isasagawa ang payo ni Pablo : “ Patuloy na pagpalain yaong mga nang - uusig ” ? 
 Sinabi ni Jesus sa kaniyang mga tagasunod : “ Patuloy na ibigin ang inyong mga kaaway at ipanalangin yaong mga umuusig sa inyo . ” 
 Kung gayon , ang isang paraan na maaari nating pagpalain ang mga mang - uusig ay ang ipanalangin sila , anupat hinihiling sa Diyos na kung inuusig nila tayo dahil sa kawalang - alam , sana’y idilat ni Jehova ang kanilang mga mata sa katotohanan . 
 Totoo , parang kakatwa ngang hilingin sa Diyos na pagpalain ang isang mang - uusig . 
 Pero habang itinutulad natin ang ating pag - iisip sa pag - iisip ni Kristo , nagagawa nating ibigin ang ating mga kaaway . 
 Ano ang maaaring ibunga ng pagpapakita ng gayong pag - ibig ? 
 ( a ) Ano ang matututuhan natin sa halimbawa ni Esteban ? 
 ( b ) Gaya ng nangyari kay Pablo , anong pagbabago ang posibleng maganap sa ilang mang - uusig ? 
 Isa si Esteban sa nanalangin para sa mga nang - uusig sa kaniya , at hindi nawalan ng kabuluhan ang kaniyang panalangin . 
 Hindi pa natatagalan pagkatapos ng Pentecostes 33 C.E . , si Esteban ay inaresto ng mga sumasalansang sa kongregasyong Kristiyano , kinaladkad palabas ng Jerusalem , at pinagbabato . 
 Bago mamatay , sumigaw siya : “ Jehova , huwag mong iparatang sa kanila ang kasalanang ito . ” 
 Ang isa sa mga lalaking ipinanalangin ni Esteban nang araw na iyon ay si Saul , na nakasaksi at sumang - ayon sa pagpatay kay Esteban . 
 Nang maglaon , nagpakita kay Saul ang binuhay - muling si Jesus . 
 Ang dating mang - uusig na iyon ay naging tagasunod ni Kristo at naging si apostol Pablo , ang sumulat ng liham para sa mga taga - Roma . 
 Kaugnay ng panalangin ni Esteban , maliwanag na pinatawad ni Jehova si Pablo sa kaniyang kasalanan bilang mang - uusig . 
 Hindi nga kataka - takang payuhan ni Pablo ang mga Kristiyano : “ Patuloy na pagpalain yaong mga nang - uusig ” ! 
 Alam niya sa kaniyang sariling karanasan na posibleng maging mga lingkod ng Diyos ang ilang mang - uusig . 
 Sa ating panahon , may mga mang - uusig ding nagiging mananampalataya dahil sa pagiging mapayapa ng mga lingkod ni Jehova . 
 “ Makipagpayapaan Kayo sa Lahat ng Tao ” 
 Paano naging magkaugnay ang mga payo sa Roma 12 : 9 , 17 ? 
 Ang sumunod na payo ni Pablo kung paano dapat pakitunguhan ang mga mananampalataya at di - sumasampalataya ay : “ Huwag gumanti kaninuman ng masama para sa masama . ” 
 Ang pangungusap na iyan ay kaugnay ng sinabi niya kanina : “ Kamuhian ninyo ang balakyot . ” 
 Kung sa bagay , paano masasabi ng isang tao na talagang kinamumuhian niya ang balakyot , o masama , kung gagawan niya ng masama ang iba bilang paghihiganti ? 
 Kabaligtaran ito ng pagkakaroon ng pag - ibig na ‘ walang pagpapaimbabaw . ’ 
 Pagkatapos ay sinabi ni Pablo : “ Maglaan ng mabubuting bagay sa paningin ng lahat ng tao . ” 
 Paano natin maikakapit ang mga salitang ito ? 
 Paano tayo gumagawi “ sa paningin ng lahat ng tao ” ? 
 Sa kaniyang naunang liham sa mga taga - Corinto , isinulat ni Pablo ang tungkol sa pag - uusig na nararanasan noon ng mga apostol . 
 Ang sabi niya : “ Kami ay naging pandulaang panoorin sa sanlibutan , at sa mga anghel , at sa mga tao . . . . 
 Kapag nilalait , kami ay nagpapala ; kapag pinag - uusig , kami ay nagtitiis ; kapag sinisiraang - puri , kami ay namamanhik . ” 
 Sa katulad na paraan , ang mga tunay na Kristiyano sa ngayon ay nagiging panoorin ng mga tao sa daigdig na ito . 
 Kapag nakikita ng ibang mga tao ang ating maiinam na gawa kahit inaagrabyado tayo , baka sakaling makinig sila sa ating mensahe . ​ — 1 Pedro 2 : 12 . 
 Hanggang saan tayo dapat makipagpayapaan ? 
 Kung gayon , hanggang saan natin dapat itaguyod ang kapayapaan ? 
 Hangga’t posible sa atin na gawin ito . 
 Sinabi ni Pablo sa kaniyang mga kapatid na Kristiyano : “ Kung posible , hangga’t nakasalalay sa inyo , makipagpayapaan kayo sa lahat ng tao . ” 
 Ang pananalitang “ kung posible ” at “ hangga’t nakasalalay sa inyo ” ay nagpapahiwatig na maaaring hindi laging posibleng makipagpayapaan . 
 Halimbawa , hindi natin lalabagin ang utos ng Diyos para lamang mapanatili ang pakikipagpayapaan sa tao . 
 Pero gagawin pa rin natin ang lahat ng makakaya natin — nang hindi ikinokompromiso ang matuwid na mga simulain — para makipagpayapaan “ sa lahat ng tao . ” 
 “ Huwag Ipaghiganti ang Inyong Sarili ” 
 Bakit hindi tayo dapat maghiganti ayon sa Roma 12 : 19 ? 
 Nagbigay si Pablo ng isa pang matibay na dahilan kung bakit hindi tayo dapat maghiganti ; ito ay kahinhinan o pagkilala ng ating limitasyon . 
 Sinabi niya : “ Huwag ipaghiganti ang inyong sarili , mga minamahal , kundi bigyan ninyo ng dako ang poot ; sapagkat nasusulat : ‘ Akin ang paghihiganti ; ako ang gaganti , sabi ni Jehova . ’ ” 
 Ang isang Kristiyanong nagtatangkang maghiganti ay pangahas . 
 Sa diwa ay kinukuha niya ang papel ng Diyos . 
 Bukod diyan , kapag inilalagay niya sa kaniyang kamay ang batas , ipinakikita niyang hindi siya nananalig sa sinabi ni Jehova : “ Ako ang gaganti . ” 
 Sa kabaligtaran , nagtitiwala naman ang mga tunay na Kristiyano na ‘ bibigyan ni Jehova ng katarungan ang kaniyang mga pinili . ’ 
 Buong - kahinhinan nilang ipinauubaya sa Diyos ang paghihiganti . ​ — Jeremias 30 : 23 , 24 ; Roma 1 : 18 . 
 16 , 17 . ( a ) Ano ang ibig sabihin ng ‘ pagbubunton ng maaapoy na baga ’ sa ulo ng isa ? 
 ( b ) May alam ka bang karanasan na napalambot ng kabaitan ang puso ng isang di - sumasampalataya ? 
 Kung oo , magbigay ng halimbawa . 
 Maaaring tumigas ang kalooban ng isang kaaway kung paghihigantihan siya , ngunit baka naman lumambot ang kaniyang puso kung pagpapakitaan siya ng kabaitan . 
 Bakit ? 
 Pansinin ang mga salita ni Pablo sa mga Kristiyano sa Roma . 
 Sinabi niya : “ Kung ang iyong kaaway ay nagugutom , pakainin mo siya ; kung siya ay nauuhaw , bigyan mo siya ng maiinom ; sapagkat sa paggawa nito ay magbubunton ka ng maaapoy na baga sa kaniyang ulo . ” 
 Ano ang ibig sabihin nito ? 
 Ang ‘ pagbubunton ng maaapoy na baga sa kaniyang ulo ’ ay makasagisag na pananalitang nagmula sa pagtunaw ng bakal noong panahon ng Bibliya . 
 Ang batong mineral na pinagkukunan ng bakal ay inilalagay sa hurno , at nilalagyan ito ng mga uling hindi lamang sa ilalim kundi pati sa ibabaw . 
 Ang maapoy na bagang nakabunton sa ibabaw ay nagpapatindi ng init upang matunaw at humiwalay ang bakal mula sa bato . 
 Sa katulad na paraan , kapag ginawan natin ng mabuti ang isang salansang , baka “ matunaw ” natin ang kaniyang matigas na kalooban at mapalitaw ang kaniyang magagandang katangian . 
 Sa katunayan , maraming miyembro ng kongregasyong Kristiyano ang unang naakit sa tunay na pagsamba dahil sa kabaitang ipinakita sa kanila ng mga lingkod ni Jehova . 
 Kung Bakit Hindi Tayo Dapat Maghiganti 
 Bakit tama , maibigin , at isang kahinhinan ang hindi paghihiganti ? 
 Sa maikling pagtalakay na ito sa Roma kabanata 12 , nakita natin ang ilang mahahalagang dahilan kung bakit hindi tayo dapat “ gumanti kaninuman ng masama para sa masama . ” 
 Una , ang hindi pagganti ang tamang landasin na dapat sundin . 
 Dahil sa habag ng Diyos na ipinakita sa atin , angkop at makatuwiran lamang na ialay natin ang ating sarili kay Jehova at sundin nang maluwag sa kalooban ang kaniyang mga utos ​ — pati na ang utos na ibigin ang ating mga kaaway . 
 Ikalawa , ang hindi pagganti ng masama para sa masama ang maibiging landasin na dapat sundin . 
 Kung kalilimutan natin ang paghihiganti at itataguyod ang kapayapaan , matutulungan nating maging mananamba ni Jehova kahit ang ilang malulupit na salansang . 
 Ikatlo , ang hindi pagganti ng masama para sa masama ay kahinhinan o pagkilala sa ating limitasyon . 
 Magiging pangahas tayo kung ipaghihiganti natin ang ating sarili , sapagkat sinabi ni Jehova : “ Akin ang paghihiganti . ” 
 Nagbabala rin ang Salita ng Diyos : “ Dumating ba ang kapangahasan ? 
 Kung gayon ay darating ang kasiraang - puri ; ngunit ang karunungan ay nasa mga mahinhin . ” 
 Isang katalinuhan at kahinhinan kung ipauubaya natin sa Diyos ang paghihiganti . 
 Ano ang tatalakayin natin sa susunod na artikulo ? 
 Binuod ni Pablo ang kaniyang pagtalakay sa kung paano natin dapat pakitunguhan ang iba . 
 Pinayuhan niya ang mga Kristiyano : “ Huwag kang padaig sa masama , kundi patuloy na daigin ng mabuti ang masama . ” 
 Anong masasamang puwersa ang napapaharap sa atin sa ngayon ? 
 Paano natin ito madaraig ? 
 Ang mga sagot sa mga tanong na ito ay tatalakayin sa susunod na artikulo . 
 Maipaliliwanag Mo Ba ? 
 • Anong payo ang paulit - ulit na mababasa sa Roma kabanata 12 ? 
 • Ano ang magpapakilos sa atin na hindi maghiganti ? 
 • Anu - anong pakinabang ang matatamo natin at ng iba kung hindi tayo ‘ gaganti ng masama para sa masama ’ ? 
 [ Kahon sa pahina 22 ] 
 Binabanggit ng Roma kabanata 12 ang kaugnayan ng isang Kristiyano 
 • kay Jehova 
 • sa mga kapananampalataya 
 • sa mga di - sumasampalataya 
 [ Larawan sa pahina 23 ] 
 Ang liham ni Pablo sa mga taga - Roma ay nagbibigay ng praktikal na payo sa mga Kristiyano 
 [ Larawan sa pahina 25 ] 
 Ano ang matututuhan natin sa halimbawa ng alagad na si Esteban ? 
 “ Patuloy na Daigin ng Mabuti ang Masama ” 
 “ Huwag kang padaig sa masama , kundi patuloy na daigin ng mabuti ang masama . ” ​ — ROMA 12 : 21 . 
 Bakit tayo makatitiyak na madaraig natin ang masama ? 
 POSIBLE bang makapanindigang matatag laban sa mga taong mahigpit na sumasalansang sa tunay na pagsamba ? 
 Posible bang mapaglabanan ang mga puwersang humihila sa atin pabalik sa masamang sanlibutan ? 
 Ang sagot sa dalawang tanong na ito ay oo ! 
 Bakit natin nasabing oo ? 
 Dahil sa sinabi ni apostol Pablo sa kaniyang liham sa mga taga - Roma . 
 Isinulat niya : “ Huwag kang padaig sa masama , kundi patuloy na daigin ng mabuti ang masama . ” 
 Kung may tiwala tayo kay Jehova at determinado tayong huwag padaig sa sanlibutan , hindi tayo magagapi ng kasamaan nito . 
 Isa pa , ang pananalitang ‘ patuloy na daigin ang masama ’ ay nagpapakitang madaraig natin ang masama kung patuloy natin itong lalabanan . 
 Tanging ang mga nagpapabaya lamang at tumitigil sa paglaban ang nagagapi ng masamang sanlibutang ito at ng masamang pinuno nito , si Satanas na Diyablo . ​ — 1 Juan 5 : 19 . 
 Bakit natin tatalakayin ang ilang pangyayari sa buhay ni Nehemias ? 
 Mga 500 taon bago ang panahon ni Pablo , naipakita ng isang lingkod ng Diyos na naninirahan sa Jerusalem ang katotohanan ng mga salita ni Pablo tungkol sa paglaban sa masama . 
 Ang lingkod na iyon ng Diyos , si Nehemias , ay hindi lamang nanatiling matatag laban sa pagsalansang ng masasamang tao kundi dinaig din niya ang masama sa pamamagitan ng mabuti . 
 Anu - anong problema ang napaharap sa kaniya ? 
 Ano ang nakatulong sa kaniya para magtagumpay ? 
 Paano natin matutularan ang kaniyang halimbawa ? 
 Para masagot ang mga tanong na ito , talakayin muna natin ang mga pangyayari sa buhay ni Nehemias . 
 * 
 Anong uri ng kapaligiran ang pinaninirahan ni Nehemias , at anong tagumpay ang nagawa niya ? 
 Si Nehemias ay naglilingkod noon sa palasyo ni Haring Artajerjes ng Persia . 
 Bagaman naninirahang kasama ng mga di - sumasampalataya , hindi siya ‘ nagpahubog ayon sa sistema ng mga bagay ’ noon . 
 Nang magkaroon ng pangangailangan sa Juda , isinakripisyo niya ang kaniyang maalwang buhay , sinuong ang mahirap na paglalakbay patungong Jerusalem , at isinagawa ang napakalaking trabaho ng pagtatayo ng pader ng lunsod . 
 Bagaman gobernador siya ng Jerusalem , araw - araw na nagpagal si Nehemias kasama ng kapuwa niya mga Israelita “ mula sa pagbubukang - liwayway hanggang sa paglitaw ng mga bituin . ” 
 Dahil dito , sa loob lamang ng dalawang buwan , natapos ang proyekto ! 
 Isa itong malaking tagumpay , sapagkat sa panahon ng pagtatayo , napaharap ang mga Israelita sa iba’t ibang uri ng pagsalansang . 
 Sinu - sino ba ang mga sumalansang kay Nehemias , at ano ang gusto nilang mangyari ? 
 Ano ang gustong mangyari ng mga sumasalansang kay Nehemias ? 
 Ang mga pangunahing mananalansang ay sina Sanbalat , Tobia , at Gesem , maiimpluwensiyang lalaking naninirahan malapit sa Juda . 
 Palibhasa’y mga kaaway ng bayan ng Diyos , ‘ sa kanila ay naging napakasama na si Nehemias ay pumaroon upang maghangad ng ikabubuti ng mga anak ni Israel . ’ 
 Determinadong patigilin ng mga kaaway ni Nehemias ang plano nitong pagtatayo , anupat nag - isip pa nga sila ng masasamang pakana . 
 ‘ Padaraig kaya sa masama ’ si Nehemias ? 
 “ Nagalit at Lubhang Napoot ” 
 5 , 6 . ( a ) Ano ang reaksiyon ng mga kaaway ni Nehemias sa gawaing pagtatayo ? 
 ( b ) Bakit hindi nakasira ng loob ni Nehemias ang ginawa ng mga mananalansang ? 
 May - katapangang pinayuhan ni Nehemias ang kaniyang bayan : “ Muli nating itayo ang pader ng Jerusalem . ” 
 Sumagot sila : “ Magtayo tayo . ” 
 Sinabi ni Nehemias : “ Pinalakas nila ang kanilang mga kamay para sa mabuting gawa , ” pero “ pinasimulan [ ng mga mananalansang na ] alipustain kami at tingnan kami nang may paghamak at sinabi : ‘ Ano itong bagay na ginagawa ninyo ? 
 Naghihimagsik ba kayo laban sa hari ? ’ ” 
 Ang kanilang pangungutya at maling paratang ay hindi nakasira ng loob ni Nehemias . 
 Sinabi niya sa mga mananalansang : “ Ang Diyos ng langit ang Isa na maggagawad sa amin ng tagumpay , at kami mismo , na mga lingkod niya , ay babangon , at magtatayo kami . ” 
 Determinado si Nehemias na ituloy ang “ mabuting gawa . ” 
 Si Sanbalat , isa sa mga mananalansang na iyon , ay “ nagalit at lubhang napoot ” at lalo pa silang kinutya . 
 “ Ano ang ginagawa nitong mahihinang Judio ? ” 
 ang panunuya niya . 
 “ Bubuhayin ba nila ang mga bato mula sa mga bunton ng maalikabok na basura ? ” 
 Nakisali na rin si Tobia sa panunuya , na sinasabi : “ Kung ang isang sorra ay sumampa roon , tiyak na magigiba nito ang kanilang batong pader . ” 
 Paano tumugon si Nehemias ? 
 Paano tumugon si Nehemias sa mga akusasyon ng mga mananalansang ? 
 Hindi pinansin ni Nehemias ang pangungutya . 
 Sinunod niya ang utos ng Diyos at hindi siya gumanti . 
 Sa halip , ipinaubaya niya ito kay Jehova at nanalangin : “ Dinggin mo , O aming Diyos , sapagkat kami ay naging tampulan ng paghamak ; at ibalik mo ang kanilang pandurusta sa kanilang sariling ulo . ” 
 Nagtiwala si Nehemias sa pagtiyak ni Jehova : “ Akin ang paghihiganti , at ang kagantihan . ” 
 Kaya ‘ patuloy na itinayo ni Nehemias at ng kaniyang bayan ang pader . ’ 
 Hindi nila hinayaang magambala sila . 
 Sa katunayan , “ ang buong pader ay napagdugtong hanggang sa kalahati ng taas nito , at ang bayan ay patuloy na nagtaglay ng puso para sa paggawa . ” 
 Nabigo ang mga kaaway na itigil ang pagtatayo ! 
 Paano natin matutularan si Nehemias ? 
 ( a ) Paano natin matutularan si Nehemias kapag inaakusahan tayo ng mga mananalansang ? 
 ( b ) Magkuwento ng sariling karanasan o ng narinig na karanasan na nagpapakitang isang katalinuhan ang hindi pagganti . 
 Sa ngayon , maaaring tinutuya at inaakusahan tayo sa paaralan , pinagtatrabahuhan , o maging sa tahanan . 
 Pero mapagtatagumpayan natin ang gayong mga maling paratang kung ikakapit natin ang mga simulaing ito sa Kasulatan : “ May . . . panahon ng pagtahimik . ” 
 Kaya gaya ni Nehemias , hindi tayo gumaganti sa pamamagitan ng masasakit na salita . 
 Nananalangin tayo sa Diyos , anupat nagtitiwala sa isa na tumitiyak sa atin : “ Ako ang gaganti . ” 
 Kaya naman nabibigo ang mga mananalansang na gambalain tayo sa ating mahalagang gawain ngayon ​ — ang pangangaral ng mabuting balita ng Kaharian ng Diyos at paggawa ng mga alagad . 
 Sa tuwing nakikibahagi tayo sa pangangaral at nagpapatuloy sa kabila ng pagsalansang , naipakikita natin ang katulad na katapatang ipinakita ni Nehemias . 
 ‘ Tiyak na Papatayin Namin Kayo ’ 
 Anong pagsalansang ang biglang ibinangon ng mga kaaway ni Nehemias , at paano tumugon si Nehemias ? 
 Nang mabalitaan ng mga mananalansang ng tunay na pagsamba noong panahon ni Nehemias na “ ang pagkukumpuni ng mga pader ng Jerusalem ay sumulong na , ” kinuha nila ang kanilang tabak upang “ makipaglaban sa Jerusalem . ” 
 Mukhang wala nang pag - asa ang mga Judio . 
 Nasa hilaga ang mga Samaritano , nasa silangan naman ang mga Amonita , nasa timog ang mga Arabe , at nasa kanluran naman ang mga Asdodita . 
 Napaliligiran ang Jerusalem ; waring nasukol na ang mga tagapagtayo ! 
 Ano ang ginawa nila ? 
 “ Kami ay nanalangin sa aming Diyos , ” ang sabi ni Nehemias . 
 Nagbanta ang mga kaaway : “ Tiyak na papatayin natin sila at patitigilin ang gawain . ” 
 Bilang tugon , inatasan ni Nehemias ang mga tagapagtayo na ipagtanggol ang lunsod “ taglay ang kanilang mga tabak , ang kanilang mga sibat at ang kanilang mga busog . ” 
 Oo , sa tingin ng tao , parang wala ngang kalaban - laban sa malakas na puwersa ng kaaway ang maliit na grupong ito ng mga Judio , pero sinabi ni Nehemias sa kanila : “ Huwag kayong matakot . . . si Jehova na Isa na dakila at kakila - kilabot ang ingatan ninyo sa inyong isipan . ” ​ — Nehemias 4 : 7 - 9 , 11 , 13 , 14 . 
 ( a ) Bakit biglang hindi na lumusob ang mga kaaway ni Nehemias ? 
 ( b ) Anong mga hakbang ang ginawa ni Nehemias ? 
 Biglang nagbago ang hihip ng hangin , wika nga . 
 Hindi na lumusob ang mga kaaway . 
 Bakit ? 
 Dahil “ binigo ng tunay na Diyos ang kanilang payo , ” ang pag - uulat ni Nehemias . 
 Pero alam ni Nehemias na nananatili pa ring banta ang mga kaaway . 
 Kaya may - katalinuhan niyang binago ang paraan ng mga tagapagtayo . 
 Mula noon , “ ang bawat isa ay may isang kamay na abala sa gawain habang ang kabilang kamay ay may hawak na suligi . ” 
 Nag - atas din si Nehemias ng isang lalaking “ tagahihip ng tambuli ” para babalaan ang mga tagapagtayo kapag may sumalakay na kaaway . 
 Higit sa lahat , tiniyak ni Nehemias sa kaniyang bayan : “ Ang ating Diyos ang makikipaglaban para sa atin . ” 
 Dahil napatibay at handa namang humarap sa pagsalakay , nagpatuloy ang mga tagapagtayo sa kanilang paggawa . 
 Anong aral ang makukuha natin sa ulat na ito ? 
 Bakit nananatiling matatag ang mga tunay na Kristiyano laban sa masama sa mga lupaing bawal ang pangangaral ng Kaharian , at paano nila nadaraig ang masama sa pamamagitan ng mabuti ? 
 Kung minsan , napapaharap ang mga tunay na Kristiyano sa mararahas na pagsalansang . 
 Sa katunayan , sa ilang lupain , ang mahihigpit na mananalansang ay bumubuo ng malalakas na puwersa . 
 Sa tingin ng tao , parang walang kalaban - laban ang ating mga kapananampalataya sa mga lupaing iyon . 
 Subalit nagtitiwala ang mga Saksing iyon na ‘ ang Diyos ang makikipaglaban para sa kanila . ’ 
 Oo , ang mga inuusig dahil sa kanilang pananampalataya ay madalas na nakararanas na sinasagot ni Jehova ang kanilang mga panalangin at ‘ binibigo ang payo ’ ng malalakas na kaaway . 
 Kahit sa mga bansang bawal ang pangangaral , nakagagawa pa rin ng paraan ang mga Kristiyano na patuloy na maipangaral ang mabuting balita . 
 Kung paanong binago ng mga tagapagtayo sa Jerusalem ang kanilang paraan ng paggawa , may - katalinuhang binabago rin ng mga Saksi ni Jehova ang kanilang paraan ng pangangaral kapag may panganib . 
 Mangyari pa , hindi sila gumagamit ng literal na mga sandata . 
 Kahit harangan man sila ng sibat , wika nga , hindi sila titigil sa pangangaral . 
 Sa halip , ang matatapang na kapatid na iyon ay ‘ patuloy sa pagdaig sa masama sa pamamagitan ng mabuti . ’ 
 “ Pumarito Ka , at Magtagpo Tayo ” 
 12 , 13 . ( a ) Anong estratehiya ang ginamit ng mga sumasalansang kay Nehemias ? 
 ( b ) Bakit tinanggihan ni Nehemias ang paanyayang makipagtagpo sa mga sumasalansang sa kaniya ? 
 Matapos makita ng mga kaaway ni Nehemias na hindi nagtagumpay ang kanilang tuwirang pagsalakay , gumawa sila ng mas tusong paraan ng pagsalansang . 
 Sa katunayan , sumubok sila ng tatlong pakana . 
 Anu - ano ang mga ito ? 
 Una , sinubok ng mga kaaway ni Nehemias na linlangin siya . 
 Sinabi nila sa kaniya : “ Pumarito ka , at magtagpo tayong sama - sama sa mga nayon ng kapatagang libis ng Ono ayon sa pagkakasunduan . ” 
 Ang Ono ay nasa pagitan ng Jerusalem at Samaria . 
 Kaya iminungkahi ng mga kaaway na katagpuin sila ni Nehemias sa pagitan ng dalawang lunsod na ito para pag - usapan ang problema . 
 Posibleng isipin ni Nehemias : ‘ Mukhang tama naman iyon . 
 Mas mabuti ngang mag - usap kaysa sa maglaban . ’ 
 Pero tumanggi si Nehemias . 
 Ipinaliwanag niya kung bakit : “ Sila ay nagpapakana na gawan ako ng pinsala . ” 
 Nahalata niya ang kanilang pakana at hindi siya nagpalinlang . 
 Apat na ulit niyang sinabi sa mga mananalansang : “ Hindi ako makabababa . 
 Bakit kailangang matigil ang gawain habang iniiwan ko iyon upang bumaba sa inyo ? ” 
 Nabigo ang pagtatangka ng mga kaaway na makipagkompromiso si Nehemias . 
 Pinagtuunan niya ng pansin ang gawaing pagtatayo . ​ — Nehemias 6 : 1 - 4 . 
 Paano tumugon si Nehemias sa mga bulaang tagapag - akusa ? 
 Ikalawa , sinubok ng mga kaaway ni Nehemias na magkalat ng tsismis , na si Nehemias daw ay “ nagpapakanang maghimagsik ” kay Haring Artajerjes . 
 Minsan pang sinabihan si Nehemias : “ Magsanggunian tayong magkasama . ” 
 Muling tumanggi si Nehemias , sapagkat nahahalata niya ang intensiyon ng mga kaaway . 
 Ipinaliwanag ni Nehemias : “ Tinatangka nilang lahat na takutin kami , na sinasabi : ‘ Ang kanilang mga kamay ay lalaylay mula sa gawain anupat hindi iyon magagawa . ’ ” 
 Pero sa pagkakataong ito , sinagot ni Nehemias ang akusasyon ng kaniyang mga kaaway , na sinasabi : “ Ang mga bagay na gaya ng sinasabi mo ay hindi nangyari , kundi kinakatha mo ang mga iyon mula sa iyong sariling puso . ” 
 Bukod dito , humingi ng tulong si Nehemias kay Jehova , na nananalangin : “ Palakasin mo ang aking mga kamay . ” 
 Nagtitiwala siya na sa tulong ni Jehova , mabibigo niya ang masamang pakanang ito at maipagpapatuloy ang pagtatayo . ​ — Nehemias 6 : 5 - 9 . 
 Ano ang ipinayo ng isang bulaang propeta , at bakit hindi sinunod ni Nehemias ang payong iyon ? 
 Ikatlo , ginamit ng mga kaaway ni Nehemias ang isang traidor , ang Israelitang si Semaias , upang udyukan si Nehemias na labagin ang Kautusan ng Diyos . 
 Sinabi ni Semaias kay Nehemias : “ Magtagpo tayo ayon sa pagkakasunduan sa bahay ng tunay na Diyos , sa loob ng templo , at isara natin ang mga pinto ng templo ; sapagkat papasok sila upang patayin ka . ” 
 Sinabi ni Semaias na papatayin si Nehemias pero maililigtas ni Nehemias ang kaniyang buhay kung magtatago siya sa templo . 
 Ngunit si Nehemias ay hindi saserdote . 
 Magkakasala siya kung magtatago siya sa bahay ng Diyos . 
 Lalabagin ba niya ang Kautusan ng Diyos para lamang iligtas ang kaniyang buhay ? 
 Tumugon si Nehemias : “ Sinong gaya ko ang makapapasok sa templo at mabubuhay ? 
 Hindi ako papasok ! ” 
 Bakit hindi nahulog si Nehemias sa bitag na iniumang sa kaniya ? 
 Sapagkat nalaman niyang bagaman kapuwa niya Israelita si Semaias , “ hindi ang Diyos ang nagsugo sa kaniya . ” 
 Kung tutuusin , ang isang tunay na propeta ay hinding - hindi magpapayo sa kaniya na labagin ang Kautusan ng Diyos . 
 Muli , hindi nagpadaig si Nehemias sa masasamang mananalansang . 
 Di - nagtagal pagkatapos nito , iniulat niya : “ Sa kalaunan ay natapos ang pader nang ikadalawampu’t limang araw ng Elul , sa loob ng limampu’t dalawang araw . ” ​ — Nehemias 6 : 10 - 15 ; Bilang 1 : 51 ; 18 : 7 . 
 ( a ) Paano natin pakikitunguhan ang mga nagkukunwaring kaibigan , bulaang tagapag - akusa , at mga nagpapanggap na kapatid ? 
 ( b ) Paano mo maipakikitang hindi mo ikinokompromiso ang iyong paniniwala kapag nasa tahanan , paaralan , o pinagtatrabahuhan ? 
 Gaya ni Nehemias , posible ring mapaharap tayo sa pagsalansang ng mga nagkukunwaring kaibigan , bulaang tagapag - akusa , at mga nagpapanggap na kapatid . 
 Baka anyayahan tayo ng ilang indibiduwal na makipagtagpo sa kanila sa gitna , o makipagkompromiso . 
 Baka kumbinsihin nila tayo na kung babawasan natin nang kaunti ang sigasig sa paglilingkod kay Jehova , maisasabay natin ang pagtataguyod ng makasanlibutang tunguhin . 
 Pero dahil inuuna natin sa ating buhay ang Kaharian ng Diyos , ayaw nating makipagkompromiso . 
 Nagkakalat din ng mga maling akusasyon laban sa atin ang mga mananalansang . 
 Sa ilang lupain , inaakusahan tayong isang panganib sa Estado , kung paanong inakusahan si Nehemias ng paghihimagsik sa hari . 
 Ang ilang akusasyon ay matagumpay na napatunayang hindi totoo sa harap ng mga hukuman . 
 Ngunit anuman ang maging resulta sa bawat situwasyong ito , makapagtitiwala tayong papatnubayan ni Jehova ang mga bagay - bagay ayon sa kaniyang kalooban . 
 Posible ring manggaling ang pagsalansang sa mga nagpapanggap na naglilingkod kay Jehova . 
 Kung paanong hinimok ng isang kapuwa Judio si Nehemias na labagin ang Kautusan ng Diyos para iligtas ang buhay nito , posible ring himukin tayo ng mga dating Saksing nag - apostata na makipagkompromiso sa paanuman . 
 Pero tinatanggihan natin ang mga apostata dahil alam nating maliligtas ang ating buhay , hindi sa pamamagitan ng paglabag sa mga kautusan ng Diyos , kundi sa pagsunod sa mga ito ! 
 Oo , sa tulong ni Jehova , madaraig natin ang anumang kasamaan . 
 Paghahayag ng Mabuting Balita sa Kabila ng Pagsalansang ng Masama 
 17 , 18 . ( a ) Ano ang pinagsisikapang gawin ni Satanas at ng kaniyang mga kampon ? 
 ( b ) Ano ang determinado mong gawin , at bakit ? 
 Sinasabi ng Salita ng Diyos tungkol sa mga pinahirang kapatid ni Kristo : “ Kanilang dinaig [ si Satanas ] dahil sa salita ng kanilang pagpapatotoo . ” 
 Kaya tuwirang magkaugnay ang pagdaig kay Satanas ​ — ang pasimuno ng kasamaan — ​ at ang pangangaral ng mensahe ng Kaharian . 
 Hindi nga kataka - takang walang tigil si Satanas sa pagsalakay sa mga pinahirang nalabi at sa “ malaking pulutong ” sa pamamagitan ng pag - uudyok sa mga mananalansang ! ​ — Apocalipsis 7 : 9 ; 12 : 17 . 
 Gaya ng nakita natin , ang pagsalansang ay maaaring dumating sa anyong pangungutya o pagbabanta ng karahasan o sa mas tusong paraan . 
 Anuman ito , iisa lamang ang gustong mangyari ni Satanas ​ — patigilin ang pangangaral . 
 Pero tiyak na mabibigo siya dahil bilang pagtulad kay Nehemias noon , determinado ang bayan ng Diyos na ‘ patuloy na daigin ang masama sa pamamagitan ng mabuti . ’ 
 Gagawin nila ito sa pamamagitan ng patuloy na pangangaral ng mabuting balita hanggang sa sabihin ni Jehova na tapos na ang gawain ! ​ — Marcos 13 : 10 ; Roma 8 : 31 ; Filipos 1 : 27 , 28 . 
 [ Talababa ] 
 Para sa detalye hinggil sa mga pangyayaring iyon , basahin ang Nehemias 1 : 1 - 4 ; 2 : 1 - 6 , 9 - 20 ; 4 : 1 - 23 ; 6 : 1 - 15 . 
 Naaalaala Mo Ba ? 
 • Anong pagsalansang ang napaharap sa mga lingkod ng Diyos noon at sa mga Kristiyano ngayon ? 
 • Ano ang gustong mangyari ng mga kaaway ni Nehemias noon , at ng mga kaaway ng Diyos ngayon ? 
 • Paano natin patuloy na dinaraig ang masama sa pamamagitan ng mabuti ? 
 [ Kahon / ​ Larawan sa pahina 29 ] 
 Mga Aral na Nasa Aklat ng Nehemias 
 Ang mga lingkod ng Diyos ay napapaharap sa 
 • pangungutya 
 • pagbabanta 
 • panlilinlang 
 Gumagamit ng panlilinlang ang mga 
 • nagkukunwaring kaibigan 
 • bulaang tagapag - akusa 
 • nagpapanggap na kapatid 
 Dinaraig ng mga lingkod ng Diyos ang masama sa pamamagitan ng 
 • pananatili sa kanilang bigay - Diyos na atas 
 [ Larawan sa pahina 27 ] 
 Muling itinayo ni Nehemias at ng kaniyang mga kamanggagawa ang pader ng Jerusalem sa kabila ng mahigpit na pagsalansang 
 [ Larawan sa pahina 31 ] 
 Walang - takot na ipinangangaral ng mga tunay na Kristiyano ang mabuting balita 
 Nagkasala Ka ba Laban sa Banal na Espiritu ? 
 “ May kasalanan na ikamamatay . ” ​ — 1 JUAN 5 : 16 . 
 1 , 2 . 
 Paano natin nalalaman na posibleng magkasala ang isa laban sa banal na espiritu ng Diyos ? 
 “ LAGING laman ng aking isip na ako’y nagkasala laban sa banal na espiritu . ” 
 Ganiyan ang isinulat ng isang babae sa Alemanya , bagaman naglilingkod siya sa Diyos . 
 Maaari nga bang magkasala ang isang Kristiyano laban sa banal na espiritu , o aktibong puwersa ng Diyos ? 
 Oo , posibleng magkasala ang isa laban sa banal na espiritu ni Jehova . 
 “ Bawat uri ng kasalanan at pamumusong ay ipatatawad sa mga tao , ” ang sabi ni Jesu - Kristo , “ ngunit ang pamumusong laban sa espiritu ay hindi ipatatawad . ” 
 Binababalaan tayo : “ Kung sinasadya nating mamihasa sa kasalanan pagkatapos na matanggap ang tumpak na kaalaman sa katotohanan , wala nang anumang haing natitira pa para sa kasalanan , kundi may nakatatakot na paghihintay sa paghuhukom . ” 
 At sumulat si apostol Juan : “ May kasalanan na ikamamatay . ” 
 Subalit ang isa ba na nagkasala nang malubha ang magpapasiya kung nakagawa siya ng “ kasalanan na ikamamatay ” ? 
 Pinatatawad ang mga Nagsisisi 
 Kung lubha tayong napipighati sa nagawa nating kasalanan , ano ang malamang na ipinahihiwatig nito ? 
 Si Jehova ang pangwakas na Hukom ng mga manggagawa ng kamalian . 
 Sa katunayan , lahat tayo ay magsusulit sa kaniya , at lagi niyang ginagawa kung ano ang tama . 
 Si Jehova ang magpapasiya kung nakagawa nga tayo ng di - mapatatawad na kasalanan , at maaari niyang alisin sa atin ang kaniyang espiritu . 
 Gayunman , kung lubha tayong napipighati sa nagawa nating kasalanan , malamang na tunay ang ating pagsisisi . 
 Pero ano ba ang tunay na pagsisisi ? 
 ( a ) Ano ang ibig sabihin ng pagsisisi ? 
 ( b ) Bakit nakaaaliw ang binabanggit sa Awit 103 : 10 - 14 ? 
 Ang pagsisisi ay nangangahulugang binabago natin ang ating saloobin hinggil sa maling mga bagay na nagawa natin o iniisip nating gawin . 
 Nangangahulugan ito na nakadarama tayo ng kalungkutan at iniiwasan na natin ang makasalanang landasin . 
 Kung nagkasala tayo nang malubha subalit ginawa na natin ang lahat ng kinakailangan para ipakitang talagang nagsisisi tayo , maaaliw tayo ng mga salita ng salmista : “ Hindi pa niya [ ni Jehova ] ginawa sa atin ang ayon nga sa ating mga kasalanan ; ni pinasapitan man niya tayo ng nararapat sa atin ayon sa ating mga kamalian . 
 Sapagkat kung paanong ang langit ay mas mataas kaysa sa lupa , ang kaniyang maibiging - kabaitan ay nakahihigit para sa mga may takot sa kaniya . 
 Kung gaano kalayo ang sikatan ng araw sa lubugan ng araw , gayon kalayo niya inilalagay mula sa atin ang ating mga pagsalansang . 
 Kung paanong nagpapakita ng awa ang ama sa kaniyang mga anak , si Jehova ay nagpapakita ng awa sa mga may takot sa kaniya . 
 Sapagkat nalalaman niyang lubos ang kaanyuan natin , na inaalaalang tayo ay alabok . ” ​ — Awit 103 : 10 - 14 . 
 5 , 6 . 
 Sabihin ang diwa ng 1 Juan 3 : 19 - 22 , at ipaliwanag ang kahulugan ng mga sinabi ng apostol . 
 Nakaaaliw rin ang mga pananalita ni apostol Juan : “ Sa ganito natin malalaman na tayo ay nagmumula sa katotohanan , at mabibigyang - katiyakan natin ang ating mga puso sa harap niya saanman tayo hinahatulan ng ating mga puso , sapagkat ang Diyos ay mas dakila kaysa sa ating mga puso at nakaaalam ng lahat ng mga bagay . 
 Mga minamahal , kung hindi tayo hinahatulan ng ating mga puso , tayo ay may kalayaan sa pagsasalita sa Diyos ; at anuman ang ating hingin ay ating tatanggapin mula sa kaniya , sapagkat tinutupad natin ang kaniyang mga utos at ginagawa ang mga bagay na kalugud - lugod sa kaniyang paningin . ” ​ — 1 Juan 3 : 19 - 22 . 
 ‘ Alam natin na nagmula tayo sa katotohanan ’ sapagkat nagpapakita tayo ng pag - ibig na pangkapatid at hindi tayo namimihasa sa pagkakasala . 
 Kung hinahatulan tayo ng ating puso sa ilang kadahilanan , makabubuting tandaan natin na “ ang Diyos ay mas dakila kaysa sa ating mga puso at nakaaalam ng lahat ng mga bagay . ” 
 Nagpapakita sa atin ng awa si Jehova sapagkat alam niya ang ating “ walang - pagpapaimbabaw na pagmamahal na pangkapatid , ” ang ating pakikipaglaban sa kasalanan , at ang ating mga pagsisikap na gawin ang kaniyang kalooban . 
 ‘ Hindi tayo hahatulan ’ ng ating puso kung nagtitiwala tayo kay Jehova , kung nagpapakita tayo ng pag - ibig na pangkapatid , at kung hindi natin sinasadyang magkasala . 
 Magkakaroon tayo ng “ kalayaan sa pagsasalita sa Diyos ” kapag nananalangin , at sasagutin niya tayo sapagkat sinusunod natin ang kaniyang mga utos . 
 Nagkasala Sila Laban sa Espiritu 
 Ano ang saligan kung ang isang kasalanan ay mapatatawad o hindi ? 
 Anu - anong kasalanan ang walang kapatawaran ? 
 Upang masagot ang tanong na ito , isaalang - alang natin ang ilang halimbawa sa Bibliya . 
 Tiyak na makaaaliw ito sa atin kung lubha pa rin tayong nababagabag sa nagawa nating malubhang kasalanan sa kabila ng ating pagsisisi . 
 Makikita natin na ang saligan kung mapatatawad o hindi ang isang kasalanan ay hindi lamang kung ano ang nagawang kasalanan kundi ang motibo , kalagayan ng puso , at kung sinasadya ba o hindi ang pagkakasala . 
 Paano nagkasala laban sa banal na espiritu ang ilang Judiong lider ng relihiyon noong unang siglo ? 
 Ang mga Judiong lider ng relihiyon noong unang siglo na matinding sumalansang kay Jesu - Kristo ay nagkasala laban sa banal na espiritu . 
 Nakita nila kung paano tinulungan si Jesus ng espiritu ng Diyos na gumawa ng mga himalang nagpaparangal kay Jehova . 
 Subalit sinabi ng mga kaaway na ito ni Kristo na galing kay Satanas na Diyablo ang kapangyarihang ito . 
 Ayon kay Jesus , ang mga namusong nang gayon laban sa banal na espiritu ng Diyos ay nakagawa ng kasalanan na hindi mapatatawad sa kasalukuyang ‘ sistema ng mga bagay ni doon sa darating . ’ ​ — Mateo 12 : 22 - 32 . 
 Ano ang pamumusong , at ano ang sinabi ni Jesus hinggil dito ? 
 Ang pamumusong ay mapanirang - puri , mapaminsala , o mapang - abusong pananalita . 
 Yamang ang Diyos ang Pinagmumulan ng banal na espiritu , ang pagsasalita laban sa kaniyang espiritu ay katulad na rin ng pagsasalita laban kay Jehova . 
 Ang pagsasalita laban sa banal na espiritu nang hindi nagsisisi ay walang kapatawaran . 
 Ang insidenteng nag - udyok kay Jesus na banggitin ang tungkol sa gayong kasalanan ay nagpapakitang tinutukoy ni Jesus yaong mga mapagmatigas na sumasalansang sa pagkilos ng banal na espiritu ng Diyos . 
 Dahil nakita naman ng mga Pariseo na ang espiritu ni Jehova ang nasa likod ng himalang ginawa ni Jesus , subalit sinabi pa rin nilang ang kapangyarihang ito ay galing sa Diyablo , nagkasala sila ng pamumusong laban sa espiritu . 
 Kaya sinabi ni Jesus : “ Ang sinumang namumusong laban sa banal na espiritu ay walang kapatawaran magpakailanman , kundi nagkasala ng walang - hanggang kasalanan . ” ​ — Marcos 3 : 20 - 29 . 
 Bakit tinawag ni Jesus si Judas na “ anak ng pagkapuksa ” ? 
 Isaalang - alang din ang nangyari kay Judas Iscariote . 
 Hindi siya naging tapat , anupat nagnanakaw sa kahon ng salapi na ipinagkatiwala sa kaniya . 
 Nang maglaon , nagpunta si Judas sa mga Judiong tagapamahala at nagpakanang ipagkanulo si Jesus kapalit ng 30 pirasong pilak . 
 Oo , nalungkot si Judas matapos niyang ipagkanulo si Jesus , subalit hindi niya pinagsisihan ang kaniyang sinadyang pagkakasala . 
 Dahil dito , si Judas ay hindi karapat - dapat buhaying muli . 
 Kaya tinawag siya ni Jesus na “ anak ng pagkapuksa . ” ​ — Juan 17 : 12 ; Mateo 26 : 14 - 16 . 
 Hindi Sila Nagkasala Laban sa Espiritu 
 11 - 13 . 
 Paano nagkasala si David may kaugnayan kay Bat - sheba , at bakit nakaaaliw sa atin ang naging pakikitungo ng Diyos sa kanila ? 
 Kung minsan , may mga Kristiyanong nagtapat na ng kanilang malubhang pagkakasala at tumanggap na ng espirituwal na tulong mula sa mga elder ng kongregasyon subalit binabagabag pa rin ng kanilang budhi dahil sa nagawa nilang paglabag sa kautusan ng Diyos . 
 Kung ganito mismo ang nararanasan natin , malamang na makinabang tayo kung isasaalang - alang natin ang sinasabi ng Kasulatan hinggil sa mga pinatawad sa kanilang kasalanan . 
 Malubha ang naging kasalanan ni Haring David may kaugnayan kay Bat - sheba , ang asawa ni Uria . 
 Mula sa kaniyang bubong , nakita ni David sa ibaba ang magandang babaing ito na naliligo . 
 Ipinatawag siya ni David sa kaniyang palasyo at sinipingan siya . 
 Di - nagtagal , nang mabatid niyang nagdadalang - tao ito , gumawa siya ng paraan para masipingan si Bat - sheba ng asawa nitong si Uria , at sa gayo’y mapagtakpan ang ginawa nilang pangangalunya . 
 Nang mabigo ang pakanang iyon , pinlano ng hari na mapatay si Uria sa digmaan . 
 Pagkatapos nito , naging asawa ni David si Bat - sheba at nagkaroon sila ng anak pero namatay ito . ​ — 2 Samuel 11 : 1 - 27 . 
 Si Jehova ang humawak sa kaso nina David at Bat - sheba . 
 Pinatawad ng Diyos si David , anupat maliwanag na isinaalang - alang ang mga bagay na gaya ng kaniyang pagsisisi at ang pakikipagtipan sa kaniya ukol sa Kaharian . 
 Lumilitaw na nagsisi si Bat - sheba , sapagkat binigyan siya ng pribilehiyo na maging ina ni Haring Solomon at maging ninuno ni Jesu - Kristo . 
 Kung nagkasala tayo , mahalagang tandaan na nakikita ni Jehova ang ating pagsisisi . 
 Paano inilalarawan ng nangyari kay Haring Manases ang laki ng pagpapatawad ng Diyos ? 
 Ang laki ng pagpapatawad ni Jehova ay makikita rin sa nangyari kay Haring Manases ng Juda . 
 Ginawa niya ang masama sa paningin ni Jehova . 
 Nagtayo si Manases ng mga altar para kay Baal , sumamba sa “ buong hukbo ng langit , ” at nagtayo pa nga ng mga altar para sa huwad na mga diyos sa dalawang looban ng templo . 
 Pinaraan niya sa apoy ang kaniyang mga anak na lalaki , itinaguyod ang espiritistikong mga gawain , at inudyukan ang mga naninirahan sa Juda at Jerusalem na “ gumawa ng mas masama kaysa sa mga bansa na nilipol ni Jehova mula sa harap ng mga anak ni Israel . ” 
 Hindi niya pinakinggan ang mga babalang inihatid ng mga propeta ng Diyos . 
 Nang maglaon , binihag ng hari ng Asirya si Manases . 
 Samantalang bihag , si Manases ay nagsisi at nagpakumbaba at patuloy na nanalangin sa Diyos , na nagpatawad sa kaniya at muling nagluklok sa kaniya bilang hari sa Jerusalem , kung saan itinaguyod niya ang tunay na pagsamba . ​ — 2 Cronica 33 : 2 - 17 . 
 Anong pangyayari sa buhay ni apostol Pedro ang nagpapakitang nagpapatawad si Jehova “ nang sagana ” ? 
 Pagkalipas ng maraming siglo , nagkasala nang malubha si apostol Pedro nang itatwa niya si Jesus . 
 Gayunman , si Pedro ay pinatawad ni Jehova “ nang sagana . ” 
 Bakit ? 
 Sapagkat tunay ang pagsisisi ni Pedro . 
 Maliwanag na pinatawad ng Diyos si Pedro sapagkat makalipas ang 50 araw noong kapistahan ng Pentecostes , binigyan siya ng pribilehiyo na magpatotoo hinggil kay Jesus nang may lakas ng loob . 
 Hindi ba’t makatuwirang isipin na magpapatawad din ang Diyos sa mga Kristiyano sa ngayon na taimtim na nagsisisi ? 
 “ Kung mga kamalian ang binabantayan mo , O Jah , O Jehova , sino ang makatatayo ? ” 
 ang awit ng salmista , “ sapagkat ang tunay na kapatawaran ay nasa iyo . ” ​ — Awit 130 : 3 , 4 . 
 Kung Paano Maiibsan ang Pangamba na Nagkasala Tayo Laban sa Espiritu 
 Ano ang dapat nating gawin upang patawarin tayo ng Diyos ? 
 Ang nabanggit na mga halimbawa ay tiyak na makatutulong sa atin na ibsan ang kabalisahan na nagkasala tayo laban sa banal na espiritu . 
 Ipinakikita ng mga ito na pinatatawad ni Jehova ang mga nagkasala na nagsisisi . 
 Napakahalagang marubdob na manalangin sa Diyos . 
 Kung nagkasala tayo , maaari tayong magsumamo na patawarin tayo salig sa haing pantubos ni Jesus , sa awa ni Jehova , sa ating minanang di - kasakdalan , at sa ating rekord ng tapat na paglilingkod . 
 Palibhasa’y alam natin ang di - sana - nararapat na kabaitan ni Jehova , maaari nating hilingin ang kaniyang kapatawaran , na nagtitiwalang ipagkakaloob ito sa atin . ​ — Efeso 1 : 7 . 
 Ano ang dapat nating gawin kung tayo ay nagkasala at nangangailangan ng espirituwal na tulong ? 
 Paano kung nagkasala tayo subalit hindi tayo makapanalangin sapagkat nasira na ang ating kaugnayan sa Diyos dahil sa nagawa nating kasalanan ? 
 Hinggil dito , sumulat ang alagad na si Santiago : “ Tawagin [ ng gayong tao ] ang matatandang lalaki ng kongregasyon , at ipanalangin nila siya , na pinapahiran siya ng langis sa pangalan ni Jehova . 
 At ang panalangin ng pananampalataya ay magpapagaling sa isa na may dinaramdam , at ibabangon siya ni Jehova . 
 Gayundin , kung nakagawa siya ng mga kasalanan , ito ay ipatatawad sa kaniya . ” ​ — Santiago 5 : 14 , 15 . 
 Bakit ang kasalanan ng isang tao ay hindi kaagad masasabing walang kapatawaran kahit na itiniwalag siya sa kongregasyon ? 
 Kahit na ang isang nagkasala ay hindi nagsisisi sa umpisa at itiniwalag siya sa kongregasyon , hindi naman kaagad masasabi na wala nang kapatawaran ang kaniyang kasalanan . 
 Hinggil sa isang pinahiran sa Corinto na nagkasala at itiniwalag , sumulat si Pablo : “ Ang saway na ito na ibinigay ng karamihan ay sapat na para sa gayong tao , upang sa kabaligtaran naman ngayon ay may - kabaitan ninyo siyang patawarin at aliwin , upang sa paanuman ang gayong tao ay huwag madaig ng kaniyang labis - labis na kalungkutan . ” 
 Gayunman , upang maibalik ng isang nagkasala ang malapit na kaugnayan kay Jehova , kailangan nilang tanggapin ang maka - Kasulatang tulong ng mga Kristiyanong elder at patunayan na talagang nagsisisi sila . 
 Dapat silang “ magluwal . . . ng mga bungang angkop sa pagsisisi . ” ​ — Lucas 3 : 8 . 
 Ano ang makatutulong sa atin na manatiling “ malusog sa pananampalataya ” ? 
 Bakit maaaring naiisip natin na nagkasala tayo laban sa banal na espiritu ? 
 Maaaring dahil ito sa pagiging perpeksiyonista o sa mahinang pisikal o mental na kalusugan . 
 Sa gayong kalagayan , makatutulong ang panalangin at dagdag na pahinga . 
 Lalo nang hindi natin dapat hayaang pahinain tayo ni Satanas , anupat mapahinto tayo sa paglilingkod sa Diyos . 
 Yamang walang kaluguran si Jehova sa kamatayan ng masasama , tiyak na hindi rin siya nalulugod na mawala ang sinuman sa kaniyang mga lingkod . 
 Kaya kung nangangamba tayo sapagkat iniisip nating nagkasala tayo laban sa espiritu , dapat na patuloy nating pag - aralan ang Salita ng Diyos , pati na ang nakaaaliw na mga talata sa Mga Awit . 
 Kailangang patuloy tayong dumalo sa mga pulong ng kongregasyon at makibahagi sa gawaing pangangaral ng Kaharian . 
 Ang paggawa nito ay tutulong sa atin na maging “ malusog sa pananampalataya ” at hindi mabalisa na baka nakagawa tayo ng di - mapatatawad na kasalanan . ​ — Tito 2 : 2 . 
 Anong pangangatuwiran ang makatutulong sa isang tao na makitang hindi naman siya nagkasala laban sa banal na espiritu ? 
 Kung nangangamba ang sinuman na nagkasala sila laban sa banal na espiritu , maaari nilang tanungin ang kanilang sarili : ‘ Namumusong ba ako laban sa banal na espiritu ? 
 Yamang nagsisi na ako sa aking kasalanan , nagbago na ba ang saloobin ko hinggil sa pagsisisi ? 
 Naniniwala ba ako na nagpapatawad ang Diyos ? 
 Isa ba akong apostata na tumatanggi sa espirituwal na liwanag ? ’ 
 Malamang , mapag - iisip - isip ng gayong mga indibiduwal na hindi sila namusong laban sa banal na espiritu ng Diyos , ni naging mga apostata man sila . 
 Nagsisisi sila at may matibay na pananampalataya na nagpapatawad si Jehova . 
 Kung gayon , hindi sila nagkasala laban sa banal na espiritu ni Jehova . 
 Anu - anong tanong ang tatalakayin sa susunod na artikulo ? 
 Kaylaking ginhawa na malamang hindi naman tayo nagkasala laban sa banal na espiritu ! 
 Gayunman , may mga tanong hinggil dito na tatalakayin natin sa susunod na artikulo . 
 Halimbawa , maaari nating tanungin ang ating sarili : ‘ Talaga bang nagpapaakay ako sa banal na espiritu ng Diyos ? 
 Nakikita ba sa aking buhay ang mga bunga nito ? ’ 
 Ano ang Iyong Tugon ? 
 • Bakit natin masasabi na posibleng magkasala ang isa laban sa banal na espiritu ? 
 • Ano ang ibig sabihin ng magsisi ? 
 • Sinu - sino ang nagkasala laban sa banal na espiritu noong narito sa lupa si Jesus ? 
 • Paano natin madaraig ang kabalisahan kung naiisip nating nakagawa tayo ng di - mapatatawad na kasalanan ? 
 [ Larawan sa pahina 17 ] 
 Ang mga nagsabing gumawa ng himala si Jesus sa tulong ng kapangyarihan ni Satanas ay nagkasala laban sa banal na espiritu ng Diyos 
 [ Larawan sa pahina 18 ] 
 Bagaman itinatwa niya si Jesus , hindi naman nakagawa ng di - mapatatawad na kasalanan si Pedro 
 Paghihintay sa Araw ni Jehova Nang May Pagbabata 
 “ Idagdag sa inyong pananampalataya . . . ang pagbabata . ” ​ — 2 PEDRO 1 : 5 , 6 . 
 1 , 2 . 
 Ano ang pagbabata , at bakit ito kailangan ng mga Kristiyano ? 
 ANG dakilang araw ni Jehova ay napakalapit na . 
 Bilang mga Kristiyanong determinadong manatiling tapat sa Diyos , may - pananabik nating hinihintay ang panahon na ipagbabangong - puri ang soberanya ni Jehova . 
 Samantala , napapaharap tayo sa pagkapoot , pagdusta , pag - uusig , at kamatayan dahil sa ating pananampalataya . 
 Kaya kailangan natin ang pagbabata — ang kakayahan na matiis ang paghihirap . 
 Hinihimok tayo ni apostol Pedro : “ Idagdag sa inyong pananampalataya . . . ang pagbabata . ” 
 Kailangan nating magbata dahil sinabi ni Jesus : “ Siya na nakapagbata hanggang sa wakas ang siyang maliligtas . ” ​ — Mateo 24 : 13 . 
 Dumaranas din tayo ng karamdaman , pangungulila , at iba pang pagsubok . 
 Tiyak na matutuwa si Satanas kung manghihina ang ating pananampalataya ! 
 Sa tulong ni Jehova , makapagbabata tayo ng iba’t ibang pagsubok . 
 Talakayin natin ang ilang karanasan na nagpapatunay na maaari tayong maghintay sa araw ni Jehova nang may pagbabata at di - natitinag na pananampalataya . 
 Hindi Sila Napahinto ng Karamdaman 
 3 , 4 . 
 Magbigay ng halimbawa na nagpapakitang makapaglilingkod tayo kay Jehova nang may katapatan sa kabila ng karamdaman . 
 Hindi na tayo makahimalang pinagagaling ni Jehova sa ngayon , pero binibigyan niya tayo ng lakas na mabata ang karamdaman . 
 “ Sa abot ng naaalaala ko , ” ang sabi ni Sharon , “ ang silyang de - gulong ang lagi kong kasama . 
 Isinilang akong may cerebral palsy kaya hindi ako naging maligaya mula pagkabata . ” 
 Ang pagkatuto tungkol kay Jehova at sa kaniyang mga pangako na sakdal na kalusugan ang nagbigay kay Sharon ng pag - asa . 
 Kahit na nahihirapan siyang magsalita at maglakad , maligaya siyang nakikibahagi sa ministeryong Kristiyano . 
 Mga 15 taon na ang nakalipas , sinabi niya : “ Maaaring patuloy na lumala ang sakit ko , pero ang pagtitiwala ko sa Diyos at ang aking kaugnayan sa kaniya ang nagbibigay sa akin ng lakas . 
 Anong ligaya ko at ako’y kabilang sa bayan ni Jehova at patuloy niyang inaalalayan ! ” 
 Hinimok ni apostol Pablo ang mga Kristiyano sa Tesalonica na “ magsalita nang may pang - aliw sa mga kaluluwang nanlulumo . ” 
 Ang mga bagay gaya ng matinding pagkabigo ay maaaring maging sanhi ng panlulumo . 
 Noong 1993 , sumulat si Sharon : “ Dahil sa pagkadama ng labis na kabiguan , . . . dumanas ako ng matinding panlulumo sa loob ng tatlong taon . . . . 
 Inaliw at pinayuhan ako ng matatanda . . . . 
 Sa pamamagitan ng Ang Bantayan , si Jehova ay magiliw na naglaan ng kaunawaan tungkol sa matinding panlulumo . 
 Oo , nagmamalasakit siya sa kaniyang bayan at nauunawaan niya ang ating nadarama . ” 
 Si Sharon ay patuloy pa ring naglilingkod nang tapat sa Diyos habang naghihintay sa dakilang araw ni Jehova . 
 Ano ang isang patotoo na maaaring mabata ng mga Kristiyano ang matinding kaigtingan ? 
 Ang ilang Kristiyano ay dumaranas ng matinding kaigtingan dahil sa mga pinagdaanan nila sa buhay . 
 Nasaksihan ni Harley ang madugong labanan noong Digmaang Pandaigdig II kaya binabangungot siya tungkol doon . 
 Habang natutulog , bigla siyang napapasigaw : “ Dapa ! 
 Ilag ! ” 
 Paggising niya , basang - basa na siya ng pawis . 
 Pero nang itaguyod niya ang makadiyos na pamumuhay , ang tindi at dalas ng mga panaginip na iyon ay unti - unting nabawasan . 
 Paano hinarap ng isang Kristiyano ang problema sa emosyon ? 
 Isang Kristiyano na nasuring may bipolar disorder ang lubhang nahihirapang mangaral sa bahay - bahay . 
 Pero nagpatuloy pa rin siya dahil alam niyang ang ministeryo ay makapagliligtas sa kaniya at sa mga makikinig sa kaniya . 
 Kung minsan nawawalan siya ng lakas ng loob na tumimbre man lamang sa pintuan , pero sinabi niya : “ Pagkatapos ng ilang sandali ay makokontrol ko na ang aking emosyon , kaya pumupunta na ako sa kasunod na pintuan , at sumusubok muli . 
 Sa pamamagitan ng patuluyang pakikibahagi sa ministeryo , naingatan ko ang aking espirituwalidad . ” 
 Isang hamon din ang pagdalo sa mga pulong , pero ang kapatid na ito ay kumbinsido sa kahalagahan ng pakikipagsamahan sa mga kapananampalataya . 
 Kaya nagsisikap siyang makadalo . ​ — Hebreo 10 : 24 , 25 . 
 Bagaman ang ilan ay takot magsalita sa harap ng maraming tao o dumalo sa pulong , paano sila nagpapakita ng pagbabata ? 
 Ang ilang Kristiyano ay may phobia ​ — labis na pagkatakot sa ilang situwasyon o mga bagay . 
 Halimbawa , maaaring natatakot silang magsalita sa harap ng maraming tao o dumalo sa pulong . 
 Isip - isipin kung gaano kahirap para sa kanila na magkomento sa mga pulong Kristiyano o gumanap ng bahagi sa Paaralang Teokratiko Ukol sa Ministeryo ! 
 Pero nagbabata sila , at tayo ay napatitibay sa kanilang pagdalo at pakikibahagi . 
 Ano ang lalo nang mabisa kapag napapaharap sa problema sa emosyon ? 
 Ang sapat na pahinga at pagtulog ay makatutulong sa isa na magbata ng problema sa emosyon . 
 Baka makabubuti ang magpatingin sa doktor . 
 Pero lalo nang mabisa ang magtiwala sa Diyos sa pamamagitan ng pananalangin . 
 “ Ihagis mo ang iyong pasanin kay Jehova , at siya ang aalalay sa iyo , ” ang sabi sa Awit 55 : 22 . 
 “ Hindi niya kailanman ipahihintulot na ang matuwid ay makilos . ” 
 Kaya laging ‘ magtiwala kay Jehova nang iyong buong puso . ’ ​ — Kawikaan 3 : 5 , 6 . 
 Pagbabata sa Pangungulila 
 9 - 11 . ( a ) Ano ang tutulong sa atin na mabata ang kalungkutan kapag namatay ang isang mahal sa buhay ? 
 ( b ) Paano makatutulong sa atin ang halimbawa ni Ana upang mabata ang pangungulila ? 
 Ang pagkamatay ng isang miyembro ng pamilya ay malaking kawalan na maaaring magdulot ng matinding pamimighati . 
 Si Abraham ay tumangis nang mamatay ang kaniyang mahal na asawang si Sara . 
 Maging ang sakdal na taong si Jesus ay “ lumuha ” nang mamatay ang kaibigan niyang si Lazaro . 
 Kaya natural lamang na malungkot kapag namatay ang iyong mahal sa buhay . 
 Pero alam ng mga Kristiyano na magkakaroon ng pagkabuhay - muli . 
 Kaya hindi sila ‘ nalulumbay na gaya rin ng iba na walang pag - asa . ’ ​ — 1 Tesalonica 4 : 13 . 
 Paano natin haharapin ang pangungulila ? 
 Marahil ay makatutulong ang isang ilustrasyon . 
 Kadalasan nang panandalian lamang ang ating kalungkutan kapag ang isang kaibigan ay naglakbay , dahil alam nating makikita naman natin siyang muli pagbalik niya . 
 Kung ganito rin ang iisipin natin sa pagkamatay ng isang tapat na Kristiyano , mababawasan ang ating dalamhati dahil alam nating bubuhayin siyang muli . ​ — Eclesiastes 7 : 1 . 
 Ang lubos na pagtitiwala sa “ Diyos ng buong kaaliwan ” ay makatutulong sa atin na mabata ang pangungulila . 
 Gayon din ang pagbubulay - bulay sa ginawa ng balong si Ana noong unang siglo . 
 Siya ay nabiyuda pagkalipas lamang ng pitong taóng pagsasama . 
 Pero sa edad na 84 , patuloy pa rin siyang nag - uukol ng sagradong paglilingkod kay Jehova sa templo . 
 Ang gayong tapat na paglilingkod ay tiyak na nakatulong sa kaniya na maharap ang dalamhati at kalungkutan . 
 Ang regular na pakikibahagi sa mga gawaing Kristiyano , kasama na ang pangangaral hinggil sa Kaharian , ay makatutulong sa atin na batahin ang mga epekto ng pangungulila . 
 Pagharap sa Iba’t Ibang Pagsubok 
 Ang ilang Kristiyano ay nagbata ng anong pagsubok may kinalaman sa buhay pampamilya ? 
 Ang ilang Kristiyano ay kailangang magbata ng mga pagsubok may kaugnayan sa buhay pampamilya . 
 Halimbawa , kung ang isang kabiyak ay nangalunya , napakalaki nga ng maaaring maging epekto nito sa pamilya ! 
 Dahil sa pagkabigla at pamimighati , maaaring hindi makatulog at hindi mapigilang umiyak ng pinagtaksilang kabiyak . 
 Baka kahit ang simpleng mga bagay ay hindi na niya magawa nang tama o maaari pa ngang pagmulan ng mga aksidente . 
 Ang pinagkasalahang kabiyak ay maaaring hindi na makakain , mangayayat , at manlumo . 
 Maaaring mahirapan siyang makibahagi sa mga gawaing Kristiyano . 
 At napakalaki ng maaaring maging epekto nito sa mga anak ! 
 13 , 14 . ( a ) Paano ka mapatitibay - loob ng panalangin ni Solomon noong inagurasyon ng templo ? 
 ( b ) Bakit tayo nananalangin ukol sa banal na espiritu ? 
 Kapag dumaranas tayo ng gayong mga pagsubok , nagbibigay si Jehova ng tulong na kailangan natin . 
 Pinakikinggan ng Diyos ang mga panalangin ng kaniyang bayan gaya ng ipinakikita ng panalangin ni Haring Solomon noong inagurasyon ng templo ni Jehova . 
 Nanalangin si Solomon sa Diyos : “ Anumang panalangin , anumang paghiling ng lingap ang gawin ng sinumang tao o ng iyong buong bayang Israel , sapagkat alam ng bawat isa sa kanila ang salot ng kaniyang sariling puso , at talagang iunat nila ang kanilang mga palad tungo sa bahay na ito , kung gayon ay makinig ka nawa mula sa langit , ang iyong tatag na dakong tinatahanan , at magpatawad ka at kumilos at magbigay sa bawat isa ng ayon sa lahat ng kaniyang mga lakad , sapagkat nalalaman mo ang kaniyang puso ( sapagkat ikaw lamang ang lubos na nakaaalam sa puso ng lahat ng mga anak ng sangkatauhan ) ; upang matakot sila sa iyo sa lahat ng mga araw ng kanilang buhay sa ibabaw ng lupang ibinigay mo sa aming mga ninuno . ” ​ — 1 Hari 8 : 38 - 40 . 
 Lalo nang makatutulong ang patuloy na pananalangin ukol sa banal na espiritu . 
 Kasama sa mga bunga ng espiritu ang mga katangiang gaya ng kagalakan at kapayapaan . 
 Kaylaking ginhawa nga ang madarama natin kapag sinagot ng ating makalangit na Ama ang ating mga panalangin ​ — napapalitan ng kagalakan ang pamimighati , at nahahalinhan ng kapayapaan ang hapis ! 
 Anong teksto ang makatutulong para mabawasan ang ating mga álalahanín ? 
 Normal lamang na mabalisa sa paanuman kapag kailangan nating magbata ng matinding kaigtingan . 
 Pero maaaring mabawasan ang mga álalahaníng ito kung tatandaan natin ang mga salitang ito ni Jesus : “ Huwag na kayong mabalisa tungkol sa inyong mga kaluluwa kung ano ang inyong kakainin o kung ano ang inyong iinumin , o tungkol sa inyong mga katawan kung ano ang inyong isusuot . . . . 
 Patuloy , kung gayon , na hanapin muna ang kaharian at ang . . . katuwiran [ ng Diyos ] , at ang lahat ng iba pang mga bagay na ito ay idaragdag sa inyo . ” 
 Hinihimok tayo ni apostol Pedro na ‘ ihagis sa Diyos ang lahat ng ating kabalisahan , sapagkat siya ay nagmamalasakit sa atin . ’ 
 Angkop lamang na magsikap na lutasin ang isang problema . 
 Pero matapos nating magawa ang ating buong makakaya , mas mabuting ipanalangin ang mga ito sa halip na mag - alala pa . 
 “ Igulong mo kay Jehova ang iyong lakad , at manalig ka sa kaniya , at siya mismo ang kikilos , ” ang awit ng salmista . ​ — Awit 37 : 5 . 
 16 , 17 . ( a ) Bakit tayo dumaranas ng mga kabalisahan ? 
 ( b ) Ano ang mararanasan natin kung susundin natin ang payo sa Filipos 4 : 6 , 7 ? 
 Sumulat si Pablo : “ Huwag kayong mabalisa sa anumang bagay , kundi sa lahat ng bagay sa pamamagitan ng panalangin at pagsusumamo na may kasamang pasasalamat ay ipaalam ang inyong mga pakiusap sa Diyos ; at ang kapayapaan ng Diyos na nakahihigit sa lahat ng kaisipan ay magbabantay sa inyong mga puso at sa inyong mga kakayahang pangkaisipan sa pamamagitan ni Kristo Jesus . ” 
 Siyempre pa , bilang di - sakdal na mga inapo ni Adan tayo ay daranas ng mga kabalisahan . 
 Ang mga Hiteong asawa ni Esau “ ay naging sanhi ng kapaitan ng espiritu ” para sa kaniyang makadiyos na mga magulang na sina Isaac at Rebeka . 
 Dahil sa karamdaman , malamang na nabalisa ang mga Kristiyanong gaya nina Timoteo at Trofimo . 
 Nabalisa si Pablo para sa mga kapananampalataya . 
 Pero ang “ Dumirinig ng panalangin ” ay laging handang tumulong sa mga umiibig sa kaniya . ​ — Awit 65 : 2 . 
 Habang hinihintay natin ang araw ni Jehova , tutulungan tayo at aaliwin ng “ Diyos ng kapayapaan . ” 
 Si Jehova ay “ maawain at magandang - loob , ” siya ay “ mabuti at handang magpatawad , ” at ‘ inaalaala niyang tayo ay alabok . ’ 
 Kaya ‘ ipaalam natin ang ating mga pakiusap sa kaniya , ’ dahil aakay ito sa pagkakaroon natin ng “ kapayapaan ng Diyos ” ​ — kapanatagan na higit pa sa mauunawa ng tao . 
 Gaya ng sinasabi sa Job 42 : 5 , paano natin maaaring ‘ makita ’ ang Diyos ? 
 Kapag sinagot ang ating mga panalangin , alam natin na sumasaatin ang Diyos . 
 Matapos mabata ni Job ang dumating na pagsubok sa kaniya , sinabi niya : “ Sa sabi - sabi ay nakarinig ako ng tungkol sa iyo [ Jehova ] , ngunit ngayon ay nakikita ka nga ng aking mata . ” 
 Sa pamamagitan ng mata ng unawa , pananampalataya , at mapagpasalamat na saloobin , mabubulay - bulay natin ang pakikitungo ng Diyos sa atin at ‘ makikita ’ natin siya nang higit . 
 Talaga ngang nagdudulot sa atin ng kapayapaan ng puso at isip ang ganitong matalik na ugnayan ! 
 Ano ang mangyayari kung ‘ ihahagis natin kay Jehova ang lahat ng ating kabalisahan ’ ? 
 Kung ‘ ihahagis natin kay Jehova ang lahat ng ating kabalisahan , ’ mababata natin ang mga pagsubok nang may kapanatagan na magbabantay sa ating puso at kakayahang pangkaisipan . 
 Sa kaibuturan ng ating makasagisag na puso , wala nang kaigtingan , takot , at pangamba . 
 Ang ating isip ay hindi na mababagabag dahil sa kalituhan o kabalisahan . 
 20 , 21 . ( a ) Paano pinatutunayan ng karanasan ni Esteban na maaaring maging panatag ang isa kahit pinag - uusig ? 
 ( b ) Maglahad ng makabagong - panahong karanasan tungkol sa kapanatagan sa kabila ng pagbabata ng mga pagsubok . 
 Ang alagad na si Esteban ay may kapanatagan nang magbata ng matinding pagsubok sa kaniyang pananampalataya . 
 Bago ang kaniyang huling pagpapatotoo , ‘ nakita ng lahat ng nasa Sanedrin na ang kaniyang mukha ay gaya ng mukha ng isang anghel . ’ 
 Makikita sa kaniyang mukha ang kapanatagan ​ — tulad ng isang anghel na mensahero ng Diyos . 
 Matapos ibunyag ni Esteban ang pagkakasala ng mga hukom sa pagkamatay ni Jesus , ‘ nasugatan ang kanilang puso at nagsimulang magngalit ang kanilang mga ngipin laban sa kaniya . ’ 
 “ Puspos ng banal na espiritu , ” si Esteban ay “ tumitig sa langit at nakita ang kaluwalhatian ng Diyos at si Jesus na nakatayo sa kanan ng Diyos . ” 
 Palibhasa’y napatibay ng pangitaing iyon , nanatiling tapat si Esteban hanggang kamatayan . 
 Kahit wala tayong nakikitang mga pangitain , makadarama rin tayo ng kapanatagan mula sa Diyos kapag pinag - uusig . 
 Isaalang - alang ang nadama ng ilang Kristiyano na namatay sa kamay ng mga Nazi noong Digmaang Pandaigdig II . 
 Hinggil sa kaniyang karanasan sa korte , sinabi ng isang Kristiyano : “ Sinentensiyahan ako ng kamatayan . 
 Nakinig ako at pagkatapos na masabi ko ang mga salitang ‘ Magtapat ka hanggang kamatayan ’ at iba pang salita ng ating Panginoon , natapos ang paglilitis . 
 Pero hindi bale . 
 Nakadarama naman ako ng malaking kapayapaan at kapanatagan na hindi ninyo maguguniguni ! ” 
 Isang kabataang Kristiyano naman ang sumulat sa kaniyang mga magulang bago pugutan ng ulo : “ Ngayon ay lampas na nang hatinggabi . 
 May panahon pa para magbago ako ng isip . 
 Ah ! 
 maging maligaya pa kaya ako sa daigdig na ito kung itatakwil ko ang ating Panginoon ? 
 Tiyak na hindi ! 
 Pero makatitiyak kayo ngayon na lilisanin ko ang daigdig na ito nang maligaya at mapayapa . ” 
 Talagang tinutulungan ni Jehova ang kaniyang tapat na mga lingkod . 
 Makapagbabata Ka ! 
 22 , 23 . 
 Sa ano ka makatitiyak habang naghihintay ka sa araw ni Jehova nang may pagbabata ? 
 Baka hindi mo naman nararanasan ang mga hamon na tinalakay natin . 
 Pero tama ang may takot sa Diyos na si Job nang sabihin niya : “ Ang tao , na ipinanganak ng babae , ay maikli ang buhay at lipos ng kaligaligan . ” 
 Marahil isa kang magulang na nagsisikap nang husto para turuan ang iyong mga anak ng mga simulain ng Bibliya . 
 Kailangan nilang magbata ng mga pagsubok sa eskuwela , pero tiyak na napakasaya mo kapag nanindigan sila sa panig ni Jehova at sa kaniyang matuwid na mga simulain ! 
 Malamang na dumaranas ka ng mga problema at napapaharap sa mga tukso sa iyong pinagtatrabahuhan . 
 Pero ito at ang iba pang kalagayan ay mababata dahil ‘ si Jehova ang nagdadala ng pasan para sa iyo sa araw - araw . ’ ​ — Awit 68 : 19 . 
 Baka isipin mong karaniwang tao ka lamang , pero tandaan na hindi kalilimutan ni Jehova ang iyong gawa at pag - ibig na ipinakita mo para sa kaniyang banal na pangalan . 
 Sa tulong niya , makapagbabata ka ng mga pagsubok sa pananampalataya . 
 Kaya isama mo sa iyong mga panalangin at mga plano ang paggawa ng kalooban ng Diyos . 
 At makatitiyak kang pagpapalain at tutulungan ka ng Diyos habang naghihintay ka sa araw ni Jehova nang may pagbabata . 
 Paano Mo Tutugunin ? 
 • Bakit kailangan ng mga Kristiyano ng pagbabata ? 
 • Ano ang makatutulong sa atin na mabata ang karamdaman at pangungulila ? 
 • Paano nakatutulong sa atin ang panalangin na mabata ang mga pagsubok ? 
 • Bakit makapagbabata tayo habang naghihintay sa araw ni Jehova ? 
 [ Larawan sa pahina 29 ] 
 Ang pagtitiwala kay Jehova ay tumutulong sa atin na mabata ang pagkamatay ng mahal sa buhay 
 [ Larawan sa pahina 31 ] 
 Nababata natin ang mga pagsubok sa pananampalataya sa tulong ng marubdob na panalangin 
 “ Magbantay Kayo Laban sa Bawat Uri ng Kaimbutan ” 
 “ Kahit na may kasaganaan ang isang tao ang kaniyang buhay ay hindi nagmumula sa mga bagay na tinataglay niya . ” ​ — LUCAS 12 : 15 . 
 1 , 2 . ( a ) Ano ang napansin mong habol ng mga tao sa ngayon ? 
 ( b ) Ano ang maaaring maging epekto sa atin ng ganitong saloobin ? 
 PERA , ari - arian , katanyagan , trabahong mataas ang suweldo , pamilya ​ — ilan lamang ang mga ito sa itinuturing ng maraming tao na sukatan ng tagumpay o garantiya ng magandang kinabukasan . 
 Sa mayaman man o mahirap na lupain , kapansin - pansin na ang habol ng maraming tao ay magpayaman at umasenso . 
 Sa kabilang banda , ang kanilang interes sa espirituwal na mga bagay ​ — kung mayroon man — ​ ay mabilis na naglalaho . 
 Inihula ito mismo ng Bibliya . 
 Sinabi nito : “ Sa mga huling araw ay darating ang mga panahong mapanganib na mahirap pakitunguhan . 
 Sapagkat ang mga tao ay magiging mga maibigin sa kanilang sarili , mga maibigin sa salapi , . . . mga maibigin sa mga kaluguran kaysa maibigin sa Diyos , na may anyo ng makadiyos na debosyon ngunit nagbubulaan sa kapangyarihan nito . ” 
 Dahil araw - araw na nakakasalamuha ng tunay na mga Kristiyano ang ganitong uri ng mga tao , lagi silang nagigipit na sumabay sa ganitong mentalidad at istilo ng pamumuhay . 
 Ano ang makatutulong sa atin na labanan ang pagsisikap ng sanlibutan na ‘ hubugin tayo ayon sa sistemang ito ng mga bagay ’ ? ​ — Roma 12 : 2 . 
 Anong payo ni Jesus ang tatalakayin natin ngayon ? 
 Bilang “ Punong Ahente at Tagapagpasakdal ng ating pananampalataya , ” binigyan tayo ni Jesu - Kristo ng mapuwersang mga aral . 
 Noong minsang magsalita si Jesus sa harap ng isang pulutong upang higit nilang maunawaan ang ilang espirituwal na bagay , sumabad ang isang lalaki at humiling : “ Guro , sabihin mo sa aking kapatid na hatian ako ng mana . ” 
 Bilang sagot , si Jesus ay nagbigay ng matinding payo sa lalaki ​ — at sa lahat ng nakikinig . 
 Nagbigay siya ng tahasang babala laban sa kaimbutan at dinagdagan niya ito ng ilustrasyong tutulong sa kanila na mag - isip . 
 Makabubuting bigyang - pansin natin ang sinabi ni Jesus sa pagkakataong iyon at alamin kung paano tayo makikinabang sa pagkakapit nito sa ating buhay . ​ — Lucas 12 : 13 - 21 . 
 Di - angkop na Kahilingan 
 Bakit hindi angkop ang pagsabad ng lalaki sa pahayag ni Jesus ? 
 Bago sumabad ang lalaki , tinatalakay ni Jesus sa kaniyang mga alagad at sa iba pa ang tungkol sa pagiging mapagbantay laban sa pagpapaimbabaw , pagkakaroon ng lakas ng loob na ipahayag ng isa na kaisa siya ng Anak ng tao , at pagtanggap ng tulong mula sa banal na espiritu . 
 Talagang mahahalagang paksa ito na kailangang tandaan ng kaniyang mga alagad . 
 Ngunit sa kalagitnaan ng gayong nakapupukaw - kaisipang pahayag , biglang sumabad ang lalaki at hiniling na mamagitan si Jesus sa pinagtatalunang pag - aari ng pamilya . 
 May matututuhan tayong mahalagang aral sa pangyayaring ito . 
 Ano ang masasabi tungkol sa lalaki dahil sa kaniyang tanong ? 
 Sinasabi na “ kadalasang makikilala ang pagkatao ng isa depende sa iniisip niya habang nakikinig sa isang relihiyosong pahayag . ” 
 Habang nagsasalita si Jesus tungkol sa seryosong espirituwal na mga bagay , baka iniisip ng lalaki kung paano siya makikinabang sa pinansiyal . 
 Hindi binanggit kung may makatuwiran siyang dahilan para magreklamo tungkol sa mana . 
 Marahil ay gusto niyang samantalahin ang awtoridad at reputasyon ni Jesus bilang matalinong hukom sa mga usapin ng tao . 
 Anuman ang dahilan niya , makikita sa kaniyang tanong na puso niya ang may problema ​ — matindi ang kawalan niya ng pagpapahalaga sa espirituwal na mga bagay . 
 Hindi ba’t magandang dahilan ito para suriin ang ating sarili ? 
 Halimbawa , sa mga pulong Kristiyano , napakadaling hayaang magpagala - gala ang ating isip o mag - alala sa mga bagay na gagawin natin pagkatapos ng pulong . 
 Pero sa halip na hayaan nating mangyari ito , dapat tayong magbigay - pansin sa tinatalakay at pag - isipan kung paano natin maikakapit ang impormasyon upang mapabuti ang ating kaugnayan sa ating makalangit na Ama , ang Diyos na Jehova , at sa ating mga kapuwa Kristiyano . ​ — Awit 22 : 22 ; Marcos 4 : 24 . 
 Bakit hindi pinagbigyan ni Jesus ang kahilingan ng lalaki ? 
 Anuman ang nag - udyok sa lalaki na humiling ng gayon , hindi siya pinagbigyan ni Jesus . 
 Sa halip , sinabi sa kaniya ni Jesus : “ Lalaki , sino ang nag - atas sa akin bilang hukom o tagapagbahagi sa inyo ? ” 
 Binanggit iyan ni Jesus dahil alam niyang pamilyar dito ang mga tao , sapagkat ayon sa Kautusang Mosaiko , inatasan ang mga hukom sa lunsod para humatol sa gayon mismong mga usapin . 
 Sa kabilang banda , may mga bagay na mas mahalaga para kay Jesus ​ — ang pagpapatotoo sa katotohanan tungkol sa Kaharian at pagtuturo ng kalooban ng Diyos sa mga tao . 
 Sa halip na malunod sa kakaisip sa mga problema sa araw - araw , sinusunod natin ang halimbawa ni Jesus at ginagamit natin ang ating panahon at lakas para mangaral ng mabuting balita at “ gumawa ng mga alagad sa mga tao ng lahat ng mga bansa . ” ​ — Mateo 24 : 14 ; 28 : 19 . 
 Mag - ingat Laban sa Kaimbutan 
 Ano ang nakita ni Jesus na ugat ng problema ? 
 Yamang nababasa ni Jesus ang laman ng puso , alam niya na mas malalim pa ang nasasangkot sa kahilingan ng lalaki na mamagitan si Jesus sa isang personal na usapin . 
 Kaya sa halip na basta tanggihan ang kahilingan nito , tinukoy mismo ni Jesus ang ugat ng problema nang sabihin niya : “ Maging mapagmasid kayo at magbantay kayo laban sa bawat uri ng kaimbutan , sapagkat kahit na may kasaganaan ang isang tao ang kaniyang buhay ay hindi nagmumula sa mga bagay na tinataglay niya . ” ​ — Lucas 12 : 15 . 
 Ano ang kaimbutan , at sa ano ito maaaring humantong ? 
 Ang kaimbutan ay hindi lamang basta paghahangad na magkaroon ng pera o iba pang bagay , na maaari namang gamitin sa tamang paraan at layunin . 
 Ito ay pagkagahaman sa kayamanan o ari - arian o labis na paghahangad sa ari - arian ng iba . 
 Maaaring kasama rito ang walang katapusan at sakim na paghahangad ​ — marahil ng mga bagay pa nga na pag - aari ng iba — ​ para lamang mapasakaniya ang mga ito , nang hindi pinag - iisipan kung kailangan niya ito o kung makaaapekto ito sa iba . 
 Hinahayaan ng taong mapag - imbot na makontrol ng mga bagay na hinahangad niya ang kaniyang isip at kilos hanggang sa puntong halos sambahin na niya ito . 
 Tandaan na walang pagkakaiba para kay apostol Pablo ang taong sakim at ang mananamba sa idolo . 
 Pareho silang walang anumang mana sa Kaharian ng Diyos . ​ — Efeso 5 : 5 ; Colosas 3 : 5 . 
 Sa anu - anong paraan makikita ang kaimbutan ? 
 Magbigay ng ilang halimbawa . 
 Kapansin - pansin na nagbabala si Jesus laban sa “ bawat uri ng kaimbutan . ” 
 Makikita ang kaimbutan sa maraming paraan . 
 Binanggit ng pinakahuli sa Sampung Utos ang ilan sa mga ito : “ Huwag mong nanasain ang bahay ng iyong kapuwa . 
 Huwag mong nanasain ang asawa ng iyong kapuwa , ni ang kaniyang aliping lalaki ni ang kaniyang aliping babae ni ang kaniyang toro ni ang kaniyang asno ni ang anumang bagay na pag - aari ng iyong kapuwa . ” 
 Maraming halimbawa sa Bibliya ng mga indibiduwal na nagkasala nang malubha dahil sa iba’t ibang uri ng kaimbutan . 
 Si Satanas ang unang umimbot ng isang bagay na hindi sa kaniya ​ — ang kaluwalhatian , karangalan , at awtoridad na nauukol lamang kay Jehova . 
 Inimbot ni Eva ang karapatang magpasiya para sa kaniyang sarili , at dahil nalinlang siya sa bagay na ito , humantong ang buong sangkatauhan sa kasalanan at kamatayan . 
 Ang mga demonyo na dating mga anghel ay hindi nakontento sa “ kanilang orihinal na kalagayan kundi nag - iwan ng kanilang sariling wastong tahanang dako ” at ipinagpalit ito sa isang bagay na hindi para sa kanila . 
 Isipin din sina Balaam , Acan , Gehazi , at Hudas . 
 Sa halip na makontento sa kanilang kalagayan sa buhay , hinayaan nilang itulak sila ng pagkagahaman sa materyal na mga bagay para abusuhin ang kanilang katayuan , na humantong naman sa kanilang kapahamakan at pagkapuksa . 
 Paano natin maikakapit ang payo ni Jesus na “ maging mapagmasid ” ? 
 Angkop na angkop nga na sinimulan ni Jesus ang babala laban sa kaimbutan sa mga salitang “ maging mapagmasid kayo ” ! 
 Bakit ? 
 Sapagkat madaling makita ng tao ang kasakiman o kaimbutan ng kaniyang kapuwa , pero bihira ang aamin na siya mismo ay sakim o mapag - imbot . 
 Gayunman , idiniin ni apostol Pablo na “ ang pag - ibig sa salapi ay ugat ng lahat ng uri ng nakapipinsalang mga bagay . ” 
 Ipinaliwanag ng alagad na si Santiago na ang maling pagnanasa , “ kapag naglihi na ito , ay nagsisilang ng kasalanan . ” 
 Kaayon ng payo ni Jesus , dapat tayong “ maging mapagmasid , ” hindi para bantayan kung mapag - imbot ang iba , kundi para suriin ang nilalaman ng atin mismong puso , nang sa gayon ay “ magbantay [ tayo ] laban sa bawat uri ng kaimbutan . ” 
 Masaganang Buhay 
 11 , 12 . ( a ) Ano ang babalang ibinigay ni Jesus laban sa kaimbutan ? 
 ( b ) Bakit natin kailangang sundin ang babala ni Jesus ? 
 May isa pang dahilan kung bakit dapat tayong magbantay laban sa kaimbutan . 
 Pansinin ang sumunod na sinabi ni Jesus : “ Kahit na may kasaganaan ang isang tao ang kaniyang buhay ay hindi nagmumula sa mga bagay na tinataglay niya . ” 
 Talagang dapat itong pag - isipan sa gitna ng materyalistikong daigdig na ito , kung saan ang batayan ng mga tao sa kaligayahan at tagumpay ay kayamanan at kasaganaan . 
 Sa mga salitang iyon , sinabi ni Jesus na ang tunay na makabuluhan at kasiya - siyang buhay ay hindi nagmumula o nakadepende sa materyal na mga bagay , gaanuman ito karami . 
 Pero baka hindi sumang - ayon ang ilan . 
 Baka ikatuwiran nila na mas maalwan at kasiya - siya ang buhay kapag may materyal na kayamanan at sa gayon ay mas masarap ang buhay . 
 Kaya nagkukumahog sila sa pagtatrabaho makuha lamang ang lahat ng gamit at gadyet na gusto nila dahil sa pag - aakalang ito ang magbibigay sa kanila ng magandang buhay . 
 Subalit sa pag - iisip nang ganito , hindi nila nakukuha ang punto ni Jesus . 
 Ano ang timbang na pangmalas sa buhay at ari - arian ? 
 Sa halip na talakayin kung tama o mali ang masaganang buhay , idiniin ni Jesus na ang buhay ng isang tao ay hindi nagmumula sa “ mga bagay na tinataglay niya , ” o sa mga bagay na mayroon na siya . 
 Tungkol dito , alam nating lahat na hindi naman kailangan ang napakaraming bagay para mabuhay o manatiling buháy . 
 Ang kailangan lamang ay kaunting makakakain , maisusuot , at masisilungan . 
 Sagana sa mga bagay na ito ang mayayaman , samantalang kailangan namang kumayod ng mahihirap para masapatan ang kanilang pangangailangan . 
 Ngunit mayaman man o mahirap , nagiging pantay sila kapag nagwakas na ang kanilang buhay ​ — nauuwi sa wala ang lahat . 
 Samakatuwid , ang layunin at kabuluhan ng buhay ay hindi maaari at hindi dapat na isalalay sa mga bagay na makukuha o mabibili . 
 Magiging maliwanag ang katotohanang ito kapag sinuri natin kung anong uri ng buhay ang tinutukoy ni Jesus . 
 Ano ang matututuhan natin sa salitang “ buhay ” sa ulat ng Bibliya ? 
 Nang sabihin ni Jesus na “ ang . . . buhay ay hindi nagmumula sa mga bagay na tinataglay niya , ” ang salitang ginamit dito para sa “ buhay ” sa Ebanghelyo ni Lucas ( Griego , zo·eʹ ) ay tumutukoy , hindi sa paraan o istilo ng pamumuhay , kundi sa buhay mismo , ang buhay sa pinakadiwa nito . 
 * Sinasabi ni Jesus na mayaman man tayo o mahirap , maluho man ang ating pamumuhay o isang kahig at isang tuka lamang tayo , hindi natin lubusang kontrolado kung gaano tayo katagal mabubuhay o kung mabubuhay pa nga ba tayo bukas . 
 Sinabi ni Jesus sa kaniyang Sermon sa Bundok : “ Sino sa inyo ang sa pagkabalisa ay makapagdaragdag ng isang siko sa haba ng kaniyang buhay ? ” 
 Malinaw na ipinakikita ng Bibliya na tanging si Jehova ang “ bukal ng buhay , ” at siya lamang ang makapagbibigay sa mga tapat ng “ tunay na buhay , ” o “ buhay na walang hanggan , ” sa lupa man o sa langit . ​ — Awit 36 : 9 ; 1 Timoteo 6 : 12 , 19 . 
 Bakit marami ang nagtitiwala sa kanilang materyal na kayamanan ? 
 Idiniriin ng mga salita ni Jesus kung gaano kadaling magkaroon ng pilipit o likong pangmalas sa buhay ang mga tao . 
 Mayaman man o mahirap , lahat ng tao ay di - sakdal at may iisang hantungan . 
 Sinabi ni Moises noong sinauna : “ Sa ganang sarili ang mga araw ng aming mga taon ay pitumpung taon ; at kung dahil sa natatanging kalakasan ay walumpung taon , ngunit ang pinagpupunyagian nila ay ang kabagabagan at nakasasakit na mga bagay ; sapagkat madali itong lumilipas , at kami ay lumilipad na . ” 
 Dahil dito , ang mga taong walang mabuting kaugnayan sa Diyos ay kadalasang may mentalidad na “ kumain tayo at uminom , sapagkat bukas ay mamamatay tayo , ” gaya ng binanggit ni apostol Pablo . 
 Iniisip naman ng iba na napakaikli at walang katiyakan ang buhay , kaya humahanap sila ng katiwasayan at katatagan sa materyal na mga bagay . 
 Baka iniisip nila na magiging mas tiwasay ang kanilang buhay kung marami silang materyal na ari - arian . 
 Kaya nagkukumahog sila para magkamal ng kayamanan at ari - arian sa pag - aakalang magdudulot ito sa kanila ng katiwasayan at kaligayahan . ​ — Awit 49 : 6 , 11 , 12 . 
 Magandang Kinabukasan 
 Sa ano hindi nakabatay ang tunay na kabuluhan ng buhay ? 
 Totoo na ang mas mataas na antas ng pamumuhay ​ — pagkakaroon ng saganang pagkain , damit , tirahan , at iba pang luho — ​ ay maaaring magpaginhawa sa buhay o makapagbigay ng mas mainam na pangangalaga sa kalusugan at sa gayon ay mapahaba ang buhay nang ilang taon . 
 Pero talaga bang mas makabuluhan at mas matiwasay ang gayong buhay ? 
 Ang tunay na kabuluhan ng buhay ay hindi nasusukat sa haba ng buhay ng isang tao o sa dami ng kaniyang materyal na kayamanan . 
 Binanggit ni apostol Pablo ang panganib ng labis na pagtitiwala sa gayong mga bagay . 
 Sumulat siya kay Timoteo : “ Magbigay ka ng utos doon sa mayayaman sa kasalukuyang sistema ng mga bagay na huwag maging mataas ang pag - iisip , at na ilagak ang kanilang pag - asa , hindi sa walang - katiyakang kayamanan , kundi sa Diyos , na saganang naglalaan sa atin ng lahat ng mga bagay para sa ating kasiyahan . ” ​ — 1 Timoteo 6 : 17 . 
 17 , 18 . ( a ) Anu - anong magagandang halimbawa tungkol sa materyal na kayamanan ang karapat - dapat nating tularan ? 
 ( b ) Anong talinghaga ni Jesus ang tatalakayin sa susunod na artikulo ? 
 Hindi katalinuhan na umasa sa kayamanan sapagkat ang mga ito ay ‘ walang katiyakan . ’ 
 Napakayaman ng patriyarkang si Job , pero noong biglang sumapit ang trahedya , hindi siya natulungan ng kaniyang kayamanan ; naglaho ang mga ito sa isang kisap - mata . 
 Nalampasan niya ang lahat ng pagsubok at kapighatian dahil sa matibay na kaugnayan niya sa Diyos . 
 Hindi hinayaan ni Abraham na makahadlang sa kaniya ang saganang materyal na kayamanan para tanggapin ang isang mahirap na atas mula kay Jehova , at pinagpala siya na maging “ ama ng pulutong ng mga bansa . ” 
 Karapat - dapat natin silang tularan at ang iba pang halimbawa . 
 Bata man o matanda , kailangan nating suriin ang ating sarili para makita natin kung ano talaga ang mahalaga sa ating buhay at kung saan tayo umaasa . ​ — Efeso 5 : 10 ; Filipos 1 : 10 . 
 Talagang mahalaga at nakapagtuturo ang maikling mensahe ni Jesus tungkol sa kaimbutan at tamang pangmalas sa buhay . 
 Pero mayroon pang gustong ituro si Jesus , at naglahad siya ng isang nakapupukaw - kaisipang talinghaga , o ilustrasyon , tungkol sa isang di - makatuwirang taong mayaman . 
 Paano kumakapit sa ating buhay sa ngayon ang ilustrasyong ito , at ano ang matututuhan natin mula rito ? 
 Sasagutin ito sa susunod na artikulo . 
 [ Talababa ] 
 Ang isa pang salitang Griego na isinaling “ buhay ” ay biʹos , na pinagmulan ng mga salitang Ingles na biography at biology . 
 Ayon sa Vine’s Expository Dictionary of Old and New Testament Words , tumutukoy ang biʹos sa “ yugto o haba ng buhay , ” “ paraan ng pamumuhay , ” at “ ikinabubuhay . ” 
 Ano ang Sagot Mo ? 
 • Ano ang matututuhan natin mula sa pagtanggi ni Jesus na pagbigyan ang kahilingan ng isang lalaki sa pulutong ? 
 • Bakit tayo dapat magbantay laban sa kaimbutan , at paano natin ito magagawa ? 
 • Bakit hindi nagmumula sa materyal na kayamanan ang buhay ? 
 • Paano magiging talagang makabuluhan at tiwasay ang buhay ? 
 [ Larawan sa pahina 23 ] 
 Bakit hindi pinagbigyan ni Jesus ang kahilingan ng isang lalaki ? 
 [ Larawan sa pahina 23 ] 
 Kapaha - pahamak ang resulta ng kaimbutan 
 [ Mga larawan sa pahina 25 ] 
 Paano nagpakita si Abraham ng tamang pangmalas sa materyal na kayamanan ? 
 Ikaw ba ay “ Mayaman sa Diyos ” ? 
 “ Gayon ang nangyayari sa taong nag - iimbak ng kayamanan para sa kaniyang sarili ngunit hindi mayaman sa Diyos . ” ​ — LUCAS 12 : 21 . 
 1 , 2 . ( a ) Para saan handang magsakripisyo ang mga tao ? 
 ( b ) Anong hamon at panganib ang kailangang harapin ng mga Kristiyano ? 
 SA PAGLIPAS ng panahon , nagkukumahog sa pagtatrabaho ang maraming tao mula sa iba’t ibang lipunan dahil determinado silang yumaman . 
 Halimbawa , noong ika - 19 na siglo , ang mga tao mula sa iba’t ibang panig ng daigdig ay nagkandarapa sa paghahanap ng ginto sa Australia , Timog Aprika , Canada , at Estados Unidos . 
 Iniwan nila ang kanilang tahanan at mga mahal sa buhay para makipagsapalaran sa banyagang lupain na kung minsan ay mahirap ang kalagayan . 
 Oo , maraming tao ang handang sumuong sa matitinding panganib at gumawa ng malalaking sakripisyo makuha lamang ang kayamanang pinakamimithi nila . 
 Bagaman hindi naman literal na naghahanap ng ginto o kayamanan ang karamihan ng tao sa ngayon , kailangan silang magtrabaho nang husto para mabuhay . 
 Mahirap , nakapapagod , at nakasasaid ng lakas na gawin ito sa kasalukuyang sistema ng mga bagay . 
 Napakadaling maubos ang panahon at lakas sa pag - aasikaso ng pangunahing pangangailangan gaya ng pagkain , damit , at tirahan hanggang sa mapabayaan o makaligtaan pa nga ang mas mahahalagang bagay . 
 Nagbigay si Jesus ng ilustrasyon , o talinghaga , na eksaktong naglalarawan sa tendensiyang ito ng tao . 
 Mababasa ito sa Lucas 12 : 16 - 21 . 
 Ilahad sa maikli ang ilustrasyon ni Jesus sa Lucas 12 : 16 - 21 . 
 Binanggit ni Jesus ang ilustrasyong ito noong tinatalakay niya ang pangangailangang magbantay laban sa kaimbutan , na detalyado nating pinag - aralan sa naunang artikulo . 
 Pagkatapos magbabala laban sa kaimbutan , inilahad ni Jesus ang tungkol sa isang taong mayaman na hindi nakontento sa kaniyang mga kamalig na puno ng mabubuting bagay . 
 Giniba niya ang mga ito at nagtayo ng mas malalaking kamalig para mag - imbak ng mas marami pang mabubuting bagay . 
 Noong iniisip niyang puwede na siyang magrelaks at magpasarap sa buhay , sinabi ng Diyos na malapit nang magwakas ang kaniyang buhay at ang lahat ng inimbak niyang mabubuting bagay ay mapupunta na sa iba . 
 Saka idinagdag ni Jesus ang kaniyang konklusyon : “ Gayon ang nangyayari sa taong nag - iimbak ng kayamanan para sa kaniyang sarili ngunit hindi mayaman sa Diyos . ” 
 Anong aral ang matututuhan natin sa talinghagang ito ? 
 Paano natin maikakapit ang aral na ito sa sarili nating buhay ? 
 Ang Problema ng Lalaki 
 Anong uri ng tao ang masasabi nating inilalarawan sa talinghaga ni Jesus ? 
 Pamilyar tayo sa ilustrasyong ito ni Jesus . 
 Mapapansin natin na sinimulan ni Jesus ang kuwento sa pagsasabi ng ganito : “ Ang lupain ng isang taong mayaman ay nagbubunga nang sagana . ” 
 Hindi sinabi ni Jesus na yumaman ang lalaki dahil sa pandaraya o ilegal na paraan . 
 Sa ibang salita , hindi siya inilarawan bilang isang masamang tao . 
 Sa katunayan , makatuwirang isipin mula sa sinabi ni Jesus na ang lalaki sa talinghaga ay nagsikap sa pagtatrabaho . 
 Mahihinuha na isa siyang taong nagplano at nag - impok para sa kinabukasan , marahil para sa kapakanan ng kaniyang pamilya . 
 Kaya kung iisipin nga naman , masasabing kumakatawan siya sa isang masipag na tao na seryoso sa kaniyang mga pananagutan . 
 Ano ang problema ng lalaki sa talinghaga ni Jesus ? 
 Anuman ang kalagayan ng lalaki , tinawag ni Jesus na taong mayaman ang lalaking iyon sa talinghaga , nangangahulugang marami na siyang ari - arian . 
 Ngunit gaya ng binanggit ni Jesus , may problema ang taong mayaman . 
 Ang ani ng kaniyang lupain ay higit sa inaasahan niya , sobra - sobra pa sa kailangan niya o sa kaya niyang iimbak . 
 Ano ang dapat sanang gawin niya ? 
 Anu - anong pagpapasiya ang napapaharap sa maraming lingkod ng Diyos sa ngayon ? 
 Parehung - pareho ang situwasyon ng taong mayaman at ng maraming lingkod ni Jehova sa ngayon . 
 Sinisikap ng tunay na mga Kristiyano na maging matapat , masipag , at matiyaga sa trabaho . 
 Namamasukan man sila o may sariling negosyo , kadalasang nagtatagumpay sila , at nakaaangat pa nga sa iba . 
 Kapag inalok sila ng mas mataas na posisyon sa trabaho o bagong mga oportunidad sa negosyo , kailangan silang magpasiya . 
 Susunggaban ba nila ito para kumita ng mas malaki ? 
 Sa katulad na paraan , maraming kabataang Saksi ang nangunguna sa paaralan . 
 Kaya baka bigyan sila ng parangal o alukin na maging iskolar para makakuha ng mas mataas na edukasyon sa sikat na mga eskuwelahan . 
 Tatanggapin ba nila ang alok na ito gaya ng gagawin ng karamihan ? 
 Sa talinghaga ni Jesus , ano ang solusyon ng lalaki sa kaniyang problema ? 
 Sa ilustrasyon ni Jesus , ano ang ginawa ng taong mayaman nang maging sagana ang ani ng kaniyang lupain at hindi na magkasya sa kaniyang imbakan ? 
 Ipinasiya niyang gibain ang kaniyang mga kamalig at magtayo ng mas malalaki pang kamalig para tipunin ang lahat ng kaniyang sobrang butil at ang lahat ng kaniyang mabubuting bagay . 
 Waring panatag na ang lalaking ito sa kaniyang plano kaya naisip niya : “ Sasabihin ko sa aking kaluluwa : ‘ Kaluluwa , marami kang mabubuting bagay na nakaimbak para sa maraming taon ; magpakaginhawa ka , kumain ka , uminom ka , magpakasaya ka . ’ ” ​ — Lucas 12 : 19 . 
 Bakit “ Di - makatuwiran ” ? 
 Anong mahalagang bagay ang hindi isinaalang - alang ng lalaki sa talinghaga ni Jesus ? 
 Pero gaya ng binanggit ni Jesus , ang plano ng taong mayaman ay hindi nakapagbigay ng tunay na kapanatagan . 
 Bagaman parang praktikal ito , isang mahalagang bagay ang hindi isinaalang - alang sa planong ito ​ — ang kalooban ng Diyos . 
 Ang inisip lamang ng lalaki ay ang sarili niya , kung paano siya magpapakaginhawa at kakain , iinom , at magpapakasaya . 
 Inakala niya na dahil “ marami [ siyang ] mabubuting bagay , ” mabubuhay rin siya nang “ maraming taon . ” 
 Ngunit nakalulungkot , hindi gayon ang nangyari . 
 Gaya ng sinabi ni Jesus , “ kahit na may kasaganaan ang isang tao ang kaniyang buhay ay hindi nagmumula sa mga bagay na tinataglay niya . ” 
 Nang gabi ring iyon , biglang nawalan ng saysay ang lahat ng pinaghirapan ng taong ito , sapagkat sinabi sa kaniya ng Diyos : “ Ikaw na di - makatuwiran , sa gabing ito ay hihingin nila sa iyo ang iyong kaluluwa . 
 Kung gayon , sino kaya ang magmamay - ari ng mga bagay na inimbak mo ? ” ​ — Lucas 12 : 20 . 
 Bakit tinawag na di - makatuwiran ang lalaki sa talinghaga ? 
 Talakayin natin ngayon ang pinakapunto ng ilustrasyon ni Jesus . 
 Tinawag ng Diyos na di - makatuwiran ang taong ito . 
 Ipinaliliwanag ng Exegetical Dictionary of the New Testament na ang mga anyo ng salitang Griego na ginamit dito ay “ laging nagpapahiwatig ng kakulangan ng unawa . ” 
 Sinabi ng diksyunaryo na ginamit ng Diyos sa talinghagang ito ang salitang iyon para ilantad “ ang kawalang - kabuluhan ng mga plano ng mayaman . ” 
 Hindi tumutukoy ang salita sa isang taong di - matalino , kundi sa “ isa na tumatangging kilalanin na kailangan niya ang Diyos . ” 
 Mula sa paglalarawan ni Jesus sa taong mayaman , magugunita ang sinabi niya nang maglaon sa mga Kristiyano sa kongregasyon ng Laodicea sa Asia Minor noong unang siglo : “ Sinasabi mo : ‘ Ako ay mayaman at nakapagtamo ng mga kayamanan at hindi na nangangailangan ng anuman , ’ ngunit hindi mo alam na ikaw ay miserable at kahabag - habag at dukha at bulag at hubad . ” ​ — Apocalipsis 3 : 17 . 
 Bakit ang pagkakaroon ng ‘ maraming mabubuting bagay ’ ay hindi garantiya na mabubuhay ang isa nang “ maraming taon ” ? 
 Makabubuting bulay - bulayin natin ang aral dito . 
 Posible kayang maging gaya tayo ng taong iyon sa talinghaga ​ — nagpapakahirap para siguruhing ‘ marami tayong mabubuting bagay ’ pero nakakaligtaan namang gawin ang kinakailangan para magkaroon ng pag - asang mabuhay nang “ maraming taon ” ? 
 Sinasabi ng Bibliya : “ Ang mahahalagang pag - aari ay hindi mapakikinabangan sa araw ng poot , ” at “ ang nagtitiwala sa kaniyang kayamanan ​ — siya ay mabubuwal . ” 
 Kaya naman idinagdag ni Jesus ang huling payong ito sa talinghaga : “ Gayon ang nangyayari sa taong nag - iimbak ng kayamanan para sa kaniyang sarili ngunit hindi mayaman sa Diyos . ” ​ — Lucas 12 : 21 . 
 Bakit bale - wala ang umasa at maghanap ng kapanatagan sa materyal na kayamanan ? 
 Nang sabihin ni Jesus na “ gayon ang nangyayari , ” ipinakikita niya na ang kinahinatnan ng taong mayaman sa ilustrasyon ay kahihinatnan din ng mga tao na ang buhay ​ — ang pag - asa at kapanatagan — ​ ay umiinog lamang sa materyal na kayamanan . 
 Ang problema ay wala sa ‘ pag - iimbak ng kayamanan para sa sarili ’ kundi sa hindi pagiging “ mayaman sa Diyos . ” 
 Ganito rin ang babalang isinulat ng alagad na si Santiago : “ Halikayo ngayon , kayo na nagsasabi : ‘ Ngayon o bukas ay maglalakbay kami patungo sa lunsod na ito at gugugol ng isang taon doon , at kami ay makikipagkalakalan at magtutubo , ’ samantalang hindi ninyo nalalaman kung ano ang magiging buhay ninyo bukas . ” 
 Ano ang dapat nilang gawin ? 
 “ Sa halip , ang dapat ninyong sabihin : ‘ Kung loloobin ni Jehova , mabubuhay kami at gagawin din ito o iyon . ’ ” 
 Gaanuman kayaman ang isang tao o gaanuman karami ang kaniyang ari - arian , magiging bale - wala ang lahat ng ito kung hindi siya mayaman sa Diyos . 
 Kung gayon , ano ang kahulugan ng pagiging mayaman sa Diyos ? 
 Pagiging Mayaman sa Diyos 
 Ano ang dapat nating gawin para maging mayaman sa Diyos ? 
 Pinaghambing ni Jesus ang pagiging mayaman sa Diyos at ang pag - iimbak ng materyal na kayamanan para sa sarili , o pagpapayaman . 
 Kaya ipinakikita ni Jesus na ang dapat na pangunahin sa ating buhay ay hindi ang pagkakamal ng kayamanan o pagpapakasasa sa materyal na mga pag - aari . 
 Sa halip , dapat nating gamitin ang ating mga tinatangkilik sa paraang magpapabuti , o magpapatibay , ng ating kaugnayan kay Jehova . 
 Kung gagawin natin ito , tiyak na magiging mayaman tayo sa Diyos . 
 Bakit ? 
 Sapagkat nagbubukas ito ng daan para magkamit ng maraming pagpapala mula sa kaniya . 
 Sinasabi sa atin ng Bibliya : “ Ang pagpapala ni Jehova ​ — iyon ang nagpapayaman , at hindi niya iyon dinaragdagan ng kirot . ” ​ — Kawikaan 10 : 22 . 
 Paano “ nagpapayaman ” ang pagpapala ni Jehova ? 
 Kapag nagkakaloob si Jehova ng mga pagpapala sa kaniyang bayan , laging ang pinakamainam ang ibinibigay niya . 
 Halimbawa , nang bigyan ni Jehova ang mga Israelita ng lupaing matatahanan , iyon ay “ isang lupaing inaagusan ng gatas at pulot - pukyutan . ” 
 Bagaman ganito rin ang paglalarawan sa lupain ng Ehipto , may isang mahalagang bagay na ipinagkaiba ang lupaing ibinigay ni Jehova sa mga Israelita . 
 Iyon ay “ isang lupaing pinangangalagaan ni Jehova na iyong Diyos , ” ang sabi ni Moises sa mga Israelita . 
 Sa ibang salita , mananagana sila dahil pangangalagaan sila ni Jehova . 
 Hangga’t nananatiling tapat ang mga Israelita kay Jehova , sagana silang pagpapalain at magkakaroon sila ng di - hamak na mas magandang buhay kaysa sa lahat ng iba pang bansang nakapalibot sa kanila . 
 Oo , ang pagpapala ni Jehova ay “ nagpapayaman ” ! ​ — Bilang 16 : 13 ; Deuteronomio 4 : 5 - 8 ; 11 : 8 - 15 . 
 Ano ang tinatamasa ng mga taong mayaman sa Diyos ? 
 Ang pananalitang “ mayaman sa Diyos ” ay isinalin ding “ mayaman sa paningin ng Diyos ” ( Today’s English Version ) o “ mayaman sa mata ng Diyos . ” 
 ( The New Testament in Modern English , ni J . 
 B . 
 Phillips ) Karaniwan nang binibigyan ng importansiya ng mga taong mayaman sa materyal ang tingin sa kanila ng iba . 
 Madalas itong makikita sa kanilang paraan ng pamumuhay . 
 Gusto nilang pahangain ang mga tao sa pamamagitan ng “ pagpaparangya ng kabuhayan ng isa , ” gaya ng sinasabi ng Bibliya . 
 Sa kabaligtaran , ang mayaman sa Diyos ay sinasang - ayunan , nililingap , at tumatanggap ng saganang di - sana - nararapat na kabaitan mula sa Diyos at mayroon silang malapít na kaugnayan sa kaniya . 
 Ang gayong napakagandang katayuan ay tiyak na nagdudulot ng kaligayahan at kapanatagan na hindi mapapantayan ng anumang materyal na kayamanan . 
 Kaya ang tanong ay , Ano ba ang dapat nating gawin upang maging mayaman sa mata ng Diyos ? 
 Mayaman sa Mata ng Diyos 
 Ano ang dapat nating gawin upang maging mayaman sa Diyos ? 
 Sa ilustrasyon ni Jesus , nagplano at nagpagal ang lalaki para magpakayaman , ngunit tinawag siyang di - makatuwiran . 
 Kung gayon , upang maging mayaman sa Diyos , dapat tayong magsikap at lubos na makibahagi sa mga gawain na talagang mahalaga at makabuluhan sa mata ng Diyos . 
 Kasama rito ang iniutos ni Jesus : “ Kaya humayo kayo at gumawa ng mga alagad sa mga tao ng lahat ng mga bansa . ” 
 Ang paggamit ng ating panahon , lakas , at talento , hindi sa pagpapayaman , kundi sa pangangaral ng Kaharian at paggawa ng alagad ay maihahalintulad sa pamumuhunan . 
 Ang mga namumuhunan sa gawaing pang - Kaharian ay umaani ng malaking espirituwal na pakinabang , o tumutubo , wika nga , gaya ng makikita sa sumusunod na mga karanasan . ​ — Kawikaan 19 : 17 . 
 16 , 17 . 
 Anu - ano ang mailalahad mong karanasan na nagpapakita kung anong paraan ng pamumuhay ang nagpapayaman sa isa sa mata ng Diyos ? 
 Isaalang - alang ang isang lalaking Kristiyano sa isang bansa sa Silangan . 
 Malaki ang suweldo niya bilang teknisyan ng mga computer . 
 Pero halos maubos ang panahon niya sa trabaho at nanghina ang kaniyang espirituwalidad dahil dito . 
 Sa wakas , sa halip na magpakasubsob sa kaniyang trabaho , nagbitiw siya at nagnegosyo na lamang ng sorbetes na siya mismo ang gumagawa at naglalako upang magkaroon siya ng mas maraming panahon para sa kaniyang espirituwal na mga pangangailangan at pananagutan . 
 Pinagtawanan siya ng dati niyang mga katrabaho , pero ano ang naging resulta ? 
 “ Ang totoo , mas kumita pa ako sa sorbetes kaysa sa computer , ” ang sabi niya . 
 “ Naging mas masaya ako dahil hindi na ako tensiyonado gaya noon sa dati kong trabaho . 
 At ang pinakamahalaga sa lahat , naging mas malapít ako kay Jehova . ” 
 Nakapasok sa buong - panahong ministeryo ang Kristiyanong ito dahil sa pagbabagong ginawa niya , at naglilingkod na siya ngayon sa tanggapang pansangay ng mga Saksi ni Jehova sa kanilang bansa . 
 Oo , ang pagpapala ni Jehova ay “ nagpapayaman . ” 
 Isa pang halimbawa ang isang babae na lumaki sa pamilyang napakataas ng tingin sa edukasyon . 
 Nag - aral siya sa mga unibersidad sa Pransiya , Mexico , at Switzerland at napakaganda ng kinabukasang naghihintay sa kaniya . 
 “ Kakambal ko ang tagumpay , katanyagan , at oportunidad , ” ang sabi niya , “ pero sa loob ko , may kulang . 
 Wala akong kasiyahan . ” 
 Saka niya nakilala si Jehova . 
 Sinabi niya : “ Habang sumusulong ako sa espirituwal , ang pagnanais kong paluguran si Jehova at suklian ng kahit kaunti ang kabutihan niya ay tumulong sa akin para malinaw na makita ang daang dapat kong tahakin ​ — ang paglilingkod sa kaniya nang buong panahon . ” 
 Nagbitiw siya sa kaniyang trabaho at di - nagtagal ay nabautismuhan . 
 Dalawampung taon na siya ngayong maligayang naglilingkod sa buong - panahong ministeryo . 
 “ Iniisip ng ilan na sinayang ko ang aking talento , ” ang sabi niya , “ pero nakikita nilang maligaya ako , at hinahangaan nila ang mga pamantayan ko sa buhay . 
 Araw - araw akong nananalangin kay Jehova na tulungan akong maging mapagpakumbaba para malugod siya sa akin . ” 
 Tulad ni Pablo , paano tayo magiging mayaman sa Diyos ? 
 Si Saul , na naging si apostol Pablo , ay may maganda sanang propesyon . 
 Subalit sumulat siya nang maglaon : “ Tunay ngang ang lahat ng bagay ay itinuturing ko rin na kawalan dahil sa nakahihigit na halaga ng kaalaman tungkol kay Kristo Jesus na aking Panginoon . ” 
 Para kay Pablo , ang kayamanang natamo niya sa pamamagitan ni Kristo ay nakahihigit sa anupamang maiaalok ng sanlibutan . 
 Sa katulad na paraan , kapag iwinaksi natin ang anumang makasariling ambisyon at namuhay tayo nang may makadiyos na debosyon , magiging mayaman din tayo sa mata ng Diyos . 
 Tinitiyak sa atin ng Salita ng Diyos : “ Ang bunga ng kapakumbabaan at ng pagkatakot kay Jehova ay kayamanan at kaluwalhatian at buhay . ” ​ — Kawikaan 22 : 4 . 
 Maipaliliwanag Mo Ba ? 
 • Ano ang problema ng lalaki sa ilustrasyon ni Jesus ? 
 • Bakit tinawag na di - makatuwiran ang lalaki sa talinghaga ? 
 • Ano ang kahulugan ng pagiging mayaman sa Diyos ? 
 • Paano tayo magiging mayaman sa Diyos ? 
 [ Larawan sa pahina 26 ] 
 Bakit tinawag na di - makatuwiran ang taong mayaman ? 
 [ Larawan sa pahina 27 ] 
 Paano maaaring maging mahirap na pagsubok ang mga pagkakataong yumaman ? 
 [ Larawan sa pahina 28 , 29 ] 
 “ Ang pagpapala ni Jehova ​ — iyon ang nagpapayaman ” 
 Si Jehova ay Maibigin sa Katarungan 
 “ Ako , si Jehova , ay umiibig sa katarungan . ” ​ — ISAIAS 61 : 8 . 
 1 , 2 . ( a ) Ano ang kahulugan ng mga salitang “ katarungan ” at “ kawalang - katarungan ” ? 
 ( b ) Ano ang sinasabi ng Bibliya hinggil kay Jehova at sa kaniyang pagiging makatarungan ? 
 ANG katarungan ay binibigyang - katuturan bilang ‘ ang katangian ng pagiging walang pinapanigan at patas , anupat gumagawi kaayon ng katuwiran at kabutihan . ’ 
 Ang kawalang - katarungan naman ay ang pagiging di - patas , nagtatangi , at masama , anupat namiminsala sa kapuwa nang walang dahilan . 
 Halos 3,500 taon na ang nakalilipas , ganito ang isinulat ni Moises hinggil kay Jehova , ang Soberano ng Sansinukob : “ Ang lahat ng kaniyang mga daan ay katarungan . 
 Isang Diyos ng katapatan , na sa kaniya ay walang masusumpungang kawalang - katarungan . ” 
 Makalipas ang mahigit 700 taon , kinasihan ng Diyos si Isaias na isulat ang mga salitang ito : “ Ako , si Jehova , ay umiibig sa katarungan . ” 
 Pagkatapos , noong unang siglo , ibinulalas ni Pablo : “ May kawalang - katarungan ba sa Diyos ? 
 Huwag nawang magkagayon ! ” 
 At nang siglo ring iyon , sinabi naman ni Pedro : “ Ang Diyos ay hindi nagtatangi , kundi sa bawat bansa ang tao na natatakot sa kaniya at gumagawa ng katuwiran ay kaayaaya sa kaniya . ” 
 Oo , “ si Jehova ay maibigin sa katarungan . ” ​ — Awit 37 : 28 ; Malakias 3 : 6 . 
 Laganap ang Kawalang - Katarungan 
 Paano nagsimula ang kawalang - katarungan sa lupa ? 
 Nawawala na ngayon ang katarungan . 
 Maaari tayong maging biktima ng kawalang - katarungan sa lahat ng pitak ng buhay ​ — sa ating pinagtatrabahuhan , sa paaralan , sa ating pakikitungo sa mga opisyal , at sa iba pang paraan — ​ maging sa loob ng pamilya . 
 Pero hindi na bago ang gayong kawalang - katarungan . 
 Nararanasan na ito ng mga tao mula pa nang maghimagsik at lumabag sa batas ang ating unang mga magulang , palibhasa’y inudyukan sila ng mapaghimagsik na espiritung nilalang na naging Satanas na Diyablo . 
 Talagang hindi makatarungang abusuhin nina Adan , Eva , at Satanas ang kanilang kalayaang magpasiya , isang kamangha - manghang regalo mula kay Jehova . 
 Ang maling paggawi nila ay nagdulot ng napakatinding pagdurusa at kamatayan sa buong sangkatauhan . ​ — Genesis 3 : 1 - 6 ; Roma 5 : 12 ; Hebreo 2 : 14 . 
 Gaano na katagal nararanasan ng mga tao ang kawalang - katarungan ? 
 Mga 6,000 taon nang nararanasan ng mga tao ang kawalang - katarungan mula nang maganap ang paghihimagsik sa Eden . 
 Hindi ito nakapagtataka sapagkat si Satanas ang diyos ng sanlibutang ito . 
 Siya ay sinungaling at ama ng kasinungalingan , isang maninirang - puri at salansang kay Jehova . 
 Noon pa man , siya na ang nasa likod ng sobrang kawalang - katarungan . 
 Halimbawa , dahil na rin sa napakasamang impluwensiya ni Satanas bago ang Baha noong panahon ni Noe , nakita ng Diyos na “ ang kasamaan ng tao ay laganap sa lupa at ang bawat hilig ng mga kaisipan ng kaniyang puso ay masama na lamang sa lahat ng panahon . ” 
 Ganiyan din ang situwasyon noong panahon ni Jesus . 
 Sinabi niya : “ Sapat na para sa bawat araw ang sarili nitong kasamaan , ” samakatuwid nga , ang sarili nitong nakapipighating mga problema , gaya ng kawalang - katarungan . 
 Tamang - tama ang sinasabi ng Bibliya : “ Ang buong sangnilalang ay patuloy na dumaraing na magkakasama at nasasaktang magkakasama hanggang ngayon . ” ​ — Roma 8 : 22 . 
 Bakit mas marami ang kawalang - katarungan sa ngayon kaysa noon ? 
 Malaon na ngang nararanasan ng mga tao ang masasamang bagay dahil sa sobrang kawalan ng katarungan . 
 Pero mas malala pa ang situwasyon sa ngayon . 
 Bakit ? 
 Sapagkat ang kasalukuyang masamang sistemang ito ng mga bagay ay nasa “ mga huling araw ” na nito sa loob ng maraming dekada , anupat nararanasan natin ang “ mga panahong mapanganib na mahirap pakitunguhan ” habang papalapit na ang wakas nito . 
 Inihula ng Bibliya na sa yugtong ito ng kasaysayan , ang mga tao ay magiging “ mga maibigin sa kanilang sarili , mga maibigin sa salapi , mga mapagmapuri sa sarili , mga palalo , mga mamumusong , . . . mga walang utang - na - loob , mga di - matapat , mga walang likas na pagmamahal , mga hindi bukás sa anumang kasunduan , mga maninirang - puri , mga walang pagpipigil sa sarili , mga mabangis , mga walang pag - ibig sa kabutihan , mga mapagkanulo , mga matigas ang ulo , mga mapagmalaki . ” 
 Ang masasamang ugaling gaya ng mga ito ang dahilan ng lahat ng uri ng kawalang - katarungan . 
 6 , 7 . 
 Anong sukdulang kawalang - katarungan ang dinaranas ng mga tao sa ating panahon ? 
 Sa nakalipas na sandaang taon , umabot na sa sukdulan ang kawalang - katarungan . 
 Ang isang dahilan ay sapagkat sa mga panahong ito naganap ang napakaraming digmaan . 
 Halimbawa , tinataya ng ilang istoryador na noong Digmaang Pandaigdig II lamang , mga 50 milyon hanggang 60 milyon katao ang namatay , karamihan sa mga ito ay mga sibilyan ​ — inosenteng mga lalaki , babae , at mga bata . 
 Mula nang matapos ang digmaang iyon , milyun - milyon pa ang namatay sa iba’t ibang labanan , at muli , karamihan sa mga ito ay sibilyan . 
 Si Satanas ang nagtutulak sa mga tao na gumawa ng gayong kawalang - katarungan dahil sa kaniyang matinding galit , palibhasa’y alam niyang malapit na siyang lubusang talunin ni Jehova . 
 Sinasabi ng hula ng Bibliya : “ Ang Diyablo ay bumaba na sa inyo , na may malaking galit , sa pagkaalam na mayroon na lamang siyang maikling yugto ng panahon . ” ​ — Apocalipsis 12 : 12 . 
 Sa kasalukuyan , mga isang trilyong dolyar ang ginagastos ng militar taun - taon sa buong daigdig . 
 Daan - daang milyon katao ang nagdarahop , kaya isip - isipin na lamang ang magiging pakinabang kung gagamitin sana ang lahat ng salaping iyon sa mga bagay na nagtataguyod ng kapayapaan . 
 Mga isang bilyon katao ang walang sapat na makain , samantalang ang iba naman ay nananagana . 
 Ayon sa nakuhang impormasyon ng United Nations , mga limang milyong bata ang namamatay sa gutom taun - taon . 
 Talaga ngang di - makatarungan ! 
 Isip - isipin din ang maraming sanggol na ipinalalaglag ​ — tinatayang mga 40 milyon hanggang 60 milyon taun - taon ! 
 Nakapanghihilakbot ngang kawalan ng katarungan ! 
 Sa anong paraan lamang makakamit ng mga tao ang tunay na katarungan ? 
 Hindi malutas ng mga taong tagapamahala ang mabibigat na problemang nagpapahirap sa sangkatauhan sa ngayon ; ni bubuti man ang situwasyon kahit magsikap pa ang mga tao . 
 Inihula ng Salita ng Diyos na sa ating panahon , “ ang mga taong balakyot at mga impostor ay magpapatuloy mula sa masama tungo sa lalong masama , nanlíligaw at naililigaw . ” 
 Bahagi na ng lipunan ang kawalang - katarungan kaya hindi na ito malulutas ng mga tao . 
 Tanging ang Diyos ng katarungan lamang ang makalulutas nito . 
 Tanging siya lamang ang makapag - aalis kay Satanas , sa mga demonyo , at sa masasamang tao . ​ — Jeremias 10 : 23 , 24 . 
 Natural Lamang na Mabahala 
 9 , 10 . 
 Bakit nasiraan ng loob si Asap ? 
 Noon , maging ang ilang manunulat ng Bibliya ay nagtataka kung bakit hindi kaagad namagitan ang Diyos sa mga gawain ng tao at hindi niya agad pinairal ang tunay na katarungan at katuwiran . 
 Kuning halimbawa ang isang lalaki noong panahon ng Bibliya . 
 Mababasa sa superskripsiyon ng Awit 73 ang pangalang Asap , na maaaring tumutukoy sa prominenteng manunugtog na Levita noong namamahala si Haring David o sa mga manunugtog sa sambahayan , na pinangangasiwaan ni Asap bilang ulo sa panig ng ama . 
 Si Asap at ang kaniyang mga inapo ay kumatha ng maraming musika na ginamit sa pangmadlang pagsamba . 
 Pero may pagkakataong nanghina sa espirituwal ang kumatha ng awit na ito . 
 Nakita niyang yumayaman ang masasamang tao , at napansin niyang tila kadalasan nang kontento sila sa kanilang buhay , anupat walang anumang problema . 
 Mababasa natin : “ Nainggit ako sa mga hambog , kapag nakikita ko ang kapayapaan ng mga taong balakyot . 
 Sapagkat wala silang nakamamatay na mga hapdi ; at ang kanilang tiyan ay matataba . 
 Wala man lamang sila sa kabagabagan ng taong mortal , at hindi sila sinasalot na katulad ng ibang mga tao . ” 
 Pero nang dakong huli , napag - isip - isip ng manunulat na iyon ng Bibliya na mali ang gayong negatibong saloobin . 
 Sinikap ng salmista na baguhin ang kaniyang kaisipan , pero hindi niya lubusang maunawaan kung bakit hindi naparurusahan ang masasamang tao sa mali nilang ginagawa , samantalang ang mga taong matuwid naman ay kadalasan nang nagdurusa . 
 Ano ang natanto ng salmistang si Asap ? 
 Nang maglaon , natanto ng sinaunang tapat na lalaking iyon ang kahihinatnan ng masasamang tao ​ — na itutuwid ni Jehova ang mga bagay - bagay sa dakong huli . 
 Sumulat si David : “ Umasa ka kay Jehova at ingatan mo ang kaniyang daan , at itataas ka niya upang magmay - ari ng lupa . 
 Kapag nilipol ang mga balakyot , makikita mo iyon . ” ​ — Awit 37 : 9 , 11 , 34 . 
 ( a ) Ano ang layunin ni Jehova may kinalaman sa labis na kasamaan at kawalang - katarungan ? 
 ( b ) Ano ang masasabi mo sa solusyong iyan hinggil sa kawalang - katarungan ? 
 Talagang layunin ni Jehova na alisin sa lupa ang labis na kasamaan at ang kakambal nitong kawalang - katarungan sa kaniyang takdang panahon . 
 Iyan ang dapat na laging isaisip maging ng tapat na mga Kristiyano . 
 Pupuksain ni Jehova ang mga sumasalungat sa kaniyang kalooban , at gagantimpalaan niya ang mga namumuhay kaayon nito . 
 “ Ang kaniyang mga mata ay nagmamasid , ang kaniyang nagniningning na mga mata ay nagsusuri sa mga anak ng mga tao . 
 Si Jehova ang sumusuri sa matuwid at gayundin sa balakyot , at ang sinumang umiibig sa karahasan ay kinapopootan nga ng Kaniyang kaluluwa . 
 Magpapaulan siya sa mga balakyot ng mga bitag , apoy at asupre at nakapapasong hangin . . . 
 Sapagkat si Jehova ay matuwid ; iniibig niya ang matuwid na mga gawa . ” ​ — Awit 11 : 4 - 7 . 
 Isang Makatarungang Bagong Sanlibutan 
 13 , 14 . 
 Bakit iiral ang katuwiran at katarungan sa bagong sanlibutan ? 
 Kapag winasak na ni Jehova ang di - makatarungang sistemang ito ng mga bagay na kontrolado ni Satanas , paiiralin na Niya ang maluwalhating bagong sanlibutan . 
 Pamamahalaan ito ng makalangit na Kaharian ng Diyos , na itinuro ni Jesus na ipanalangin ng kaniyang mga tagasunod . 
 Ang labis na kasamaan at kawalang - katarungan ay mapapalitan ng katuwiran at katarungan , at sa panahong iyon ay masasagot ang panalangin sa ganap na diwa nito : “ Dumating nawa ang iyong kaharian . 
 Mangyari nawa ang iyong kalooban , kung paano sa langit , gayundin sa lupa . ” ​ — Mateo 6 : 10 . 
 Sinasabi ng Bibliya kung anong uri ng pamamahala ang maaasahan natin , isang pamamahala na pinananabikan ngayon ng tapat - pusong mga tao . 
 Sa gayo’y lubusan nang matutupad ang sinasabi ng Awit 145 : 16 : “ Binubuksan mo [ Diyos na Jehova ] ang iyong kamay at sinasapatan mo ang nasa ng bawat bagay na may buhay . ” 
 Bukod diyan , sinasabi sa Isaias 32 : 1 : “ Narito ! 
 Isang hari [ si Kristo Jesus sa langit ] ang maghahari ukol sa katuwiran ; at tungkol sa mga prinsipe [ mga kinatawan ni Kristo sa lupa ] , mamamahala sila bilang mga prinsipe ukol sa katarungan . ” 
 May kinalaman sa haring si Jesu - Kristo , inihula ng Isaias 9 : 7 : “ Ang kasaganaan ng pamamahala bilang prinsipe at ang kapayapaan ay hindi magkakaroon ng wakas , sa trono ni David at sa kaniyang kaharian upang itatag ito nang matibay at upang alalayan ito sa pamamagitan ng katarungan at sa pamamagitan ng katuwiran , mula ngayon at hanggang sa panahong walang takda . 
 Ang mismong sigasig ni Jehova ng mga hukbo ang gagawa nito . ” 
 Nakikini - kinita mo ba ang iyong sarili na namumuhay bilang sakop ng makatarungang pamamahalang iyon ? 
 Ano ang gagawin ni Jehova para sa sangkatauhan sa bagong sanlibutan ? 
 Sa bagong sanlibutan ng Diyos , wala na tayong dahilan para sabihin pa ang nasa Eclesiastes 4 : 1 : “ Ako ay nagbalik upang makita ko ang lahat ng paniniil na ginagawa sa ilalim ng araw , at , narito ! 
 ang mga luha niyaong mga sinisiil , ngunit wala silang mang - aaliw ; at sa panig ng kanilang mga maniniil ay may kapangyarihan , anupat wala silang mang - aaliw . ” 
 Totoo , mahirap gunigunihin ng ating di - sakdal na isipan kung gaano kaganda ang buhay sa bagong sanlibutang iyon ng katuwiran . 
 Wala nang kasamaan ; sa halip , ang bawat araw ay mapupunô ng mabubuting bagay . 
 Oo , itutuwid ni Jehova ang lahat ng mali , at gagawin niya ito nang higit pa sa ating inaasahan . 
 Angkop ngang kasihan ng Diyos na Jehova si apostol Pedro na isulat : “ May mga bagong langit at isang bagong lupa na ating hinihintay ayon sa kaniyang pangako , at sa mga ito ay tatahan ang katuwiran ” ! ​ — 2 Pedro 3 : 13 . 
 Paano masasabing naitatag na ang “ mga bagong langit , ” at sa anong diwa inihahanda ang “ bagong lupa ” sa ngayon ? 
 Oo , ang “ mga bagong langit , ” ang makalangit na pamahalaan ng Diyos na pinamumunuan ni Kristo , ay naitatag na . 
 Ang mga bubuo sa pundasyon ng “ bagong lupa , ” ang bagong makalupang lipunan na binubuo ng mga taong matuwid , ay tinitipon na sa mga huling araw na ito . 
 Halos pitong milyon na sila sa di - kukulangin 235 lupain , at kabilang sila sa mga 100,000 kongregasyon . 
 Natututuhan ng milyun - milyong ito ang matuwid at makatarungang mga daan ni Jehova , kaya naman nabubuklod sila ng Kristiyanong pag - ibig sa buong daigdig . 
 Ang kanilang pagkakaisa ang pinakakapansin - pansin at namamalagi sa kasaysayan ng daigdig , pagkakaisang hindi nararanasan ng mga sakop ni Satanas . 
 Ang gayong pag - ibig at pagkakaisa ay patikim pa lamang ng darating na kamangha - manghang panahon sa bagong sanlibutan ng Diyos , na pamamahalaan sa makatuwiran at makatarungang paraan . ​ — Isaias 2 : 2 - 4 ; Juan 13 : 34 , 35 ; Colosas 3 : 14 . 
 Mabibigo ang Pagsalakay ni Satanas 
 Bakit tiyak na mabibigo ang panghuling pagsalakay ni Satanas sa bayan ni Jehova ? 
 Malapit nang sumalakay si Satanas at ang kaniyang kampon para lipulin ang mga mananamba ni Jehova . 
 Bahagi ito ng tinatawag ni Jesus na “ malaking kapighatian gaya ng hindi pa nangyayari mula nang pasimula ng sanlibutan hanggang sa ngayon , hindi , ni mangyayari pang muli . ” 
 Magtatagumpay kaya ang pagsalakay ni Satanas ? 
 Hindi . 
 Tinitiyak sa atin ng Salita ng Diyos : “ Si Jehova ay maibigin sa katarungan , at hindi niya iiwan ang kaniyang mga matapat . 
 Hanggang sa panahong walang takda ay tiyak na babantayan sila ; ngunit kung tungkol sa supling ng mga balakyot , sila ay tiyak na lilipulin . 
 Ang mga matuwid ang magmamay - ari ng lupa , at tatahan sila roon magpakailanman . ” ​ — Awit 37 : 28 , 29 . 
 ( a ) Ano ang magiging reaksiyon ng Diyos kapag sumalakay si Satanas sa Kaniyang bayan ? 
 ( b ) Bakit nakatulong sa iyo ang pagrerepaso sa impormasyong ito mula sa Bibliya hinggil sa tagumpay ng katarungan ? 
 Ang pinakahuling paglapastangang magagawa ni Satanas at ng kaniyang kampon ay ang kanilang pagsalakay sa mga lingkod ni Jehova . 
 Inihula ni Jehova sa pamamagitan ni Zacarias : “ Siya na humihipo sa inyo ay humihipo sa itim ng aking mata . ” 
 Para itong pagsundot sa mata ni Jehova . 
 Agad siyang kikilos upang alisin ang mga kaaway . 
 Sa lahat ng tao sa lupa , ang mga lingkod ni Jehova ang pinakamaibigin , pinakamapayapa , pinakamasunurin sa batas , at lubos na nagkakaisa . 
 Kaya talagang walang dahilan at di - makatarungan ang pagsalakay na iyon sa kanila . 
 Hindi ito pahihintulutan ng Isa na lubhang “ maibigin sa katarungan . ” 
 Kapag kumilos na siya alang - alang sa kanila , ganap nang mapupuksa ang mga kaaway ng kaniyang bayan , magtatagumpay ang katarungan , at maliligtas ang mga sumasamba sa tanging tunay na Diyos . 
 Kagila - gilalas at kapana - panabik ngang mga pangyayari ang malapit nang maganap ! ​ — Kawikaan 2 : 21 , 22 . 
 Paano Mo Sasagutin ? 
 • Bakit napakalaganap ng kawalang - katarungan ? 
 • Paano lulutasin ni Jehova ang problema hinggil sa kawalang - katarungan sa lupa ? 
 • Ano ang nakaantig sa iyo sa pag - aaral na ito hinggil sa tagumpay ng katarungan ? 
 [ Larawan sa pahina 23 ] 
 Laganap ang kasamaan bago ang Baha , at lalo pa itong lumalaganap sa “ mga huling araw ” 
 [ Larawan sa pahina 24 , 25 ] 
 Sa bagong sanlibutan ng Diyos , ang labis na kasamaan ay mapapalitan ng katarungan at katuwiran 
 Mga Magulang ​ — Sanayin ang Inyong mga Anak sa Maibiging Paraan 
 “ Ang lahat ng inyong mga gawain ay maganap nawa na may pag - ibig . ” ​ — 1 CORINTO 16 : 14 . 
 Ano ang nararamdaman ng mga magulang kapag isinilang ang kanilang anak ? 
 HALOS lahat ng magulang ay sasang - ayon na ang pagsisilang ng anak ang isa sa pinakamaligayang sandali sa buhay ng isang tao . 
 “ Nang una kong makita ang aking bagong - silang na anak , tuwang - tuwa ako , ” ang sabi ng inang si Aleah . 
 “ Para sa akin , siya na ang pinakamagandang batang nakita ko . ” 
 Pero ang masayang sandaling ito ay maaari ding ikabalisa ng mga magulang . 
 “ Ang inaalala ko lamang , ” ang sabi naman ng asawa ni Aleah , “ ay kung mapalalaki ko siya nang tama para makayanan ang mga pagsubok sa buhay . ” 
 Maraming magulang ang may ganito ring mga álalahanín at alam nila na talagang dapat sanayin ang kanilang mga anak sa maibiging paraan . 
 Pero ang mga Kristiyanong magulang na gustong magbigay ng gayong maibiging pagsasanay ay napapaharap sa mga hamon . 
 Ano ang ilan sa mga ito ? 
 Anu - anong hamon ang napapaharap sa mga magulang ? 
 Nabubuhay na tayo ngayon sa dulo ng mga huling araw ng sistemang ito . 
 Gaya ng inihula , nawawala na ang pag - ibig ng karamihan sa mga tao . 
 Kahit sa loob ng pamilya , sila’y ‘ wala nang likas na pagmamahal ’ at “ mga walang utang - na - loob , mga di - matapat , . . . mga walang pagpipigil sa sarili , mga mabangis . ” 
 Kung ganitong uri ng mga tao ang makakasama araw - araw , maaapektuhan nito ang pagsasamahan ng pamilyang Kristiyano . 
 Bukod dito , ang mga magulang ay nakikipaglaban din sa kanilang sariling minanang tendensiya na mawalan ng pagpipigil sa sarili , mabigla sa pagsasalita , at magkamali sa pagpapasiya sa ilang bagay . ​ — Roma 3 : 23 ; Santiago 3 : 2 , 8 , 9 . 
 Paano makapagpapalaki ng masasayang anak ang mga magulang ? 
 Sa kabila ng mga hamong ito , makapagpapalaki pa rin ang mga magulang ng mga anak na masasaya at malulusog sa espirituwal . 
 Paano ? 
 Sa pamamagitan ng pagsunod sa payo ng Bibliya : “ Ang lahat ng inyong mga gawain ay maganap nawa na may pag - ibig . ” 
 Oo , ang pag - ibig ay “ isang sakdal na bigkis ng pagkakaisa . ” 
 Suriin natin ang tatlong pitak ng pag - ibig na sinabi ni apostol Pablo sa kaniyang unang liham sa mga taga - Corinto at pag - usapan natin ang ilang partikular na paraan kung saan maikakapit ng mga magulang ang katangiang ito habang sinasanay nila ang kanilang mga anak . ​ — 1 Corinto 13 : 4 - 8 . 
 Kailangan ang Mahabang Pagtitiis 
 Bakit kailangang magkaroon ng mahabang pagtitiis ang mga magulang ? 
 Sumulat si Pablo : “ Ang pag - ibig ay may mahabang pagtitiis . ” 
 Ang salitang Griego na isinaling “ mahabang pagtitiis ” ay nagpapahiwatig ng pagiging mapagpasensiya at mabagal sa pagkagalit . 
 Bakit kailangang magkaroon ang mga magulang ng mahabang pagtitiis ? 
 Tiyak na maraming maiisip na dahilan ang mga magulang . 
 Tingnan natin ang ilan dito . 
 Ang mga bata ay karaniwan nang nangungulit para makuha ang gusto nila . 
 Kahit mariin nang sinabi ng magulang na hindi puwede , paulit - ulit pa ring nangungulit ang mga bata , na umaasang pagbibigyan din sila sa dakong huli . 
 Ang mga tin - edyer naman ay maaaring mangulit na dapat silang payagang gawin ang isang bagay na alam ng mga magulang na isang kamangmangan . 
 At gaya nating lahat , may tendensiya ang mga bata na ulitin ang ilan sa kanilang mga pagkakamali . ​ — Awit 130 : 3 . 
 Ano ang makatutulong sa mga magulang upang magkaroon ng mahabang pagtitiis ? 
 Ano ang makatutulong sa mga magulang upang magkaroon ng mahabang pagtitiis at maging mapagpasensiya sa kanilang mga anak ? 
 Sumulat si Haring Solomon : “ Ang kaunawaan ng tao ay tunay na nagpapabagal ng kaniyang galit . ” 
 Mauunawaan ng mga magulang ang ugali ng kanilang mga anak kung gugunitain nilang noon din naman ay “ nagsasalita [ silang ] gaya ng sanggol , nag - iisip na gaya ng sanggol , nangangatuwirang gaya ng sanggol . ” 
 Mga magulang , natatandaan ba ninyo noong nangungulit kayo sa inyong nanay at tatay para makuha ang gusto ninyo ? 
 Noong tin - edyer kayo , inakala ba ninyo na hindi naiintindihan ng inyong mga magulang ang inyong damdamin at mga problema ? 
 Kung gayon , malamang na maunawaan ninyo kung bakit ganito ang inyong mga anak at kung bakit kailangan silang laging paalalahanan at pagpasensiyahan . 
 Mahalagang pansinin na sinabihan ni Jehova ang mga magulang na Israelita na ‘ ikintal ’ ang Kaniyang mga batas sa kanilang mga anak . 
 Ang salitang Hebreo na “ ikintal ” ay nangangahulugang “ ulit - ulitin , ” “ paulit - ulit na sabihin , ” “ idiin . ” 
 Ipinahihiwatig nito na baka kailangang maraming beses na magpaulit - ulit ang mga magulang bago matutuhang ikapit ng isang bata ang mga batas ng Diyos . 
 Madalas na kailangan din ang ganitong pag - uulit para ituro ang iba pang leksiyon sa buhay . 
 Bakit masasabing hindi naman kunsintidor ang isang magulang na may mahabang pagtitiis ? 
 Pero ang isang magulang na may mahabang pagtitiis ay hindi naman kunsintidor . 
 Nagbabala ang Salita ng Diyos : “ Ang batang pinababayaan ay magdudulot ng kahihiyan sa kaniyang ina . ” 
 Upang hindi ito mangyari , sinabi rin ng kawikaang ito : “ Ang pamalo at ang saway ang siyang nagbibigay ng karunungan . ” 
 Kung minsan , baka kuwestiyunin ng mga bata ang karapatan ng mga magulang na ituwid sila . 
 Subalit ang mga pamilyang Kristiyano ay hindi dapat na maging parang pamahalaang demokrasya na ang mga bata ang nagpapasiya kung anong tuntunin ang dapat ipasunod ng mga magulang . 
 Sa halip , dahil si Jehova ang pinakamataas na Ulo ng pamilya , Siya ang nagbibigay sa mga magulang ng awtoridad na sanayin at disiplinahin ang kanilang mga anak sa maibiging paraan . 
 Sa katunayan , ang disiplina ay lubhang nauugnay sa susunod na pitak ng pag - ibig na binanggit ni Pablo . 
 Kung Paano Magdidisiplina sa Maibiging Paraan 
 Bakit didisiplinahin ng mababait na magulang ang kanilang mga anak , at ano ang kalakip sa gayong disiplina ? 
 Isinulat ni Pablo na “ ang pag - ibig ay . . . mabait . ” 
 Kung talagang mahal ng mga magulang ang kanilang mga anak , didisiplinahin nila ang mga ito sa mabait at di - pabagu - bagong paraan . 
 Kung gagawin nila ito , tinutularan nila si Jehova . 
 “ Ang iniibig ni Jehova ay dinidisiplina niya , ” ang isinulat ni Pablo . 
 Pakisuyong pansinin na ang uri ng disiplinang tinutukoy sa Bibliya ay hindi lamang basta nangangahulugang pagpaparusa . 
 May ideya ito ng pagsasanay at pagtuturo . 
 Ano ba ang layunin ng gayong disiplina ? 
 “ Doon sa mga sinanay nito , ” ang sabi ni Pablo , “ nagluluwal ito ng mapayapang bunga , samakatuwid nga , ng katuwiran . ” 
 Kapag tinuturuan ng mga magulang sa mabait na paraan ang kanilang mga anak ayon sa kalooban ng Diyos , sila ay natutulungan na lumaking mapagpayapa at matuwid . 
 Kapag tinanggap ng mga anak “ ang disiplina ni Jehova , ” nagkakaroon sila ng karunungan , kaalaman , at kaunawaan ​ — mga katangiang mas mahalaga kaysa sa pilak o ginto . ​ — Kawikaan 3 : 11 - 18 . 
 Ano ang madalas na nagiging resulta kapag hindi dinidisiplina ng mga magulang ang kanilang mga anak ? 
 Sa kabilang dako naman , hindi talaga isang pagpapakita ng pag - ibig kung hindi didisiplinahin ng mga magulang ang kanilang mga anak . 
 Kinasihan ni Jehova si Solomon na isulat : “ Ang nag - uurong ng kaniyang pamalo ay napopoot sa kaniyang anak , ngunit ang umiibig sa kaniya ay yaong humahanap sa kaniya taglay ang disiplina . ” 
 Ang mga batang lumaking walang disiplina ay malamang na maging makasarili at malungkutin . 
 Sa kabaligtaran , ang mga anak na may mga magulang na maunawain pero nagtatakda ng tiyak na mga limitasyon ay nagiging mahusay sa klase , marunong makisama , at karaniwan nang masayahin . 
 Kung gayon , ang mga magulang na may - kabaitang dumidisiplina sa kanilang mga anak ay masasabing talagang umiibig sa kanila . 
 Ano ang itinuturo ng mga magulang na Kristiyano sa kanilang mga anak , at ano ang dapat na maging pananaw sa mga kahilingang ito ? 
 Ano ang kailangan sa pagdisiplina sa mga bata sa mabait at maibiging paraan ? 
 Kailangang liwanagin ninyong mga magulang sa inyong mga anak kung ano talaga ang hinihiling ninyo sa kanila . 
 Halimbawa , mula pagkabata , tinuturuan na ng mga magulang na Kristiyano ang kanilang mga anak tungkol sa mga saligang simulain sa Bibliya at sa kahalagahan ng pakikibahagi sa iba’t ibang pitak ng tunay na pagsamba . 
 Kailangang ipaalam sa mga bata na ang mga kahilingang ito ay hindi puwedeng baguhin . 
 10 , 11 . 
 Bakit puwedeng isaalang - alang ng mga magulang ang mga kahilingan ng kanilang mga anak kapag gumagawa ng mga tuntunin sa tahanan ? 
 Pero kung minsan , baka gusto rin naman ng mga magulang na pag - usapan ng buong pamilya ang mga tuntunin sa bahay na ipasusunod sa mga bata . 
 Kung kasama ang mga bata sa paggawa ng mga tuntuning ito , baka sakaling mas madali para sa kanila na sundin ito . 
 Halimbawa , kung magtatakda ang mga magulang ng oras ng pag - uwi , makapipili sila ng tiyak na oras na gusto nila . 
 O , puwede rin namang tanungin nila ang mga bata kung anong oras ang gusto nila at kung bakit . 
 Pagkatapos , sasabihin naman ng mga magulang ang gusto nilang oras at kung bakit makatuwiran ito . 
 Kung magkakaroon ng magkaibang opinyon , na malamang na mangyari , paano na ? 
 Sa ilang kaso , baka puwedeng pagbigyan na ng mga magulang ang gusto ng mga bata kung wala namang malalabag na simulain sa Bibliya . 
 Ibig bang sabihin nito na ipinauubaya na ng mga magulang sa kanilang mga anak ang awtoridad nila ? 
 Bilang sagot sa tanong na ito , tingnan natin kung paano ginamit ni Jehova sa maibiging paraan ang kaniyang awtoridad noong nakikipag - usap siya kay Lot at sa pamilya nito . 
 Matapos akayin si Lot , ang kaniyang asawa , at ang kaniyang mga anak palabas ng Sodoma , sinabi ng mga anghel sa kanila : “ Tumakas ka patungo sa bulubunduking pook dahil baka malipol ka ! ” 
 Pero sumagot si Lot : “ Pakisuyo , huwag ganiyan , Jehova ! ” 
 Saka iminungkahi ni Lot : “ Pakisuyo ngayon , ang lunsod na ito ay malapit upang doon tumanan at iyon ay maliit na bagay lamang . 
 Pakisuyo , maaari bang doon ako tumakas ? ” 
 Ano ang tugon ni Jehova ? 
 “ Narito , ako ay nagpapakita sa iyo ng konsiderasyon maging sa bagay na ito , ” ang sabi niya . 
 Isinuko ba ni Jehova ang kaniyang awtoridad ? 
 Hindi naman ! 
 Isinaalang - alang lamang niya ang pakiusap ni Lot at pinagbigyan siya . 
 Kung isa kang magulang , may mga pagkakataon bang isinasaalang - alang mo ang mga kahilingan ng iyong mga anak kapag gumagawa ka ng mga tuntunin sa tahanan ? 
 Ano ang tutulong sa mga bata na maging panatag ? 
 Mangyari pa , dapat malaman ng mga anak hindi lamang ang mga tuntunin kundi pati na rin ang mga parusa kapag nilabag ang mga ito . 
 Kapag napag - usapan na at naunawaan na ang mga parusa , dapat nang ipatupad ang mga tuntunin . 
 Hindi masasabing mahal ng mga magulang ang kanilang mga anak kung palagi nilang ipaaalaala ang tungkol sa parusa at pagkatapos ay hindi naman nila ito gagawin . 
 “ Dahil ang hatol laban sa masamang gawa ay hindi kaagad inilalapat , kung kaya ang puso ng mga anak ng mga tao ay lubusang nakatalaga sa mga iyon upang gumawa ng masama , ” ang sabi ng Bibliya . 
 Totoo , maaaring hindi parusahan ng isang magulang ang bata sa harap ng mga tao o mga kasamahan nito , para hindi naman ito mapahiya . 
 Pero mas magiging panatag ang mga anak at mas igagalang at mamahalin nila ang kanilang mga magulang kapag alam nilang ang “ Oo ” ng kanilang mga magulang ay oo at ang “ Hindi ” ay hindi ​ — kahit na ang kasunod nito ay parusa . ​ — Mateo 5 : 37 . 
 13 , 14 . 
 Paano matutularan ng mga magulang si Jehova sa pagsasanay sa kanilang mga anak ? 
 Upang masabing maibigin ang disiplina , dapat na iangkop ito sa bata . 
 “ Magkaiba ang paraan ng pagdisiplina namin sa aming dalawang anak , ” nagugunita pa ni Pam . 
 “ Ang mabisa sa isa ay hindi mabisa sa isa . ” 
 Ganito naman ang paliwanag ng kaniyang asawang si Larry : “ Matigas ang loob ng aming panganay at sumusunod lamang siya kapag matindi na ang disiplina . 
 Pero ang aming bunso ay sumusunod agad sa isang salita lamang at nakukuha siya sa tingin . ” 
 Oo , inaalam na mabuti ng maibiging mga magulang kung anong disiplina ang pinakamabisa sa bawat isa sa kanilang mga anak . 
 Isang parisan si Jehova sa mga magulang dahil alam niya ang kalakasan at kahinaan ng bawat lingkod niya . 
 Bukod dito , kapag nagpaparusa si Jehova , hindi siya masyadong mahigpit at hindi rin naman masyadong maluwag . 
 Sa halip , palagi niyang dinidisiplina ang kaniyang bayan “ sa wastong antas . ” 
 Mga magulang , alam ba ninyo ang kalakasan at kahinaan ng inyong mga anak ? 
 Ginagamit ba ninyo ang kaalamang iyan sa positibo at maibiging paraan sa pagsasanay sa kanila ? 
 Kung oo , mahal nga ninyo ang inyong mga anak . 
 Himukin Silang Magsabi ng Tunay Nilang Niloloob 
 15 , 16 . 
 Paano mahihimok ng mga magulang ang kanilang mga anak na sabihin ang tunay nilang niloloob , at anong paraan ang mabisa ayon sa mga magulang na Kristiyano ? 
 Ang isa pang pitak ng pag - ibig ay na “ hindi ito nagsasaya sa kalikuan , kundi nakikipagsaya sa katotohanan . ” 
 Paano sasanayin ng mga magulang ang kanilang mga anak na ibigin ang tama at totoo ? 
 Ang isang mahalagang hakbang ay ang himukin ang kanilang mga anak na sabihin ang tunay nilang niloloob , kahit mahirap itong tanggapin ng mga magulang . 
 Mangyari pa , natutuwa ang mga magulang kapag ang iniisip at nararamdaman ng mga bata ay kasuwato ng matuwid na mga pamantayan . 
 Pero kung minsan , nahahalata sa sinasabi ng isang bata na may tendensiya itong gumawa ng masama . 
 Ano ang dapat na maging reaksiyon ng mga magulang ? 
 Baka naman pagalitan na agad nila ang kanilang mga anak dahil sa sinabi ng mga ito . 
 Kung ganito ang magiging reaksiyon ng mga magulang , matututo ang mga bata na sabihin lamang ang mga bagay na iniisip nilang gustong marinig ng mga magulang . 
 Mangyari pa , dapat ituwid agad ang walang - galang na pagsasalita , pero magkaiba ang pagtuturo sa mga bata kung paano makipag - usap nang magalang at ang pagdidikta kung ano ang dapat nilang sabihin . 
 Paano mahihimok ng mga magulang ang mga bata na magsabi ng tunay nilang niloloob ? 
 Si Aleah na binanggit kanina ay nagsabi , “ Para mapanatili ang tapatang pag - uusap , sinisikap naming huwag magalit kapag ang aming mga anak ay may sinasabing hindi namin gusto . ” 
 Isang ama na nagngangalang Tom ang nagsabi : “ Hinimok namin ang aming anak na babae na sabihin ang kaniyang niloloob , kahit na magkaiba ang aming opinyon . 
 Inisip namin na kung palagi na lamang namin siyang kokontrahin agad at basta igigiit ang gusto namin , matatakot siya at matututo nang maglihim . 
 Samantala , mas nakikinig siya sa amin kapag nakikinig kami sa kaniya . ” 
 Mangyari pa , dapat sumunod ang mga anak sa kanilang mga magulang . 
 Ngunit ang tapatang pag - uusap ay nagbibigay ng pagkakataon sa mga magulang na tulungan ang kanilang mga anak na matutong magpaliwanag . 
 Sinabi ni Vincent na may apat na anak : “ Madalas naming pinag - uusapan ang bentaha at disbentaha ng isang situwasyon para makita mismo ng aming mga anak ang pinakamagandang desisyon . 
 Dahil dito , nalilinang ang kanilang kakayahang mag - isip . ” ​ — Kawikaan 1 : 1 - 4 . 
 Sa ano makatitiyak ang mga magulang ? 
 Mangyari pa , walang magulang ang lubos na makapagkakapit ng payo ng Bibliya tungkol sa pagpapalaki ng anak . 
 Magkagayunman , makatitiyak kayong pahahalagahan nang husto ng inyong mga anak ang pagsisikap ninyong sanayin sila sa mapagpasensiya , mabait , at maibiging paraan . 
 Tiyak na pagpapalain ni Jehova ang inyong mga pagsisikap . 
 Hangarin ng lahat ng Kristiyanong mga magulang na matuto ang kanilang mga anak na ibigin si Jehova gaya ng pag - ibig nila sa Kaniya . 
 Paano kaya maaabot ng mga magulang ang napakagandang tunguhing ito ? 
 Tatalakayin sa susunod na artikulo ang ilang espesipikong paraan . 
 Naaalaala Mo Ba ? 
 • Paano nakatutulong ang kaunawaan para magkaroon ng mahabang pagtitiis ang isang magulang ? 
 • Paano nauugnay ang kabaitan sa disiplina ? 
 • Bakit mahalaga ang tapatang pag - uusap ng mga magulang at ng mga anak ? 
 [ Mga larawan sa pahina 23 ] 
 Mga magulang , natatandaan ba ninyo noong mga bata pa kayo ? 
 [ Larawan sa pahina 24 ] 
 Sinisikap ba ninyong magkaroon ng tapatang pakikipag - usap sa inyong mga anak ? 
 Turuan ang Inyong mga Anak na Ibigin si Jehova 
 “ Tulad ng mga palaso sa kamay ng makapangyarihang lalaki , gayon ang mga anak ng kabataan . ” ​ — AWIT 127 : 4 . 
 1 , 2 . 
 Bakit maihahalintulad ang mga anak sa “ mga palaso sa kamay ng makapangyarihang lalaki ” ? 
 NAGHAHANDA na ang mámamanà para patamaan ang kaniyang target . 
 Maingat niyang inilagay ang palaso sa bagting ng busog , at buong - lakas niya itong hinila . 
 Kahit mahirap , matiyaga niyang itinutok sa target ang kaniyang palaso . 
 Saka niya ito pinahilagpos ! 
 Tamaan kaya ng palaso ang target ? 
 Depende ito sa iba’t ibang salik gaya ng husay ng mámamanà , direksiyon ng hangin , at kondisyon ng palaso . 
 Ang mga anak ay inihalintulad ni Haring Solomon sa “ mga palaso sa kamay ng makapangyarihang lalaki . ” 
 Tingnan natin kung paano maaaring ikapit ang ilustrasyong ito . 
 Saglit lamang ang paghila ng mámamanà sa bagting na may palaso . 
 Para tamaan ang target , dapat niya itong pahilagpusin agad . 
 Sa katulad na paraan , maikli lamang ang panahon ng mga magulang para malinang sa kanilang mga anak ang taimtim na pag - ibig kay Jehova . 
 Pagkalipas lamang ng ilang taon , ang mga anak ay maglalakihan na at magsasarili . 
 Tatamaan kaya nila ang target ​ — samakatuwid nga , patuloy kayang iibigin at paglilingkuran ng mga bata ang Diyos kapag nagsasarili na sila ? 
 Depende ito sa maraming salik . 
 Ang tatlo sa mga ito ay ang husay ng magulang , ang kinalakhan ng bata , at kung paano tutugon ang ‘ palaso , ’ o bata , sa pagsasanay sa kaniya . 
 Isa - isahin natin ang bawat salik na ito . 
 Talakayin muna natin ang ilan sa mga katangian ng isang mahusay na magulang . 
 Ang Mahuhusay na Magulang ay Nagpapakita ng Magandang Halimbawa 
 Bakit dapat lakipan ng gawa ang mga salita ng magulang ? 
 Ginawa ni Jesus kung ano ang kaniyang ipinangangaral bilang halimbawa sa mga magulang . 
 Samantala , hinatulan niya ang mga Pariseo na puro salita , kulang naman sa gawa . 
 Para mapasigla ang kanilang mga anak na ibigin si Jehova , dapat na magkasuwato ang sinasabi at ginagawa ng mga magulang . 
 Kung paanong walang - saysay ang isang busog na walang bagting , gayundin naman ang mga salitang walang gawa . ​ — 1 Juan 3 : 18 . 
 Anu - ano ang dapat itanong ng mga magulang sa kanilang sarili , at bakit ? 
 Bakit napakahalaga ng halimbawa ng mga magulang ? 
 Kung paanong natututo ang mga adulto na ibigin ang Diyos mula sa halimbawa ni Jesus , natututo rin ang mga anak na ibigin si Jehova mula sa magandang halimbawa ng kanilang mga magulang . 
 Ang mga kasama ng isang bata ay puwedeng magpatibay sa kaniya o ‘ sumira ng kaniyang kapaki - pakinabang na mga ugali . ’ 
 Sa kalakhang bahagi ng buhay ng isang bata , lalo na sa panahong nagkakaisip na siya , ang pinakamalapit at pinakamaimpluwensiyang kasama niya ay ang kaniyang mga magulang . 
 Kaya dapat tanungin ng mga magulang ang kanilang sarili : ‘ Anong uri ako ng kasama ? 
 Napakikilos ba ang aking mga anak na magkaroon ng kapaki - pakinabang na mga ugali dahil sa aking halimbawa ? 
 Anong halimbawa ang ipinakikita ko pagdating sa napakahalagang mga bagay gaya ng panalangin at pag - aaral ng Bibliya ? ’ 
 Ang Mahuhusay na Magulang ay Nananalanging Kasama ng Kanilang mga Anak 
 Ano ang matututuhan ng mga bata sa mga panalangin ng isang magulang ? 
 Maraming matututuhan ang inyong mga anak tungkol kay Jehova kung makikinig sila sa inyong mga panalangin . 
 Kung maririnig nilang nagpapasalamat kayo sa Diyos bago kumain at nananalangin bago mag - aral ng Bibliya , ano ang kanilang iisipin ? 
 Malamang na matututuhan nilang si Jehova ang nagbibigay ng ating pisikal na mga pangangailangan ​ — kung kaya dapat siyang pasalamatan — ​ at nagtuturo sa atin ng mga katotohanan sa Bibliya . 
 Napakahalaga ng mga leksiyong ito . ​ — Santiago 1 : 17 . 
 Paano matutulungan ng mga magulang ang kanilang mga anak na madamang interesado si Jehova sa bawat isa sa kanila ? 
 Gayunman , kung mananalangin kayong kasama ng inyong pamilya sa ibang mga panahon bukod sa pagkain at pampamilyang pag - aaral ng Bibliya at babanggitin ninyo ang partikular na mga bagay na nakaaapekto sa inyo at sa inyong mga anak , mas marami kayong mapapakinabang . 
 Matutulungan ninyo ang inyong mga anak na madamang si Jehova ay bahagi ng inyong pamilya at may malaking malasakit sa bawat isa sa inyo . 
 Sinabi ng isang ama : “ Mula nang isilang ang aming anak , kasama na namin siyang nananalangin . 
 Habang lumalaki siya , isinasama namin sa panalangin ang tungkol sa tamang pakikisama at iba pang mga bagay tungkol sa kaniya . 
 Araw - araw kaming nananalanging magkakasama hanggang sa makapag - asawa na siya at magsarili . ” 
 Araw - araw din ba kayong nananalangin kasama ang inyong mga anak ? 
 Natutulungan ba ninyo silang ituring si Jehova bilang isang Kaibigan , na hindi lamang naglalaan ng kanilang pisikal at espirituwal na mga pangangailangan kundi nagmamalasakit din sa kanilang emosyonal na pangangailangan ? ​ — Filipos 4 : 6 , 7 . 
 Para maging espesipiko ang mga panalangin ng mga magulang , ano ang dapat nilang malaman ? 
 Mangyari pa , para maging espesipiko ang inyong mga panalangin , dapat na alam ninyo ang nangyayari sa inyong anak . 
 Pansinin ang sinabi ng isang ama na may dalawang anak : “ Tuwing matatapos ang sanlinggo , dalawang bagay ang itinatanong ko sa aking sarili : ‘ Ano kaya ang nasa isip ng aking mga anak nitong nakaraang sanlinggo ? 
 At ano kayang magagandang bagay ang nangyari sa kanila ? ’ ” 
 Mga magulang , itinatanong din ba ninyo ito sa inyong sarili at pagkatapos ay isinasama ang ilan sa mga sagot kapag nananalangin kayo kasama ang inyong mga anak ? 
 Kung oo , tinuturuan ninyo silang hindi lamang manalangin kay Jehova ​ — ang Dumirinig ng panalangin — ​ kundi ibigin din siya . ​ — Awit 65 : 2 . 
 Ang Mahuhusay na Magulang ay Nagpapasigla ng Magagandang Kaugalian sa Pag - aaral 
 Bakit dapat tulungan ng mga magulang ang kanilang mga anak na ugaliin ang pag - aaral ng Salita ng Diyos ? 
 Paano maaapektuhan ng saloobin ng magulang sa pag - aaral ng Bibliya ang kaugnayan ng isang anak sa Diyos ? 
 Para lalong gumanda at magtagal ang anumang ugnayan , ang dalawang indibiduwal ay dapat na hindi lamang nag - uusap kundi nakikinig din naman sa isa’t isa . 
 Masasabing nakikinig tayo kay Jehova kapag nag - aaral tayo ng Bibliya sa tulong ng mga publikasyong inilalaan ng ‘ tapat na alipin . ’ 
 Kaya para matulungan ang kanilang mga anak na magkaroon ng namamalagi at maibiging kaugnayan kay Jehova , dapat silang pasiglahin ng mga magulang na ugaliin ang pag - aaral ng Salita ng Diyos . 
 Paano matutulungan ang mga anak na magkaroon ng magandang kaugalian sa pag - aaral ? 
 Paano matutulungan ang mga anak na magkaroon ng magandang kaugalian sa pag - aaral ? 
 Muli , wala nang hihigit pa sa halimbawa ng magulang . 
 Lagi bang nakikita ng inyong mga anak na gustung - gusto ninyong basahin o pag - aralan ang Bibliya ? 
 Totoo , malamang na abalang - abala kayo sa pag - aasikaso sa inyong mga anak , at baka isipin ninyong wala na kayong panahong magbasa at mag - aral . 
 Pero tanungin ang inyong sarili , ‘ Lagi ba akong nakikita ng aking mga anak na nanonood ng telebisyon ? ’ 
 Kung oo , magagamit mo kaya ang ilan sa panahong iyon para magpakita ng magandang halimbawa sa kanila pagdating sa personal na pag - aaral ? 
 10 , 11 . 
 Bakit dapat magkaroon ang pamilya ng regular na pag - uusap tungkol sa Bibliya ? 
 Ang isa pang praktikal na paraan para matulungan ng mga magulang ang kanilang mga anak na makinig kay Jehova ay sa pamamagitan ng pagkakaroon ng regular na pag - uusap ng pamilya tungkol sa Bibliya . 
 Pero baka itanong ng ilan , ‘ Bakit pa kakailanganin ng mga bata ang pampamilyang pag - aaral gayong regular naman silang isinasama ng kanilang mga magulang sa mga pulong ? ’ 
 Maraming magagandang dahilan . 
 Ipinagkatiwala ni Jehova sa mga magulang ang pangunahing pananagutan na turuan ang kanilang mga anak . 
 Dahil sa pampamilyang pag - aaral ng Bibliya , natututuhan ng mga anak na ang pagsamba ay hindi lamang pormal na ritwal na ginagawa sa publiko , kundi bahagi rin ito ng pribadong buhay ng pamilya . ​ — Deuteronomio 6 : 6 - 9 . 
 Bukod dito , kapag mahusay ang pangangasiwa sa pag - aaral ng pamilya , nalalaman ng mga magulang ang saloobin ng kanilang mga anak tungkol sa espirituwal at moral na mga bagay . 
 Halimbawa , kapag bata pa ang mga anak , magagamit ng mga magulang ang mga publikasyong gaya ng Matuto Mula sa Dakilang Guro . 
 * Sa halos lahat ng parapo sa pantulong na ito sa pag - aaral ng Bibliya , tinatanong ang mga bata kung ano ang kanilang masasabi sa mga paksang pinag - uusapan . 
 Sa pangangatuwiran tungkol sa mga tekstong binanggit sa aklat , matutulungan ng mga magulang ang kanilang mga anak na magkaroon ng kakayahan sa pang - unawa na “ makilala kapuwa ang tama at ang mali . ” ​ — Hebreo 5 : 14 . 
 Paano maibabagay ng mga magulang ang pampamilyang pag - aaral sa pangangailangan ng bata , at ano ang nakita mong mabisang paraan ? 
 Habang lumalaki ang inyong mga anak , ibagay ang pag - aaral ayon sa kanilang mga pangangailangan . 
 Tingnan kung paano tinulungan ng mag - asawa ang kanilang mga tin - edyer na anak na mangatuwiran tungkol sa hinihiling nilang pagpunta sa isang sayawan sa paaralan . 
 Sinabi ng ama : “ Sinabi namin sa aming mga anak na sa isang bahagi ng susunod naming pag - aaral ng pamilya , kunwari kaming mag - asawa ang mga anak , at sila naman ang aming mga magulang . 
 Alinman sa kanila ay puwedeng maging Ama o Ina , pero dapat muna silang magsaliksik tungkol sa paksa at magpapayo sila tungkol sa mga sayawan sa paaralan . ” 
 Ang resulta ? 
 “ Nagulat kami sa aming mga anak ( sa kanilang papel bilang mga magulang ) nang buong - husay nilang maipaliwanag sa amin ( bilang mga anak ) mula sa Bibliya kung bakit hindi tamang pumunta sa sayawan , ” ang patuloy ng ama . 
 “ Ang isa pang ikinahanga namin ay ang ibinigay nilang mga mungkahi kapalit ng pagpunta sa sayawan . 
 Nalaman namin kung ano ang iniisip nila at ang gusto nila , at napakahalaga nito . ” 
 Oo , kailangan ang pagtitiyaga at imahinasyon para mapanatiling regular at napapanahon ang pampamilyang pag - aaral , pero sulit naman ito . ​ — Kawikaan 23 : 15 . 
 Gawing Mapayapa ang Pagsasamahan 
 13 , 14 . ( a ) Paano magagawa ng mga magulang na maging mapayapa ang pagsasamahan ng pamilya ? 
 ( b ) Ano ang magandang ibinubunga ng pag - amin ng magulang na siya’y nagkamali ? 
 Mas malamang na tamaan ng palaso ang target kung itututok at pahihilagpusin ito ng mámamanà kapag maganda ang panahon . 
 Sa katulad na paraan , mas malamang na matuto ang mga bata na ibigin si Jehova kung sisikapin ng mga magulang na maging maganda ang pagsasamahan ng pamilya . 
 “ Ang bunga ng katuwiran ay may binhing inihasik sa ilalim ng mapayapang mga kalagayan para roon sa mga nakikipagpayapaan , ” ang isinulat ni Santiago . 
 Paano magagawa ng mga magulang na maging mapayapa ang pagsasamahan ng pamilya ? 
 Dapat na magmahalang mabuti ang mag - asawa . 
 Kung may pag - ibig at paggalang sa isa’t isa ang mag - asawa , hindi sila mahihirapang turuan ang kanilang mga anak na ibigin at igalang ang iba , pati na si Jehova . 
 Ang pag - ibig at paggalang ay nagdudulot ng kapayapaan . 
 At kung payapa sa isa’t isa ang mag - asawa , mas madali nilang mahaharap ang di - pagkakaunawaang maaaring bumangon sa loob ng pamilya . 
 Mangyari pa , kung paanong walang sakdal na pag - aasawa , wala ring sakdal na pamilya sa lupa sa ngayon . 
 Kung minsan , hindi naipakikita ng mga magulang ang mga bunga ng espiritu kapag nakikitungo sa kanilang mga anak . 
 Kapag nagkagayon , ano ang dapat gawin ng mga magulang ? 
 Kung aaminin nilang nagkamali sila , mababawasan kaya ang paggalang sa kanila ng kanilang anak ? 
 Tingnan natin ang halimbawa ni apostol Pablo . 
 Para siyang ama sa marami . 
 Pero tahasan niyang inaming nagkakamali siya . 
 Magkagayunman , dahil mapagpakumbaba siya at tapat , lalong nadagdagan ang ating paggalang sa kaniya sa halip na mabawasan ito . 
 Sa kabila ng mga pagkukulang ni Pablo , isinulat pa rin niya sa kongregasyon sa Corinto : “ Maging mga tagatulad kayo sa akin , gaya ko naman kay Kristo . ” 
 Kung aaminin mo rin ang iyong mga pagkakamali , malamang na palampasin na lamang ito ng iyong mga anak . 
 15 , 16 . 
 Bakit dapat tulungan ng mga magulang ang kanilang mga anak na ibigin ang kanilang Kristiyanong mga kapatid , at paano ito magagawa ? 
 Ano pa ang magagawa ng mga magulang upang matulungan ang kanilang mga anak na lumaking umiibig kay Jehova ? 
 Sumulat si apostol Juan : “ Kung sasabihin ng sinuman : ‘ Iniibig ko ang Diyos , ’ at gayunma’y napopoot sa kaniyang kapatid , siya ay sinungaling . 
 Sapagkat siya na hindi umiibig sa kaniyang kapatid , na nakita niya , ay hindi makaiibig sa Diyos , na hindi niya nakita . ” 
 Samakatuwid , kapag sinasanay ninyo ang inyong mga anak na ibigin ang kanilang mga kapatid na Kristiyano , natuturuan ninyo silang ibigin ang Diyos . 
 Dapat tanungin ng mga magulang ang kanilang sarili , ‘ Palagi bang maganda ang mga sinasabi ko tungkol sa kongregasyon o puro pamumuna ? ’ 
 Paano mo ito malalaman ? 
 Pakinggan mong mabuti ang sinasabi ng iyong mga anak tungkol sa mga pulong at sa mga kapatid sa kongregasyon . 
 Malamang na gaya rin ng sinasabi mo ang sinasabi nila . 
 Paano matutulungan ng mga magulang ang kanilang mga anak na ibigin ang mga kapatid sa kongregasyon ? 
 Sinabi ni Peter , may dalawang tin - edyer na anak na lalaki : “ Mula nang maliliit pa ang aming mga anak , palagi kaming nag - aanyaya ng mga may - gulang na kapatid sa aming bahay . 
 Masayang - masaya kami habang nagkakainan at nagkukuwentuhan . 
 Ang aming mga anak ay lumaking palaging kahalubilo ng mga taong umiibig kay Jehova , kaya nakita nilang masaya ang buhay ng mga naglilingkod sa Diyos . ” 
 Ganito naman ang sabi ni Dennis na may limang anak na babae , “ Palagi naming pinasisigla ang aming mga anak na makipagkaibigan sa may - edad nang mga payunir sa aming kongregasyon , at hangga’t maaari ay nag - aanyaya kami ng mga naglalakbay na tagapangasiwa kasama ang kanilang asawa . ” 
 Nanaisin mo bang tulungan ang iyong mga anak na ituring nilang kapamilya ang inyong kongregasyon ? ​ — Marcos 10 : 29 , 30 . 
 Ang Pananagutan ng Anak 
 Anong desisyon ang dapat gawin ng mga anak pagdating ng araw ? 
 Balikan natin ang ilustrasyon tungkol sa mámamanà . 
 Kahit mahusay siya , baka hindi pa rin niya matamaan ang target kung baluktot o pilipit ang kaniyang palaso . 
 Mangyari pa , pipiliting ituwid ng mga magulang ang baluktot na palaso , wika nga , sa pamamagitan ng pagsisikap na ituwid ang maling kaisipan ng bata . 
 Pero darating ang araw na ang mga anak na ang magdedesisyon kung hahayaan nilang baluktutin sila ng sanlibutang ito o hahayaan nilang si Jehova ang ‘ magtuwid ng kanilang mga landas . ’ ​ — Kawikaan 3 : 5 , 6 ; Roma 12 : 2 . 
 Ano ang epekto sa iba ng desisyon ng isang bata ? 
 Bagaman mga magulang ang may mabigat na pananagutang magpalaki sa kanilang mga anak sa “ disiplina at pangkaisipang patnubay ni Jehova , ” nakasalalay mismo sa desisyon ng bata ang magiging kinabukasan niya . 
 Kung gayon , mga bata , tanungin ang inyong sarili , ‘ Tatanggapin ko ba ang maibiging pagsasanay ng aking mga magulang ? ’ 
 Kung oo , pinili mo ang pinakamagandang paraan ng buhay . 
 Mapasasaya mo nang husto ang iyong mga magulang . 
 Higit sa lahat , mapasasaya mo ang puso ni Jehova . ​ — Kawikaan 27 : 11 . 
 [ Talababa ] 
 Inilathala ng mga Saksi ni Jehova . 
 Naaalaala Mo Ba ? 
 • Paano makapagpapakita ng magandang halimbawa ang mga magulang pagdating sa panalangin at pag - aaral ng Bibliya ? 
 • Paano magagawa ng mga magulang na maging mapayapa ang pagsasamahan ng pamilya ? 
 • Anong desisyon ang napapaharap sa mga anak , at ano ang epekto nito sa iba ? 
 [ Larawan sa pahina 28 ] 
 Nagpapakita ka ba ng magandang halimbawa sa iyong anak pagdating sa personal na pag - aaral ? 
 [ Larawan sa pahina 29 ] 
 Nagdudulot ng kaligayahan ang mapayapang pagsasamahan ng pamilya 
 “ Ang Inyong Ama ay Maawain ” 
 “ Patuloy na maging maawain , kung paanong ang inyong Ama ay maawain . ” ​ — LUCAS 6 : 36 . 
 1 , 2 . 
 Paano ipinakikita ng mga salita ni Jesus sa mga eskriba at Pariseo at sa kaniyang mga tagasunod na kaayaayang katangian ang pagiging maawain ? 
 ANG Kautusang ibinigay sa pamamagitan ni Moises ay binubuo ng mga 600 batas . 
 Bagaman mahalagang sundin ang mga batas sa Kautusang Mosaiko , mahalaga rin ang pagiging maawain . 
 Isaalang - alang ang sinabi ni Jesus sa mga Pariseo , mga taong hindi maawain sa iba . 
 Sa dalawang pagkakataon , sinaway niya sila , na sinasabi kung ano ang iniutos ng Diyos : “ Ang ibig ko ay awa , at hindi hain . ” 
 Noong malapit nang matapos ang kaniyang ministeryo , sinabi ni Jesus : “ Sa aba ninyo , mga eskriba at mga Pariseo , mga mapagpaimbabaw ! 
 sapagkat ibinibigay ninyo ang ikasampu ng yerbabuena at ng eneldo at ng komino , ngunit winalang - halaga ninyo ang mas mabibigat na bagay ng Kautusan , samakatuwid nga , katarungan at awa at katapatan . ” ​ — Mateo 23 : 23 . 
 Maliwanag na para kay Jesus , napakahalaga ng kaawaan . 
 Sinabi niya sa kaniyang mga tagasunod : “ Patuloy na maging maawain , kung paanong ang inyong Ama ay maawain . ” 
 Subalit para matularan ang Diyos may kaugnayan dito , dapat nating malaman kung ano ang tunay na kaawaan . 
 Bukod diyan , kapag naunawaan natin ang mga kapakinabangan ng pagiging maawain , mapapakilos tayo nito na higit na linangin ang katangiang ito sa ating buhay . 
 Pagpapakita ng Awa sa mga Nangangailangan 
 Bakit dapat nating pag - aralan ang halimbawa ni Jehova para malaman kung ano ang tunay na kaawaan ? 
 Umawit ang salmista : “ Si Jehova ay magandang - loob at maawain , mabagal sa pagkagalit at dakila sa maibiging - kabaitan . 
 Si Jehova ay mabuti sa lahat , at ang kaniyang kaawaan ay nasa lahat ng kaniyang mga gawa . ” 
 Si Jehova “ ang Ama ng magiliw na kaawaan at ang Diyos ng buong kaaliwan . ” 
 Ang kaawaan ay pagpapakita ng kabaitan at simpatiya sa iba . 
 Ito ay mahalagang aspekto ng personalidad ng Diyos . 
 Ang kaniyang halimbawa at mga tagubilin ay makatutulong sa atin para malaman kung ano ang tunay na kaawaan . 
 Ano ang matututuhan natin sa Isaias 49 : 15 hinggil sa kaawaan ? 
 Ganito ang sinabi ni Jehova sa Isaias 49 : 15 : “ Malilimutan ba ng asawang babae ang kaniyang pasusuhin anupat hindi niya kahahabagan ang anak ng kaniyang tiyan ? ” 
 Ang mga salitang Hebreo na may malapit na kaugnayan sa salitang ginamit sa tekstong ito na isinaling “ kahahabagan ” ay nauugnay sa kaawaang binabanggit sa Awit 145 : 8 , 9 , na sinipi sa sinundang parapo . 
 Ang damdaming nag - uudyok kay Jehova na maging maawain ay inihambing sa magiliw na damdaming likas na nadarama ng nagpapasusong ina sa kaniyang anak . 
 Marahil ay gutom ang sanggol o may iba pa itong pangangailangan . 
 Dahil sa pagkahabag o pagkadama ng simpatiya , aasikasuhin ng ina ang pangangailangan ng kaniyang sanggol . 
 Ganiyan ang nadarama ni Jehova sa mga pinagpapakitaan niya ng awa . 
 Paano ipinakita ni Jehova sa Israel na siya ay “ mayaman sa awa ” ? 
 Bagaman kapuri - puri ang mahabag sa iba , mas kapuri - puri ang kumilos para tulungan ang nangangailangan . 
 Isaalang - alang kung paano tumugon si Jehova nang maging alipin sa Ehipto ang kaniyang mga mananamba mga 3,500 taon na ang nakalipas . 
 Sinabi niya kay Moises : “ Walang pagsalang nakita ko ang kapighatian ng aking bayan na nasa Ehipto , at narinig ko ang kanilang daing dahilan doon sa mga sapilitang nagpapatrabaho sa kanila ; sapagkat nalalaman kong lubos ang kirot na kanilang tinitiis . 
 At bababa ako upang hanguin sila mula sa kamay ng mga Ehipsiyo at upang iahon sila mula sa lupaing iyon tungo sa isang lupaing mabuti at maluwang , sa isang lupaing inaagusan ng gatas at pulot - pukyutan . ” 
 Mga 500 taon pagkatapos palayain ang mga Israelita mula sa Ehipto , ipinaalaala sa kanila ni Jehova : “ Ako ang nag - ahon sa Israel mula sa Ehipto at nagligtas sa inyo mula sa kamay ng Ehipto at mula sa kamay ng lahat ng mga kaharian na sumisiil sa inyo . ” 
 Dahil sa pagsuway ng mga Israelita sa matuwid na mga pamantayan ng Diyos , madalas na dumaranas sila ng kagipitan . 
 Pero nahabag sa kanila si Jehova at paulit - ulit niya silang inililigtas . 
 Ipinakikita nito kung paano tumutugon ang maibiging Diyos sa mga nangangailangan , sa mga nasa panganib , o nasa kagipitan . 
 Si Jehova ay “ mayaman sa awa . ” ​ — Efeso 2 : 4 . 
 Paano tinularan ni Jesu - Kristo ang kaniyang Ama sa pagpapakita ng awa ? 
 Noong siya’y naririto pa sa lupa , lubusang tinularan ni Jesu - Kristo ang kaniyang Ama sa pagpapakita ng awa . 
 Paano tumugon si Jesus nang mamanhik sa kaniya ang dalawang bulag na lalaki , na nagsasabi : “ Panginoon , maawa ka sa amin , Anak ni David ” ? 
 Nagmamakaawa sila kay Jesus na makahimalang isauli ang kanilang paningin . 
 Ginawa naman ito ni Jesus , pero hindi basta para makagawa lamang ng himala . 
 “ Sa pagkahabag , ” ang sabi ng Bibliya , “ hinipo ni Jesus ang kanilang mga mata , at kaagad silang nagkaroon ng paningin . ” 
 Pagkahabag ang nagpakilos kay Jesus na gumawa ng maraming himala na isauli ang paningin ng mga bulag , palayain ang mga inaalihan ng demonyo , pagalingin ang mga may ketong , at tulungan ang mga magulang na may mga anak na nagdurusa . ​ — Mateo 9 : 27 ; 15 : 22 ; 17 : 15 ; Marcos 5 : 18 , 19 ; Lucas 17 : 12 , 13 . 
 Ano ang matututuhan natin sa halimbawa ng Diyos na Jehova at ng kaniyang Anak hinggil sa kaawaan ? 
 Ipinakikita ng halimbawa ng Diyos na Jehova at ni Jesu - Kristo na may dalawang aspekto ang kaawaan ​ — pagkadama ng simpatiya o habag sa mga nangangailangan at pagkilos upang tulungan ang mga ito . 
 Kailangan ang dalawang aspektong ito para masabing maawain ang isa . 
 Sa Kasulatan , ang kaawaan ay madalas na tumutukoy sa pagpapakita ng kabaitan sa mga nangangailangan . 
 Pero paano ipinakikita ang kaawaan sa hudisyal na kaso ? 
 Nasasangkot ba rito ang hindi paglalapat ng parusa ? 
 Pagpapakita ng Awa sa mga Nagkasala 
 8 , 9 . 
 Paano pinagpakitaan ng awa si David nang magkasala sila ni Bat - sheba ? 
 Isaalang - alang ang nangyari matapos kausapin ni propeta Natan si Haring David ng sinaunang Israel hinggil sa pangangalunya nito kay Bat - sheba . 
 Nanalangin ang nagsisising si David : “ Pagpakitaan mo ako ng lingap , O Diyos , ayon sa iyong maibiging - kabaitan . 
 Ayon sa kasaganaan ng iyong kaawaan ay pawiin mo ang aking mga pagsalansang . 
 Lubusan mo akong hugasan mula sa aking kamalian , at linisin mo ako mula sa aking kasalanan . 
 Sapagkat alam ko ang aking mga pagsalansang , at ang aking kasalanan ay laging nasa harap ko . 
 Laban sa iyo , sa iyo lamang , ako ay nagkasala , at ang masama sa iyong paningin ay nagawa ko . ” ​ — Awit 51 : 1 - 4 . 
 Sising - sisi si David . 
 Pinatawad ni Jehova ang kaniyang kasalanan at naglapat ng mas magaan na parusa kaysa sa nararapat sa kanila ni Bat - sheba . 
 Ayon sa Kautusang Mosaiko , dapat patayin sina David at Bat - sheba . 
 Bagaman naranasan nila ang lahat ng epekto ng kanilang kasalanan , hindi sila pinatay . 
 Kasama sa awa ng Diyos ang pagpapatawad sa kasalanan . 
 Pero naglalapat din siya ng angkop na parusa . 
 Bagaman maawain si Jehova kapag humahatol , bakit hindi natin dapat abusuhin ang kaniyang awa ? 
 Yamang “ sa pamamagitan ng isang tao [ si Adan ] ang kasalanan ay pumasok sa sanlibutan ” at “ ang kabayaran na ibinabayad ng kasalanan ay kamatayan , ” nararapat mamatay ang lahat ng tao . 
 Laking pasasalamat natin na nagpapakita si Jehova ng kaawaan kapag humahatol siya ! 
 Subalit tandaan na hindi natin dapat abusuhin ang awa ng Diyos . 
 “ Ang lahat ng . . . mga daan [ ni Jehova ] ay katarungan , ” ang sabi sa Deuteronomio 32 : 4 . 
 Sa pagpapakita ng awa , hindi ipinagwawalang - bahala ng Diyos ang kaniyang sakdal na pamantayan ng katarungan . 
 Paano ipinakita ni Jehova ang katarungan sa kaniyang pakikitungo kay David nang magkasala sila ni Bat - sheba ? 
 Bago pagaanin ang hatol na kamatayan sa kaso nina David at Bat - sheba , dapat munang patawarin ang kanilang kasalanan . 
 Hindi awtorisado ang mga Israelitang hukom na gawin ito . 
 Kung sila ang hahawak ng kaso , malamang na kamatayan ang igagawad nilang hatol . 
 Iyan ang hinihiling ng Kautusan . 
 Pero dahil sa pakikipagtipan ni Jehova kay David , tiningnan Niya kung may basehan para patawarin si David . 
 Kaya ipinasiya ng Diyos na Jehova , ang “ Hukom ng buong lupa ” at “ tagasuri ng puso , ” na siya mismo ang humawak ng kaso . 
 May kakayahan ang Diyos na basahin ang puso ni David , alamin kung tunay itong nagsisisi , at patawarin ito . 
 Paano maaaring makinabang ang makasalanang mga tao sa kaawaan ng Diyos ? 
 Ipinakita ni Jehova ang kaniyang awa sa atin nang gumawa siya ng paraan para mapalaya tayo sa minanang kasalanan at kamatayan . 
 Kasuwato ito ng kaniyang katarungan . 
 Upang mapatawad ang mga kasalanan nang hindi nilalabag ang pamantayan ng katarungan , inilaan ni Jehova ang haing pantubos ng kaniyang Anak , si Jesu - Kristo . 
 Ito ang pinakadakilang kapahayagan ng kaawaan . 
 Upang makinabang sa kaawaan ng Diyos , na makapagliligtas sa atin mula sa parusang kamatayan dulot ng minanang kasalanan , dapat tayong ‘ manampalataya sa Anak . ’ ​ — Juan 3 : 16 , 36 . 
 Isang Diyos ng Kaawaan at Katarungan 
 13 , 14 . 
 Pinagagaan ba ng kaawaan ng Diyos ang kaniyang katarungan ? 
 Ipaliwanag . 
 Bagaman hindi nilalabag ng kaawaan ni Jehova ang kaniyang pamantayan ng katarungan , nakaaapekto ba ang kaawaan sa kaniyang katarungan sa paanuman ? 
 Pinagagaan ba ng kaawaan ang katarungan ng Diyos ? 
 Ang sagot ay hindi . 
 Ganito ang sinabi ni Jehova sa mga Israelita sa pamamagitan ni propeta Oseas : “ Ipakikipagtipan kita sa akin hanggang sa panahong walang takda , at ipakikipagtipan kita sa akin sa katuwiran at sa katarungan at sa maibiging - kabaitan at sa kaawaan . ” 
 Maliwanag na ipinakikita ng mga salitang ito na ang awa ni Jehova ay palaging kasuwato ng iba pa niyang katangian , pati na ang katarungan . 
 Si Jehova ay “ isang Diyos na maawain at magandang - loob , . . . nagpapaumanhin sa kamalian at pagsalansang at kasalanan , ngunit sa anumang paraan ay wala siyang pinaliligtas sa kaparusahan . ” 
 Si Jehova ay isang Diyos ng kaawaan at katarungan . 
 Ganito ang sinabi ng Bibliya tungkol sa kaniya : “ Ang Bato , sakdal ang kaniyang gawa , sapagkat ang lahat ng kaniyang mga daan ay katarungan . ” 
 Sakdal ang katarungan ng Diyos , gayundin ang kaniyang kaawaan . 
 Hindi nakahihigit ang kaawaan sa katarungan ni ang katarungan sa kaawaan . 
 Hindi pinagagaan ng kaawaan ang kaniyang katarungan . 
 Sa halip , lubusang magkasuwato ang dalawang katangiang ito . 
 15 , 16 . ( a ) Paano natin nalaman na hindi malupit ang katarungan ng Diyos ? 
 ( b ) Sa ano makatitiyak ang mga mananamba ni Jehova kapag inilapat na niya ang kaniyang hatol sa masamang sistemang ito ng mga bagay ? 
 Hindi malupit ang katarungan ni Jehova . 
 Karaniwan nang batas ang nasasangkot sa katarungan , at kadalasan nang kasama sa paghatol ang paglalapat ng nararapat na kaparusahan sa mga lumalabag sa batas . 
 Pero bahagi rin ng makadiyos na katarungan ang pagliligtas sa mga karapat - dapat . 
 Halimbawa , nang wasakin ang masasamang lunsod ng Sodoma at Gomorra , iniligtas ang patriyarkang si Lot at ang dalawa niyang anak na babae . ​ — Genesis 19 : 12 - 26 . 
 Makapagtitiwala tayo na kapag inilapat na ni Jehova ang kaniyang hatol sa masamang kasalukuyang sistema ng mga bagay , ang “ malaking pulutong ” ng tunay na mga mananamba , na ‘ naglaba ng kanilang mahahabang damit at pinaputi ang mga iyon sa dugo ng Kordero , ’ ay ililigtas . 
 Sa gayon , ‘ lalabas sila mula sa malaking kapighatian . ’ ​ — Apocalipsis 7 : 9 - 14 . 
 Bakit Dapat Maging Maawain ? 
 Ano ang isang pangunahing dahilan ng pagiging maawain ? 
 Natutuhan natin mula sa halimbawa ni Jehova at ni Jesu - Kristo kung ano ang tunay na kaawaan . 
 Sinasabi sa atin ng Kawikaan 19 : 17 ang isang pangunahing dahilan kung bakit dapat tayong maging maawain : “ Siyang nagpapakita ng lingap sa maralita ay nagpapautang kay Jehova , at ang kaniyang pakikitungo ay babayaran Niya sa kaniya . ” 
 Nalulugod si Jehova kapag tinutularan natin siya at ang kaniyang Anak sa pamamagitan ng pagpapakita ng awa sa iba . 
 At napasisigla rin natin ang iba na maging maawain , dahil kung tayo’y maawain sa iba , malamang na magiging maawain din sila sa atin . ​ — Lucas 6 : 38 . 
 Bakit tayo dapat magsikap na maging maawain ? 
 Saklaw ng kaawaan ang maraming magagandang katangian gaya ng kagandahang - loob , pag - ibig , kabaitan , at kabutihan . 
 Ang pagkadama ng kaawaan o simpatiya ay nagpapakilos sa isa na tumulong sa mga nangangailangan . 
 Bagaman hindi pinagagaan ng makadiyos na kaawaan ang katarungan , si Jehova ay mabagal sa pagkagalit at nagtitiis upang mabigyan ng sapat na panahon ang mga gumagawa ng masama na magsisi . 
 Kaya nauugnay ang kaawaan sa mahabang pagtitiis . 
 Samakatuwid , kapag nagpapakita tayo ng awa sa iba , malilinang natin ang maraming kaayaayang katangian ​ — pati na ang iba’t ibang aspekto ng mga bunga ng espiritu ng Diyos — ​ yamang saklaw ng kaawaan ang mga katangiang ito . 
 Napakahalaga ngang magsikap na maging maawain ! 
 “ Maligaya ang mga Maawain ” 
 19 , 20 . 
 Sa anong paraan ang awa ay matagumpay na nagbubunyi laban sa hatol ? 
 Sinasabi sa atin ng alagad na si Santiago kung bakit dapat tayong palaging magpakita ng awa sa iba . 
 Sumulat siya : “ Ang awa ay matagumpay na nagbubunyi laban sa hatol . ” 
 Tinutukoy rito ni Santiago ang kaawaang ipinakikita ng isang mananamba ni Jehova sa iba . 
 Matagumpay na nagbubunyi ito laban sa hatol sa diwa na kapag sumapit ang panahon na ang isa ay “ magsusulit sa Diyos para sa kaniyang sarili , ” isasaalang - alang ni Jehova ang ipinakitang kaawaan ng taong iyon sa iba at patatawarin siya batay sa haing pantubos ng Kaniyang Anak . 
 Walang - alinlangang isa sa mga dahilan kung bakit pinagpakitaan ng awa si David nang magkasala siya kay Bat - sheba ay sapagkat siya mismo ay maawain . 
 Sa kabilang dako naman , “ ang hindi nagpapakita ng awa ay tatanggap ng kaniyang hatol nang walang awa . ” 
 Hindi nga kataka - taka na ang “ mga walang - awa ” ay kabilang sa mga itinuturing ng Diyos na “ karapat - dapat sa kamatayan ” ! ​ — Roma 1 : 31 , 32 . 
 Sa kaniyang Sermon sa Bundok , sinabi ni Jesus : “ Maligaya ang mga maawain , yamang sila ay pagpapakitaan ng awa . ” 
 Tunay ngang idiniriin ng mga salitang ito na dapat maging maawain ang mga naghahangad na makamit ang awa ng Diyos ! 
 Tatalakayin sa susunod na artikulo kung paano natin maipapakita ang kaawaan sa ating pang - araw - araw na buhay . 
 Ano ang Natutuhan Mo ? 
 • Ano ang kaawaan ? 
 • Sa anu - anong paraan naipakikita ang kaawaan ? 
 • Bakit masasabing si Jehova ay isang Diyos ng kaawaan at katarungan ? 
 • Bakit tayo dapat maging maawain ? 
 [ Larawan sa pahina 21 ] 
 Ang magiliw na damdamin ni Jehova para sa mga nangangailangan ay katulad ng nadarama ng isang ina sa kaniyang sanggol 
 [ Larawan sa pahina 23 ] 
 Ano ang matututuhan natin hinggil sa kaawaan mula sa mga himala ni Jesus ? 
 [ Larawan sa pahina 24 ] 
 Nilabag ba ni Jehova ang pamantayan ng kaniyang katarungan nang pagpakitaan niya ng awa si David ? 
 [ Larawan sa pahina 25 ] 
 Ang kaawaan ng Diyos sa makasalanang mga tao ay kasuwato ng kaniyang katarungan 
 Kung Paano Magpapakita ng Awa 
 “ Gumawa tayo ng mabuti sa lahat , ngunit lalo na roon sa mga may kaugnayan sa atin sa pananampalataya . ” ​ — GALACIA 6 : 10 . 
 1 , 2 . 
 Ano ang matututuhan natin sa talinghaga tungkol sa madamaying Samaritano hinggil sa kaawaan ? 
 HABANG nakikipag - usap kay Jesus , isang lalaking bihasa sa Kautusan ang nagtanong sa kaniya : “ Sino ba talaga ang aking kapuwa ? ” 
 Bilang sagot , inilahad ni Jesus ang talinghagang ito : “ Isang tao ang bumababa mula sa Jerusalem patungong Jerico at nahulog sa kamay ng mga magnanakaw , na siya ay kapuwa hinubaran at pinaghahampas , at nagsialis , na iniwan siyang halos patay na . 
 At , nagkataon naman , isang saserdote ang bumababa sa daang iyon , ngunit , nang makita siya nito , dumaan ito sa kabilang tabi . 
 Gayundin , ang isang Levita rin , nang makababa ito sa dakong iyon at makita siya , ay dumaan sa kabilang tabi . 
 Ngunit isang Samaritano na naglalakbay sa daang iyon ang dumating sa kaniya at , sa pagkakita sa kaniya , siya ay nahabag . 
 Kaya nilapitan niya siya at tinalian ang kaniyang mga sugat , na binubuhusan iyon ng langis at alak . 
 Nang magkagayon ay isinakay niya siya sa kaniyang sariling hayop at dinala siya sa isang bahay - tuluyan at inalagaan siya . 
 At nang sumunod na araw ay naglabas siya ng dalawang denario , ibinigay iyon sa may - ari ng bahay - tuluyan , at sinabi , ‘ Alagaan mo siya , at anuman ang gugugulin mo bukod pa rito , babayaran ko sa iyo pagbalik ko rito . ’ ” 
 Pagkatapos ay itinanong ni Jesus sa kaniyang tagapakinig : “ Sino sa tatlong ito sa wari mo ang naging kapuwa ng taong nahulog sa kamay ng mga magnanakaw ? ” 
 Sumagot ang lalaki : “ Ang isa na kumilos nang may awa sa kaniya . ” ​ — Lucas 10 : 25 , 29 - 37a . 
 Napakalinaw ngang makikita sa pagtulong ng Samaritano sa nasugatang lalaki kung ano ang tunay na kaawaan ! 
 Palibhasa’y nahabag , kumilos ang Samaritano para tulungan ang lalaki . 
 Bukod diyan , hindi naman kilala ng Samaritano ang lalaking iyon . 
 Ang tunay na maawain ay tumutulong sa lahat ng tao , anuman ang kanilang lahi , relihiyon , o kultura . 
 Pagkatapos banggitin ang ilustrasyon hinggil sa madamaying Samaritano , pinayuhan ni Jesus ang kaniyang tagapakinig : “ Humayo ka at gayundin ang gawin mo . ” 
 Maaari nating sundin ang payong iyan at sikaping maging maawain sa iba . 
 Pero paano ? 
 Sa anu - anong paraan natin maipapakita ang kaawaan sa ating pang - araw - araw na buhay ? 
 “ Kung ang Isang Kapatid . . . ay Nasa Hubad na Kalagayan ” 
 3 , 4 . 
 Bakit tayo dapat higit na magpakita ng kaawaan sa loob ng kongregasyong Kristiyano ? 
 “ Habang tayo ay may panahong kaayaaya para rito , ” ang sabi ni apostol Pablo , “ gumawa tayo ng mabuti sa lahat , ngunit lalo na roon sa mga may kaugnayan sa atin sa pananampalataya . ” 
 Kung gayon , isaalang - alang muna natin kung paano natin maipapakita ang awa sa ating mga kapananampalataya sa iba’t ibang paraan . 
 Nang payuhan niya ang mga tunay na Kristiyano na maging maawain sa isa’t isa , sumulat ang alagad na si Santiago : “ Ang hindi nagpapakita ng awa ay tatanggap ng kaniyang hatol nang walang awa . ” 
 Ipinakikita ng konteksto ng kinasihang mga salitang ito ang ilang paraan kung paano natin maipapakita ang kaawaan . 
 Halimbawa , ganito ang mababasa natin sa Santiago 1 : 27 : “ Ang anyo ng pagsamba na malinis at walang dungis sa pangmalas ng ating Diyos at Ama ay ito : alagaan ang mga ulila at mga babaing balo sa kanilang kapighatian , at ingatan ang sarili na walang batik mula sa sanlibutan . ” 
 Sinasabi naman sa Santiago 2 : 15 , 16 : “ Kung ang isang kapatid na lalaki o isang kapatid na babae ay nasa hubad na kalagayan at nagkukulang ng pagkaing sapat para sa araw , gayunman ay sinasabi sa kanila ng isa sa inyo : ‘ Yumaon kayong payapa , magpainit kayo at magpakabusog , ’ ngunit hindi ninyo sila binibigyan ng mga pangangailangan para sa kanilang katawan , ano nga ang pakinabang dito ? ” 
 5 , 6 . 
 Sa anu - anong paraan natin maipapakita ang awa sa mga kakongregasyon natin ? 
 Ang pangangalaga sa iba at pagtulong sa mga nangangailangan ay isang pagkakakilanlan ng tunay na relihiyon . 
 Sa ating paraan ng pagsamba , hindi sapat na basta sabihin lamang natin na sana’y bumuti ang kanilang kalagayan . 
 Sa halip , pinakikilos tayo ng magiliw na pagkahabag na tulungan ang mga lubhang nangangailangan . 
 Oo , ang paghahanda ng pagkain para sa maysakit , pagtulong sa may - edad na sa mga gawaing - bahay , pagsundo at paghahatid sa mga kapatid sa mga Kristiyanong pagpupulong kung kinakailangan , at ang hindi pagmamaramot sa mga nararapat tulungan ay ilan sa mga paraan upang maipakita natin ang ating awa sa iba . ​ — Deuteronomio 15 : 7 - 10 . 
 Mas mahalaga sa pagbibigay ng materyal na tulong ang pagbibigay ng espirituwal na tulong sa mga miyembro ng lumalaking kongregasyong Kristiyano . 
 Pinapayuhan tayo na “ magsalita nang may pang - aliw sa mga kaluluwang nanlulumo , alalayan ang mahihina . ” 
 Pinasisigla ang “ matatandang babae ” na maging “ mga guro ng kabutihan . ” 
 Ganito ang sinasabi ng Bibliya tungkol sa mga tagapangasiwang Kristiyano : “ Ang bawat isa ay magiging gaya ng taguang dako sa hangin at dakong kublihan sa bagyong maulan . ” ​ — Isaias 32 : 2 . 
 Ano ang matututuhan natin hinggil sa pagpapakita ng awa sa iba mula sa mga alagad sa Antioquia ng Sirya ? 
 Bukod sa pangangalaga sa mga babaing balo , ulila , at sa mga nangangailangan ng tulong at pampatibay - loob sa lokal na mga kongregasyon , may mga pagkakataong gumagawa ng kaayusan ang mga kongregasyon noong unang siglo upang tulungan ang mga kapananampalatayang nasa ibang mga lugar . 
 Halimbawa , nang ihula ni propeta Agabo na “ isang malaking taggutom ang malapit nang dumating sa buong tinatahanang lupa , ” ang mga alagad sa Antioquia ng Sirya ay “ nagpasiya , bawat isa sa kanila ayon sa makakayanan ng sinuman , na magpadala ng tulong bilang paglilingkod sa mga kapatid na nakatira sa Judea . ” 
 Ang tulong na ito ay ipinadala sa matatanda roon “ sa pamamagitan ng kamay nina Bernabe at Saul . ” 
 Kumusta naman sa ngayon ? 
 “ Ang tapat at maingat na alipin ” ay nag - oorganisa ng mga komite sa pagtulong para asikasuhin ang mga pangangailangan ng ating mga kapatid na maaaring naapektuhan ng mga likas na kasakunaan , gaya ng mga bagyo , lindol , o tsunami . 
 Kapag kusa nating ginagamit ang ating panahon , lakas , at ari - arian upang suportahan ang gayong mga kaayusan , nagpapakita tayo ng awa sa iba . 
 “ Kung Patuloy Kayong Nagpapakita ng Paboritismo ” 
 Paano nagiging salungat ang paboritismo sa kaawaan ? 
 Nagbabala si Santiago laban sa isang pag - uugali na salungat sa kaawaan at sa “ makaharing kautusan ” ng pag - ibig . 
 Sumulat siya : “ Kung patuloy kayong nagpapakita ng paboritismo , kayo ay gumagawa ng kasalanan , sapagkat sinasaway kayo ng kautusan bilang mga mananalansang . ” 
 Kapag nagpapakita tayo ng paboritismo sa mga mayayaman o prominente , maaaring hindi na natin gaanong mapansin ang “ daing ng maralita . ” 
 Hinahadlangan ng paboritismo ang pagiging maawain . 
 Kaya kung tayo ay maawain , hindi tayo magtatangi . 
 Bakit hindi naman mali na magpakita ng pantanging pagpapahalaga sa mga karapat - dapat ? 
 Yamang hindi tayo dapat magtangi , nangangahulugan ba ito na hindi na rin tayo dapat magpakita ng pantanging pagpapahalaga sa iba ? 
 Hindi naman . 
 Hinggil sa kaniyang kapuwa manggagawa na si Epafrodito , sumulat si apostol Pablo sa mga Kristiyano sa Filipos : “ Patuloy ninyong ituring na mahalaga ang gayong uri ng mga tao . ” 
 Bakit ? 
 “ Sapagkat dahil sa gawain ng Panginoon ay napasabingit siya ng kamatayan , na inilalantad sa panganib ang kaniyang kaluluwa , nang sa gayon ay lubusan niyang mapunan ang inyong pagiging wala rito upang mag - ukol ng pribadong paglilingkod sa akin . ” 
 Ang tapat na paglilingkod ni Epafrodito ay nararapat pahalagahan . 
 Bukod diyan , mababasa natin sa 1 Timoteo 5 : 17 : “ Ang matatandang lalaki na namumuno sa mahusay na paraan ay kilalaning karapat - dapat sa dobleng karangalan , lalo na yaong mga nagpapagal sa pagsasalita at pagtuturo . ” 
 Nararapat din namang pahalagahan ang mga indibiduwal na may ganitong mabubuting espirituwal na katangian . 
 Ang gayong pantanging pagpapahalaga sa iba ay hindi paboritismo . 
 ‘ Ang Karunungan Mula sa Itaas ay Punô ng Awa ’ 
 Bakit natin dapat kontrolin ang ating dila ? 
 Ganito ang sinabi ni Santiago tungkol sa dila : “ Isang di - masupil at nakapipinsalang bagay , ito ay punô ng nakamamatay na lason . 
 Sa pamamagitan nito ay pinapagpapala natin si Jehova , ang Ama mismo , gayunman sa pamamagitan nito ay isinusumpa natin ang mga tao na umiral ‘ sa wangis ng Diyos . ’ 
 Mula sa iisang bibig ay lumalabas ang pagpapala at pagsumpa . ” 
 Salig dito , sinabi pa ni Santiago : “ Kung kayo ay may mapait na paninibugho at hilig na makipagtalo sa inyong mga puso , huwag kayong magyabang at magsinungaling laban sa katotohanan . 
 Hindi ito ang karunungan na bumababa mula sa itaas , kundi yaong makalupa , makahayop , makademonyo . 
 Sapagkat kung saan may paninibugho at hilig na makipagtalo , naroon ang kaguluhan at bawat buktot na bagay . 
 Ngunit ang karunungan mula sa itaas una sa lahat ay malinis , pagkatapos ay mapayapa , makatuwiran , handang sumunod , punô ng awa at mabubuting bunga , hindi gumagawa ng pagtatangi - tangi , hindi mapagpaimbabaw . ” ​ — Santiago 3 : 8 - 10a , 14 - 17 . 
 Paano natin ipinakikita ang kaawaan kapag ginagamit natin ang ating dila ? 
 Kaya nakikita sa paggamit natin ng ating dila kung mayroon tayong karunungan na “ punô ng awa . ” 
 Paano kung dahil sa inggit o hilig na makipagtalo ay magmalaki tayo , magsinungaling , o kaya’y magkalat ng nakapipinsalang tsismis ? 
 Ganito ang sinabi sa Awit 94 : 4 : “ Ang lahat ng nagsasagawa ng bagay na nakasasakit ay nagyayabang tungkol sa kanilang sarili . ” 
 At kaydaling sirain ng mapaminsalang usapan ang mabuting reputasyon ng isang inosente ! 
 Karagdagan pa , isip - isipin ang pinsalang maidudulot ng “ bulaang saksi [ na ] nagbubunsod ng mga kasinungalingan . ” 
 Pagkatapos talakayin ang maling paggamit sa dila , sinabi ni Santiago : “ Hindi wasto , mga kapatid ko , na ang mga bagay na ito ay patuloy na mangyari nang ganito . ” 
 Kung tunay tayong maawain , gagamitin natin ang ating dila sa malinis , mapayapa , at makatuwirang paraan . 
 Sinabi ni Jesus : “ Sinasabi ko sa inyo na bawat pananalitang hindi mapakikinabangan na sinasalita ng mga tao , magsusulit sila may kinalaman doon sa Araw ng Paghuhukom . ” 
 Napakahalaga ngang ipakita natin ang kaawaan kapag ginagamit natin ang ating dila ! 
 ‘ Patawarin ang mga Tao sa Kanilang mga Pagkakamali ’ 
 12 , 13 . ( a ) Ano ang matututuhan natin hinggil sa kaawaan mula sa talinghaga ng aliping may malaking utang sa kaniyang panginoon ? 
 ( b ) Ano ang ibig sabihin ng sinabi ni Jesus na patawarin ang ating kapatid nang “ hanggang sa pitumpu’t pitong ulit ” ? 
 Ang isa pang paraan para maipakita natin ang kaawaan ay matututuhan natin sa talinghaga ni Jesus hinggil sa aliping may utang na 60,000,000 denario sa kaniyang panginoon na isang hari . 
 Palibhasa’y walang kakayahang bayaran ang utang , nagmakaawa ang alipin . 
 “ Sa pagkahabag , ” kinansela ng panginoon ang utang ng alipin . 
 Pero nang lumabas ang aliping ito at makita ang isang kapuwa alipin na may utang sa kaniya na sandaang denario lamang , walang - awa niyang ipinabilanggo ito . 
 Nang malaman ng panginoon ang nangyari , ipinatawag niya ang pinatawad na alipin at sinabi rito : “ Balakyot na alipin , kinansela ko ang lahat ng utang na iyon para sa iyo , nang mamanhik ka sa akin . 
 Hindi ba dapat na ikaw naman ay maawa sa iyong kapuwa alipin , kung paanong ako rin ay naawa sa iyo ? ” 
 Dahil dito , ipinadala ng panginoon ang alipin sa mga tagapagbilanggo . 
 Tinapos ni Jesus ang kaniyang talinghaga sa pagsasabi : “ Sa katulad na paraan din makikitungo sa inyo ang aking makalangit na Ama kung hindi kayo magpapatawad mula sa inyong mga puso , ang bawat isa sa kaniyang kapatid . ” ​ — Mateo 18 : 23 - 35 . 
 Tunay ngang idiniriin ng binanggit na talinghaga na kasama sa pagpapakita ng kaawaan ang pagiging handang magpatawad ! 
 Pinatatawad ni Jehova ang malaking utang natin sa kaniya ​ — ang ating mga kasalanan . 
 Hindi ba’t dapat din nating ‘ patawarin ang mga tao sa kanilang mga pagkakamali ’ ? 
 Bago inilahad ni Jesus ang talinghaga hinggil sa walang - awang alipin , tinanong siya ni Pedro : “ Panginoon , ilang ulit na magkakasala ang aking kapatid laban sa akin at magpapatawad ako sa kaniya ? 
 Hanggang sa pitong ulit ? ” 
 Sumagot si Jesus : “ Sinasabi ko sa iyo , hindi , Hanggang sa pitong ulit , kundi , Hanggang sa pitumpu’t pitong ulit . ” 
 Oo , ang maawain ay handang magpatawad nang “ hanggang sa pitumpu’t pitong ulit , ” o nang walang takdang bilang . 
 Ayon sa Mateo 7 : 1 - 4 , paano natin maipapakita sa araw - araw ang kaawaan ? 
 Sa Sermon sa Bundok , sinabi ni Jesus ang isa pang paraan upang maipakita ang kaawaan : “ Huwag na kayong humatol upang hindi kayo mahatulan ; sapagkat sa hatol na inyong inihahatol ay hahatulan kayo . . . 
 Kung gayon , bakit mo tinitingnan ang dayami sa mata ng iyong kapatid , ngunit hindi mo isinasaalang - alang ang tahilan sa iyong sariling mata ? 
 O paano mo masasabi sa iyong kapatid , ‘ Pahintulutan mo akong alisin ang dayami mula sa iyong mata ’ ; gayong , narito ! 
 isang tahilan ang nasa iyong sariling mata ? ” 
 Kaya maipapakita natin sa araw - araw ang kaawaan kung palalampasin natin ang kahinaan ng iba , anupat iiwasang maging mapanghatol o mapamintas . 
 ‘ Gumawa ng Mabuti sa Lahat ’ 
 Bakit tayo dapat magpakita ng awa hindi lamang sa ating mga kapananampalataya ? 
 Bagaman itinatampok ng aklat ng Bibliya na Santiago ang kaawaang ipinakikita ng mga mananampalataya sa isa’t isa , hindi ito nangangahulugan na ang dapat pagpakitaan ng awa ay yaon lamang nasa loob ng kongregasyong Kristiyano . 
 “ Si Jehova ay mabuti sa lahat , ” ang sabi ng Awit 145 : 9 , “ at ang kaniyang kaawaan ay nasa lahat ng kaniyang mga gawa . ” 
 Pinapayuhan tayo na ‘ maging mga tagatulad sa Diyos ’ at ‘ gumawa ng mabuti sa lahat . ’ 
 Bagaman hindi natin iniibig ang “ sanlibutan o ang mga bagay man na nasa sanlibutan , ” hindi naman natin ipinagwawalang - bahala ang mga pangangailangan ng mga tao sa sanlibutan . ​ — 1 Juan 2 : 15 . 
 Sa anong mga salik nakadepende ang pagpapakita natin ng awa sa iba ? 
 Bilang mga Kristiyano , hindi tayo nag - aatubiling tumulong sa abot ng ating makakaya sa mga biktima ng “ di - inaasahang pangyayari ” o sa mga lubhang nangangailangan . 
 Sabihin pa , nakadepende sa ating kalagayan kung ano ang magagawa natin o kung gaano kalaki ang maibibigay natin para tumulong sa iba . 
 Kapag nagbibigay ng materyal na tulong , nais nating tiyakin na hindi kinukunsinti ng ating mabuting gawa ang katamaran . 
 Kaya ang tunay na maawain ay tumutulong nang may magiliw na pagkamahabagin o simpatiya at kasabay nito , nagpapakita rin naman ng pagkamakatuwiran . 
 Ano ang pinakamainam na paraan upang maipakita natin ang awa sa mga hindi kabilang sa kongregasyong Kristiyano ? 
 Ang pinakamainam na paraan upang maipakita natin ang awa sa mga hindi kabilang sa kongregasyong Kristiyano ay ang ibahagi sa kanila ang mga katotohanan ng Bibliya . 
 Bakit ? 
 Kasi karamihan sa sangkatauhan ay nangangapa sa espirituwal na kadiliman . 
 Yamang hindi nila alam kung paano haharapin ang kanilang mga problema at wala silang tunay na pag - asa sa hinaharap , karamihan sa mga tao ay “ nabalatan at naipagtabuyan kung saan - saan tulad ng mga tupang walang pastol . ” 
 Ang mensahe ng Salita ng Diyos ay maaaring maging ‘ lampara sa kanilang paa , ’ anupat tinutulungan silang harapin ang mga problema sa buhay . 
 Maaari din itong maging ‘ liwanag sa kanilang landas ’ yamang inihuhula ng Bibliya ang layunin ng Diyos sa hinaharap , na nagbibigay ng magandang pag - asa . 
 Kaylaking pribilehiyo na ibahagi ang kamangha - manghang mensahe ng katotohanan sa mga talagang nangangailangan nito ! 
 Yamang napakalapit nang dumating ang “ malaking kapighatian , ” ito na ang panahon para maging masigasig sa pangangaral tungkol sa Kaharian at sa paggawa ng mga alagad . 
 Ito ang pinakamahalagang paraan para maipakita natin ang kaawaan . 
 Ibigay ang “ mga Bagay na Nasa Loob ” 
 18 , 19 . 
 Bakit dapat nating higit na pagsikapan sa ating buhay na maging maawain ? 
 “ Ibigay ninyo bilang mga kaloob ng awa ang mga bagay na nasa loob , ” ang sabi ni Jesus . 
 Para masabing tunay na kaawaan ang isang mabuting gawa , dapat na ito ay isang kaloob na nagmumula sa loob natin ​ — isang pusong nagmamalasakit at handang tumulong . 
 Sa isang daigdig kung saan karamihan sa mga tao ay malupit , makasarili , at walang - pakialam sa pagdurusa at mga problema ng iba , talaga ngang nakalulugod ang gayong kaawaan ! 
 Kaya higit nating pagsikapan sa ating buhay na maging maawain . 
 Habang lalo tayong nagiging maawain , lalo nating natutularan ang Diyos . 
 Ito ay makatutulong sa atin na magkaroon ng isang makabuluhan at kasiya - siyang buhay . ​ — Mateo 5 : 7 . 
 Ano ang Natutuhan Mo ? 
 • Bakit lalo nang mahalaga na maging maawain sa mga kapananampalataya ? 
 • Paano natin maipapakita ang kaawaan sa loob ng kongregasyong Kristiyano ? 
 • Paano tayo makagagawa ng mabuti sa mga hindi kabilang sa kongregasyong Kristiyano ? 
 [ Larawan sa pahina 26 ] 
 Dahil sa awa , tinulungan ng Samaritano ang lalaki 
 [ Mga larawan sa pahina 27 ] 
 Ipinakikita ng mga Kristiyano ang kaawaan sa iba’t ibang paraan 
 [ Larawan sa pahina 30 ] 
 Ang pinakamainam na paraan upang maipakita natin ang awa sa mga hindi kabilang sa kongregasyon ay ibahagi ang katotohanan ng Bibliya sa kanila 
