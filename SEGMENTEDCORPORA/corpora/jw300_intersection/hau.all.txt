 Yanzu Lokaci Ne Na Ɗaukan Mataki 
 “ Har yaushe za ku yi ɗingishi a kan wannan imani da wancan ? ” — 1 SARAKUNA 18 : 21 . 
 Me ya sa zamaninmu ya bambanta ƙwarai da na dā ? 
 KA GASKATA cewa Jehobah ne Allah makaɗaici na gaskiya ? 
 Ka gaskata cewa annabce - annabcen Littafi Mai Tsarki na nuni ga lokacinmu na “ kwanaki na ƙarshe ” na mugun zamanin Shaiɗan ? 
 ( 2 Timothawus 3 : 1 ) Idan haka ne , za ka yarda cewa yanzu ne ake bukatar a ɗauki mataki . 
 Rayukan mutane ba su taɓa kasancewa cikin haɗari kamar yanzu ba . 
 Menene ya faru da masarautar ƙabilu goma ta Isra’ila a lokacin sarautar Sarki Ahab ? 
 A ƙarni na goma K.Z . , al’ummar Isra’ila tana bukatar tsai da shawara mai muhimmanci . 
 Wanene za su bauta wa ? 
 Sarki Ahab ya ɗaukaka bautar Ba’al a tsakanin ƙabilu goma na Isra’ila , domin rinjayar matarsa arniya Yezebel . 
 Ba’al allahn ni’ima ne wanda ya kamata ya yi tanadin ruwa da amfanin gona . 
 Mutane da yawa masu bauta wa Ba’al wataƙila sun yi masa alamar sumba da hannunsu ko kuma sun durƙusa wa wani gunkin allahnsu . 
 Don Ba’al ya albarkaci shuke - shukensu da dabbobinsu , masu bautarsa suna ayyuka na lalata da kuma karuwanci a haikali . 
 Suna da al’adar tsattsaga jikinsu don jini ya zuba . — 1 Sarakuna 18 : 28 . 
 Yaya bautar Ba’al ta shafi mutanen Allah ? 
 Isra’ilawa , 7,000 ne suka ƙi su sa hannu a wannan bautar gumaka , ta lalata da kuma mugunta . 
 ( 1 Sarakuna 19 : 18 ) Sun manne wa dangantakarsu ta alkawari da Jehobah Allah da aminci , kuma an tsananta musu domin wannan . 
 Alal misali , Sarauniya Yezebel ta kashe annabawan Jehobah da yawa . 
 ( 1 Sarakuna 18 : 4 , 13 ) Domin wannan yanayi , yawancin Isra’ilawa suna haɗin addini , wato , suna ƙoƙari su faranta wa Jehobah da kuma Ba’al rai . 
 Amma Ba’isra’ile ya yi ridda idan ya bar Jehobah ya bauta wa allahn ƙarya . 
 Jehobah ya yi alkawari zai albarkaci Isra’ilawa idan sun ƙaunace shi kuma suka yi biyayya ga umurninsa . 
 Amma , ya yi musu kashedi cewa idan sun ƙi su yi masa “ sujada ” zai halaka su . — Kubawar Shari’a 5 : 6 - 10 ; 28 : 15 , 63 . 
 Menene Yesu da mabiyansa suka annabta zai faru tsakanin Kiristoci , kuma yaya hakan ya cika ? 
 Irin wannan yanayi ya kasance a Kiristendam a yau . 
 Waɗanda suke zuwa coci suna da’awa su Kiristoci ne , amma ranakun hutunsu , halinsu , da imaninsu sun saɓa wa koyarwar Littafi Mai Tsarki . 
 Kamar Yezebel , limaman Kiristendam ne suke zuga a tsananta wa Shaidun Jehobah . 
 Tarihin Limaman Kiristendam na goyon bayan yaƙe - yaƙe ne , da haka suna da hannu a mutuwar miliyoyin mutanen cocinsu . 
 Littafi Mai Tsarki ya ce irin wannan goyon baya da addini suke ba wa gwamnati ta duniya fasikanci ne na ruhaniya . 
 ( Ru’ya ta Yohanna 18 : 2 , 3 ) Ƙari ga haka , Kiristendam suna na’am da fasikanci na zahiri , har tsakanin limamai . 
 Yesu Kristi da mabiyansa sun annabta cewa za a yi wannan ridda mai tsanani . 
 ( Matta 13 : 36 - 43 ; Ayukan Manzanni 20 : 29 , 30 ; 2 Bitrus 2 : 1 , 2 ) Menene zai zama ƙarshen mabiyan Kiristendam fiye da biliyan ɗaya ? 
 Wane hakki ne masu bauta na gaskiya na Jehobah suke da shi ga waɗannan da wasu da addinin ƙarya ya yaudare su ? 
 Za mu sami amsar waɗannan tambayoyi ta wajen bincika aukuwa na musamman da ya sa aka “ tumɓuke Ba’al daga cikin Isra’ila . ” — 2 Sarakuna 10 : 28 . 
 Ƙaunar Allah ga Mutanensa Masu Tawaye 
 Ta yaya Jehobah ya nuna ya damu da mutanensa masu tawaye ? 
 Jehobah Allah ba ya jin daɗin yi wa waɗanda suka yi masa rashin aminci horo . 
 Da yake shi Uba ne mai ƙauna , yana son mugaye su tuba su koma gare shi . 
 ( Ezekiel 18 : 32 ; 2 Bitrus 3 : 9 ) Don ya ba da tabbacin wannan , Jehobah ya yi amfani da annabawa masu yawa a kwanakin Ahab da Yezebel don ya yi wa mutanensa kashedi game da sakamakon bautar Ba’al . 
 Iliya yana ɗaya daga cikin irin waɗannan annabawan . 
 Bayan fari mai ɓarna da aka annabta ya faru , Iliya ya gaya wa Sarki Ahab ya tara Isra’ilawa da annabawan Ba’al a kan Dutsen Karmel . — 1 Sarakuna 18 : 1 , 19 . 
 6 , 7 . ( a ) Ta yaya Iliya ya fallasa dalilin da ya sa Isra’ila ta yi ridda ? 
 ( b ) Menene annabawan Ba’al suka yi ? 
 ( c ) Menene Iliya ya yi ? 
 An yi taron a wurin bagadin Jehobah da aka “ rushe , ” wataƙila don a faranta wa Yezebel rai . 
 ( 1 Sarakuna 18 : 30 ) Abin baƙin ciki , Isra’ilawa da suka halarci taron ba su tabbata ba ko Jehobah ne ko kuwa Ba’al ne zai iya kawo ruwan sama da suke matuƙar bukata . 
 Annabawa 450 ne suka wakilci Ba’al , amma Iliya ne kawai annabi da ya wakilci Jehobah . 
 Don ya faɗi ainihin matsalarsu , Iliya ya tambayi mutanen : “ Har yaushe za ku yi ɗingishi a kan wannan imani da wancan ? ” 
 Har a kalmomi masu sauƙi , ya gabatar musu da matsalar : “ Idan Ubangiji shi ne Allah , ku bi shi ; amma idan Baal ne , sai ku bi shi . ” 
 Don ya motsa Isra’ilawa waɗanda suka kasa tsai da shawarar su bauta wa Jehobah shi kaɗai , Iliya ya ce a yi gwaji da zai nuna Allah na gaskiya . 
 Za a yanka bijimai biyu don hadaya , ɗaya don Jehobah ɗayan kuma don Ba’al . 
 Allah na gaskiya zai ƙona nasa . 
 Annabawan Ba’al suka shirya hadayarsu , suka yi sa’o’i da yawa suna roƙo : “ Ya Baal , ka ji mu ! ” 
 Sa’ad da Iliya ya soma yi musu ba’a , suka tsastsaga jikinsu har jini yana ta zuba , suka yi ta ihu . 
 Amma ba amsa . — 1 Sarakuna 18 : 21 , 26 - 29 . 
 Lokacin Iliya ya yi ya yi nasa . 
 Da farko ya gyara bagadin Jehobah kuma ya saka naman bijimin a kai . 
 Bayan haka , sai ya ce a kwara tuluna huɗu na ruwa a kan hadayar . 
 Haka aka yi sau uku har ruwa ya malale bagaden ya cika wuriyar . 
 Sai Iliya ya yi addu’a : “ Ya Ubangiji , Allah na Ibrahim , da na Ishaku , da na Isra’ila , bari ya zama sananne yau kai ne Allah cikin Isra’ila , ni kuma bawanka ne , na yi wannan duka kuma bisa ga cewarka . 
 Ka ji ni , ya Ubangiji , ka ji ni , domin wannan jama’a su sani , kai , Ubangiji , Allah ne , ka juyadda zukatansu kuma . ” — 1 Sarakuna 18 : 30 - 37 . 
 Ta yaya Allah ya aikata ga addu’ar Iliya , kuma menene annabin ya yi ? 
 Allah na gaskiya ya amsa ta wajen sa wuta daga sama ta faɗo ta cinye hadayar da bagadin . 
 Wannan wutar ta ƙona ruwan da ke cikin wuriyar kewaye da bagadin ! 
 Ka yi tunanin yadda wannan ya shafi Isra’ilawan . 
 “ Suka fāɗi bisa fuskarsu : suka ce , Ubangiji , shi ne Allah ; Ubangiji shi ne Allah . ” 
 Iliya ya ƙara ɗaukan mataki , ya ba wa Isra’ilawa umurni : “ Ku damƙe annabawan Baal ; kada wani ya tsira . ” 
 Sai aka kashe dukan annabawan Ba’al guda 450 a Dutsen Karmel . — 1 Sarakuna 18 : 38 - 40 . 
 Ta yaya har ila aka gwada masu bauta ta gaskiya ? 
 A wannan rana ta musamman , Jehobah ya sa aka yi ruwa a ƙasar bayan shekara uku da rabi ! 
 ( Yaƙub 5 : 17 , 18 ) Ka yi tunanin magana da Isra’ilawa suke yi sa’ad da suke komawa gida ; Jehobah ya nuna shi ne Allah na gaskiya . 
 Amma masu bauta wa Ba’al ba su ba da gari ba . 
 Yezebel ta ci gaba da tsananta wa bayin Jehobah . 
 ( 1 Sarakuna 19 : 1 , 2 ; 21 : 11 - 16 ) Da haka an sake gwada amincin mutanen Allah . 
 Shin za su riƙa bauta wa Jehobah shi kaɗai sa’ad da lokacinsa na hukunta masu bauta wa Ba’al ya kai ? 
 Ka Ɗauki Mataki Yanzu 
 ( a ) A wannan zamanin , menene Kiristoci shafaffu suke yi ? 
 ( b ) Menene yake nufi a yi biyayya da umurni da ke Ru’ya ta Yohanna 18 : 4 ? 
 A wannan zamanin , Kiristoci shafaffu sun yi aiki kamar na Iliya . 
 Ta maganar baki da kuma littattafai , sun gargaɗi mutane na dukan al’ummai ciki da waje na Kiristendam game da haɗarin bin addinin ƙarya . 
 Saboda haka , mutane da yawa sun ɗauki mataki sun daina tarayya da addinan ƙarya . 
 Suka keɓe rayukansu ga Jehobah kuma suka zama almajiran Yesu Kristi da suka yi baftisma . 
 Hakika , sun yi biyayya ga roƙon Allah na gaggawa game da addinin ƙarya : “ Ku fito daga cikinta , ya al’ummata , domin kada ku yi tarayya da zunubanta , kada ku sha rabon annobanta . ” — Ru’ya ta Yohanna 18 : 4 . 
 Menene ake bukata don a sami amincewar Jehobah ? 
 Ko da yake mutane da yawa suna son saƙon Littafi Mai Tsarki da Shaidun Jehobah suke yaɗawa , har ila ba su da tabbacin abin da ya kamata su yi . 
 Wasu cikin waɗannan wani lokaci suna zuwa taron Kirista kamar su , kiyaye Jibin Maraice na Ubangiji ko wasu sashe na taron gunduma . 
 Muna ariritar irin waɗannan su yi la’akari da kalmomin Iliya : “ Har yaushe za ku yi ɗingishi a kan wannan imani da wancan ? ” 
 ( 1 Sarakuna 18 : 21 ) Maimakon su ɓata lokaci , suna bukatar su ɗauki mataki yanzu kuma su yi ƙoƙari su zama masu bauta wa Jehobah da suka keɓe kansu , kuma su yi baftisma . 
 Begensu na rai madawwami yana cikin haɗari ! — 2 Tassalunikawa 1 : 6 - 9 . 
 Cikin wane irin mugun yanayi ne wasu Kiristoci da suka yi baftisma suka faɗa , kuma me ya kamata su yi ? 
 Abin baƙin ciki , wasu Kiristoci da suka yi baftisma ba sa fita wa’azi a kai a kai ko kuma sun zama marasa ƙwazo a bautarsu . 
 ( Ibraniyawa 10 : 23 - 25 ; 13 : 15 , 16 ) Wasu ba sa himma kuma domin suna tsoron tsanantawa , suna alhinin biyan bukatar rayuwa , suna ƙoƙarin zama masu arziki , ko kuma suna biɗan annashuwa na kansu . 
 Yesu ya yi kashedi cewa waɗannan abubuwa za su sarƙe wasu cikin mabiyansa , ya sa su yi tuntuɓe , kuma ya zame musu tarko . 
 ( Matta 10 : 28 - 33 ; 13 : 20 - 22 ; Luka 12 : 22 - 31 ; 21 : 34 - 36 ) Maimakon yin “ ɗingishi a kan wannan imani da wancan ” ya kamata irin waɗannan su ‘ yi himma su tuba ’ ta wajen ɗaukan mataki yanzu su keɓe kansu ga Allah . — Ru’ya ta Yohanna 3 : 15 - 19 . 
 Ƙarshen Addinin Ƙarya Farat Ɗaya 
 Ka kwatanta yanayin da ke Isra’ila sa’ad da aka naɗa Yehu sarki . 
 Abin da ya faru a Isra’ila kusan shekara 18 bayan da aka warware batun Allahntaka a Dutsen Karmel ne dalilin da ya sa yake da gaggawa ’ yan adam su ɗauki mataki yanzu . 
 Ranar hukuncin Jehobah a kan bautar Ba’al ya zo farat ɗaya a lokacin hidimar Elisha , magajin Iliya . 
 Yehoram , ɗan sarkin Ahab ne ke sarautar Isra’ila kuma Yezebel har ila tana da rai , ita ce mamar sarkin . 
 Elisha ya aiki bawansa a ɓoye ya naɗa Yehu shugaban sojojin Isra’ila , ya zama sabon sarki . 
 A lokacin Yehu yana gabas da Urdun a Ramoth - gilead , yana ja - gorar yaƙi da ake yi da magabtan Isra’la . 
 Sarki Yehoram yana Yezreyel a kwarin da ke kusa da Magiddo , yana samun sauƙi daga ciwo da ya ji a yaƙi . — 2 Sarakuna 8 : 29 – 9 : 4 . 
 14 , 15 . 
 Wane aiki ne aka ce Yehu ya yi , kuma yaya ya aikata shi ? 
 Ga abin da Jehobah ya umurci Yehu ya yi : “ Za ka bugi gidan ubanɗakinka Ahab , domin in ɗauki fansar jinin bayina annabawa , da jinin dukan bayin Ubangiji a wurin Jezebel . 
 Gama dukan gidan Ahab za su hallaka , . . . karnuka za su ci Jezebel cikin yankin Jezreel , ba kuwa mai - bizne ta . ” — 2 Sarakuna 9 : 7 - 10 . 
 Yehu mai aikata abu nan da nan ne . 
 Babu ɓata lokaci , ya shiga cikin karusarsa ya nufi Yezreyel cikin hanzari . 
 Wani mai tsaro a Yezreyel da ya san yadda Yehu yake sukuwa , ya gaya wa Sarki Yehoram , Yehoram kuma ya hau kan karusarsa ya tafi ya sadu da Yehu shugaban sojojinsa . 
 Sa’ad da suka sadu , Yehoram ya yi tambaya : “ Lafiya , Jehu ? ” 
 Yehu ya amsa : “ Ina fa lafiya , muddar karuwancin uwarka Jezebel da maitatta suna dayawa haka ? ” 
 Kafin Sarki Yehoram ya gudu , Yehu ya ja bakansa kuma ya ɗirka wa Yehoram kibiya a zuciyarsa . — 2 Sarakuna 9 : 20 - 24 . 
 ( a ) Wane yanayi ne ma’aikatan Yezebel suka fuskanta farat ɗaya ? 
 ( b ) Ta yaya kalmomin Jehobah game da Yezebel suka cika ? 
 Babu ɓata lokaci , Yehu ya yi sukuwa da karusarsa zuwa birnin . 
 Da ta leƙa ta taga , Yezebel da ta sha kwalliya ta yi wa Yehu barazana . 
 Yehu ya yi banza da ita , ya yi kira a tallafa masa : “ Wa ke wajena ? 
 Wa ? ” 
 Fadawan Yezebel suka aikata babu ɓata lokaci . 
 Fadawa biyu ko uku suka leƙa ta taga . 
 Nan da nan , aka gwada amincinsu . 
 Yehu ya ba su umurni su “ jefo ta ƙasa . ” 
 Fadawan suka jefar da Yezebel ta faɗi a kan titi , a nan dawakan Yehu da karusa suka tattake ta . 
 Da haka mai ɗaukaka bautar Ba’al a Isra’ila ta zo ƙarshenta . 
 Kafin a binne ta , karnuka suka cinye ta , kamar yadda aka annabta . — 2 Sarakuna 9 : 30 - 37 . 
 Hukuncin Allah a kan Yezebel ya kamata ya ƙarfafa bangaskiyarmu a kan wane aukuwa na nan gaba ? 
 Hakanan ma , karuwa ta alama mai suna “ Babila Babba ” za to zo ƙarshenta na ban mamaki . 
 Karuwan tana wakiltan addinan ƙarya na duniyar Shaiɗan , waɗanda suka samo tushensu daga birnin Babila na dā . 
 Bayan ƙarshen addinin ƙarya , Jehobah Allah zai mai da hankalinsa ga dukan mutane da suke sashe na duniyar Shaiɗan . 
 Za a halaka waɗannan , sai a sami sabuwar duniya ta adalci . — Ru’ya ta Yohanna 17 : 3 - 6 ; 19 : 19 - 21 ; 21 : 1 - 4 . 
 Bayan mutuwar Yezebel , menene ya faru da masu bauta wa Ba’al a Isra’ila ? 
 Bayan mutuwar Yezebel , Sarki Yehu bai ɓata lokaci ba wajen kashe dukan zuriyar Ahab da masu goyon bayansa na musamman . 
 ( 2 Sarakuna 10 : 11 ) Amma Isra’ilawa da yawa masu bauta wa Ba’al sun rage a ƙasar . 
 Game da waɗannan , Yehu ya aikata don ya nuna ‘ kishinsa domin Ubangiji . ’ 
 ( 2 Sarakuna 10 : 16 ) Yehu ya yi kamar shi ma yana bauta wa Ba’al , sai ya shirya babban biki a haikalin Ba’al da Ahab ya gina a Samariya . 
 Duka masu bauta wa Ba’al a Isra’ila sun halarci bikin . 
 Da yake an kama su cikin haikalin , mutanen Yehu suka kashe su duka . 
 Littafi Mai Tsarki ya kammala labarin da kalmomin nan : “ Da hakanan Yehu ya tumɓuke Baal daga cikin Isra’ila , ya halaka . ” — 2 Sarakuna 10 : 18 - 28 . 
 Wane bege mai girma yake jiran “ taro mai - girma ” na masu bauta wa Jehobah cikin aminci ? 
 An kawar da bautar Ba’al daga Isra’ila . 
 Babu shakka , addinan ƙarya na wannan duniya za su zo ƙarshensu , da ban mamaki kuwa . 
 A gefen wa za ka kasance a wannan babbar rana ta hukunci ? 
 Ka tsai da shawara yanzu , za ka iya samun gata a haɗa ka cikin “ taro mai - girma ” na waɗanda suka tsira wa “ babban tsananin . ” 
 Sa’annan za ka iya tuna dā da farin ciki kuma ka yabi Allah don ya zartar da hukunci a kan “ babbar karuwa , wadda ta ɓāta duniya da fasikancinta . ” 
 Da kai da sauran masu bauta ta gaskiya , za ku yarda da kalmomi masu ban sha’awa da mala’iku a sama suka rera : “ Hallelujah : gama Ubangiji Allahnmu , Mai - iko duka , yana mulki . ” — Ru’ya ta Yohanna 7 : 9 , 10 , 14 ; 19 : 1 , 2 , 6 . 
 Tambayoyi don Bimbini 
 • Ta yaya Isra’ila ta dā suka kasance da alhakin bautar Ba’al ? 
 • Wace ridda mai girma ne Littafi Mai Tsarki ya annabta , kuma yaya wannan annabci ya cika ? 
 • Ta yaya Yehu ya kawar da bautar Ba’al ? 
 • Menene dole mu yi don mu tsira wa ranar hukunci na Allah ? 
 [ Taswira a shafi na 17 ] 
 Socoh 
 Aphek 
 Helkath 
 Jokneam 
 Megiddo 
 Taanach 
 Dothan 
 SAMARIYA 
 En - dor 
 Shunem 
 Ophrah 
 Yezreyel 
 Ibleam ( Gath - rimmon ) 
 Tirzah 
 Beth - shemesh 
 Beth - shan ( Beth - shan ) 
 Jabesh - gilead 
 Abel - meholah 
 Gidan Arbel 
 Ramoth - gilead 
 [ Mountain Peaks ] 
 Dutsen Kamel 
 Dutsen Tabor 
 Moreh 
 Dutsen Gilboa 
 [ Bodies of water ] 
 Bahar Rum 
 Tekun Galili 
 [ River ] 
 Kogin Urdun 
 [ Spring and well ] 
 Rijiyar Harod 
 [ Inda aka Dauko ] 
 Based on maps copyrighted by Pictorial Archive ( Near Eastern History ) Est . and Survey of Israel 
 [ Hoto a shafi na 18 ] 
 Yin wa’azin Mulki a kai a kai da kuma halartan taron Kirista ayyuka ne masu muhimmanci a bauta ta gaskiya 
 [ Hoto a shafi na 20 ] 
 Kamar Yehu , duka waɗanda suke son su tsira wa ranar Jehobah dole su aikata 
 Yaya Ƙarfin Dogararka Ga Allah ? 
 “ Ku fara biɗan mulkinsa . ” — MATTA 6 : 33 . 
 1 , 2 . 
 Wane mataki ne wani saurayi ya ɗauka game da aiki , kuma me ya sa ? 
 WANI saurayi yana so ya kasance da amfani ƙwarai a ikilisiya . 
 Matsalarsa ita ce aikinsa yana hana shi halartar taro a kai a kai . 
 Yaya ya magance matsalar ? 
 Ya sauƙaƙa rayuwarsa , ya yi murabus daga aikinsa , kuma daga baya ya sami aikin da ba zai hana shi ayyukansa na Kirista ba . 
 A yau , ba ya samu kamar yadda yake samu a dā , amma har ila yana kula da iyalinsa kuma a yanzu ikilisiya tana iya amfani da shi . 
 Ka fahimci abin da ya sa wannan saurayin ya ɗauki wannan matakin kuwa ? 
 Kana gani za ka iya ɗaukan wannan mataki idan ka kasance a cikin yanayi irin nasa ? 
 Abin yabo ne , cewa Kiristoci da yawa sun yi haka , kuma abin da suka yi ya nuna dogararsu ga alkawarin Yesu : “ Ku fara biɗan mulkinsa , da adalcinsa ; waɗannan abu duka fa za a ƙara muku su . ” 
 ( Matta 6 : 33 ) Sun dogara ga Jehobah domin kāriya ba ga duniya ba . — Misalai 3 : 23 , 26 . 
 Me ya sa wasu za su yi mamaki ko daidai ne a yau mutum ya fara biɗan Mulki ? 
 Domin lokatai masu wuya da muke ciki , wasu za su yi mamaki ko matakin da wannan saurayin ya ɗauka daidai ne . 
 A yau , wasu mutane suna rayuwa cikin matsanancin talauci sa’ad da wasu suna more dukiya mai yawa a duniya a dukan tarihi . 
 Yawancin mutane a ƙasashe marasa arziki za su yi amfani da dukan wani zarafi da suka samu don su ɗan kyautata rayuwarsu . 
 A wani ɓangare kuma , da yawa a ƙasashe masu arziki suna fuskantar matsi su adana irin rayuwa da suke yi a zamani da tattalin arziki ya raunana , yanayin ayyuka suna canjawa , shugabannin ma’aikata da suke bukatar ƙarin lokacin ma’aikatansu . 
 Da irin wannan wahala wajen neman abinci , wasu za su yi mamaki , ‘ Har yanzu daidai ne mutum ya fara biɗan Mulki ? ’ 
 Domin mu amsa wannan tambayar , bari mu bincika waɗanne mutane ne Yesu yake yi wa magana . 
 “ Kada Ku Yi Alhini ” 
 4 , 5 . 
 Ta yaya Yesu ya kwatanta cewa daidai ne kada mutanen Allah su yi alhini game da damuwa ta rayuwar yau da kullum ? 
 Yesu yana Galili yana magana da mutane da suka fito daga wurare dabam dabam . 
 ( Matta 4 : 25 ) Kaɗan ne idan ma da akwai waɗanda suke da arziki tsakanin waɗannan mutane . 
 Wataƙila , yawanci matalauta ne . 
 Duk da haka Yesu ya aririce su kada su mai da hankali ga tara dukiya amma ga tara abin da ya fi muhimmanci , wato dukiya ta ruhaniya . 
 ( Matta 6 : 19 - 21 , 24 ) Ya ce : “ Kada ku yi alhini saboda ranku , abin da za ku ci , ko kuwa abin da za ku sha ; ko saboda jikinku , abin da za ku yafa . 
 Rai ba ya fi gaban abinci ba ? 
 jiki kuma ba ya fi tufafi ba ? ” — Matta 6 : 25 . 
 Ga mutane da yawa da suka saurare shi , kalmomin Yesu za su kasance abu ne da ba zai yiwu ba . 
 Sun sani cewa idan ba su yi fama ba iyalansu za su wahala . 
 Amma kuma , Yesu ya tuna musu tsuntsaye . 
 Tsuntsaye suna neman abinci da wurin kwana kowace rana , duk da haka , Jehobah Allah yana kula da su . 
 Yesu kuma ya bayyana yadda Jehobah yake kula da furannin daji da kyaunsu ya wuce na Sulemanu a ɗaukakarsa . 
 Idan Jehobah yana kula da tsuntsaye da furanni , ba zai fi ma kula da mu ba ne ? 
 ( Matta 6 : 26 - 30 ) Yesu ya ce , rayuwarmu da kuma jikunanmu sun fi abincin da muke saya domin su rayar da ranmu muhimmanci da kuma kayaki da muke saya domin mu rufe jikinmu . 
 Idan ƙoƙarinmu shi ne mu ciyar da kanmu mu yi wa kanmu sitira , ba tare da wani abin kirki da ya rage domin bauta wa Jehobah ba , ba mu fahimci ainihin dalilin rayuwa ba . — Mai - Wa’azi 12 : 13 . 
 Ra’ayin da Ya Dace 
 ( a ) Menene hakkin Kiristoci ? 
 ( b ) Ga wa Kiristoci suke dogara matuƙa ? 
 Hakika , Yesu bai ƙarfafa masu sauraronsa su daina aiki su jira Allah ya yi wa iyalansu tanadin abinci ba . 
 Tsuntsaye ma dole ne su nemi abinci ga ’ ya’yansu . 
 Saboda haka , Kiristoci ma dole ne su yi aiki idan suna so su sami abinci . 
 Dole ne su kula da hakkin iyalinsu . 
 Kiristoci da suke yi wa wasu aiki da kuma bayi dole ne su yi wa iyayen gidansu aiki tuƙuru . 
 ( 2 Tassalunikawa 3 : 10 - 12 ; 1 Timothawus 5 : 8 ; 1 Bitrus 2 : 18 ) Manzo Bulus sau da yawa ya yi aikin ɗinka tanti domin ya taimaki kansa . 
 ( Ayukan Manzanni 18 : 1 - 4 ; 1 Tassalunikawa 2 : 9 ) Duk da haka , waɗannan Kiristoci ba su dogara ga aikinsu ba domin tsaro . 
 Sun dogara ga Jehobah . 
 Domin haka , sun sami kwanciyar hankali da wasu ba su sani ba . 
 Mai zabura ya ce : “ Masu - dogara ga Ubangiji suna kama da dutse Sihiyona , wanda ba shi jijjiguwa , yana zaune har abada . ” — Zabura 125 : 1 . 
 Menene zai kasance ra’ayin wanda bai dogara ƙwarai ba ga Jehobah ? 
 Dukan wanda bai dogara ba ƙwarai ga Jehobah zai yi tunani dabam . 
 Yawancin ’ yan adam suna ɗaukan dukiya ita ce ainihin dalilin tsaro . 
 Saboda haka , iyaye suke ƙarfafa ’ ya’yansu su ba da yawancin ƙuruciyarsu ga ƙarin ilimi , suna begen cewa wannan zai sa su sami aiki da za su riƙa samun kuɗi mai tsoka . 
 Abin baƙin ciki , wasu iyalai Kiristoci sun ɗanɗana sun ga haka ba daɗi , sa’ad da ’ ya’yansu suka yi hasarar ruhaniyarsu suka juya ga neman dukiya . 
 Wane daidaito ne Kiristoci suke yi ? 
 Saboda haka , Kiristoci masu hikima sun fahimci cewa gargaɗin Kristi yana ci a yanzu kamar yadda ya yi a ƙarni na farko , kuma suna ƙoƙarin su kasance da daidaita . 
 Ko da za su yi awoyi masu yawa a wurin aiki domin su cika hakkinsu na Nassosi , ba sa ƙyale bukatar samun kuɗi ta rufe musu ido daga batutuwa masu muhimmanci na ruhaniya . — Mai Wa’azi 7 : 12 . 
 “ Kada Ku Yi Alhini Fa ” 
 Ta yaya Yesu ya ƙarfafa waɗanda suka dogara ga Jehobah ƙwarai ? 
 A Hudubarsa ta kan Dutse , Yesu ya aririci masu sauraronsa : “ Kada ku yi alhini fa , kuna cewa , Me za mu ci ? 
 ko kuwa , Me za mu sha ? 
 ko kuwa , Da menene za mu yi sutura ? 
 Gama waɗannan abu duka al’ummai suna ta biɗa ; gama Ubanku na sama ya sani kuna bukatar waɗannan abu duka . ” 
 ( Matta 6 : 31 , 32 ) Hakika waɗannan kalmomi suna da ban ƙarfafa ! 
 Idan mun dogara ga Jehobah sosai , zai riƙa taimakonmu ko da yaushe . 
 Duk da haka , kalmomin Yesu kuma suna sa a yi tunani . 
 Sun kuma tuna mana cewa idan muka yi “ ta biɗan ” abin duniya , tunaninmu irin na “ al’ummai ” ne , mutane da ba Kiristoci na gaskiya ba . 
 Sa’ad da wani saurari ya nemi shawara a wurin Yesu , ta yaya Yesu ya nuna abin da saurayin ya fi ƙauna ? 
 Akwai lokacin da wani saurayi mai arziki ya tambayi Yesu abin da zai yi domin ya sami rai madawwami . 
 Yesu ya tuna masa abin da Doka take bukata , domin tana ci a lokacin . 
 Saurayin ya gaya wa Yesu : “ Dukan waɗannan na kiyaye su : me na rasa tukuna ? ” 
 Yesu ya ce masa , “ Idan kana so ka kamalta , sai ka tafi , ka sayarda abin da ka ke da shi , ka ba fakirai , za ka sami wadata a sama : ka zo kuma , ka biyo ni . ” 
 ( Matta 19 : 16 - 21 ) Saurayin ya tafi yana baƙin ciki , domin ba ya son ya yi hasarar dukiyarsa . 
 Ko da yaya yake ƙaunar Jehobah , ya fi ƙaunar dukiyarsa . 
 11 , 12 . ( a ) Wace magana ce mai sa tunani Yesu ya furta game da dukiya ? 
 ( b ) Ta yaya wadata za ta iya kasancewa mahani ga bauta wa Jehobah ? 
 Wannan ya sa Yesu ya faɗi wani abin da ba a yi zato ba : “ Yana da wuya ga mawadaci shi shiga cikin mulkin sama . . . . 
 Ya fi sauƙi raƙumi ya shiga ta kafar allura , da mawadaci ya shiga cikin mulkin Allah . 
 ( Matta 19 : 23 , 24 ) Yesu yana nufi ne cewa babu wani mai wadata da zai gaji Mulkin ? 
 A’a , domin ya ci gaba da cewa : “ Ga Allah dukan abu ya yiwu . ” 
 ( Matta 19 : 25 , 26 ) Hakika , da taimakon Jehobah wasu masu arziki a wancan zamani sun zama Kiristoci shafaffu . 
 ( 1 Timothawus 6 : 17 ) Duk da haka , Yesu ya furta wannan furci da dalili mai kyau . 
 Yana ba da kashedi ne . 
 Idan mutum ya manne wa abin duniya da tara dukiya kamar yadda wannan saurayin ya yi , suna iya kasancewa abin da za su hana shi bauta wa Jehobah da zuciya ɗaya . 
 Hakan zai kasance gaskiya ga wanda yake da arziki da kuma wanda yake ‘ so ya zama mawadaci . ’ 
 ( 1 Timothawus 6 : 9 , 10 ) Dogara ga abin duniya za ta iya hana mutum damuwa da bukata ta ruhaniya . 
 ( Matta 5 : 3 ) Saboda haka , ba zai ji yana bukatar taimakon Jehobah ba . 
 ( Kubawar Shari’a 6 : 10 - 12 ) Sai ya fara ganin ya kamata a ba shi daraja na musamman a ikilisiya . 
 ( Yaƙub 2 : 1 - 4 ) Sai ya ba da yawancin lokacinsa wajen more dukiyarsa maimakon bauta wa Jehobah . 
 Ku Karɓi Ra’ayin da Ya Dace 
 Wane ra’ayi ne da bai dace ba Lawidikiyawa suke da shi ? 
 Wani rukuni da ya kasance da ra’ayi da bai dace ba na dukiya shi ne ikilisiyar Lawudikiya a ƙarni na farko . 
 Yesu ya ce musu : ‘ Kuna cewa , mun wadata , mun sami dukiya , ba mu bukaci kome ba ; ba ku sani ba malalata na ne ku , abin tausayi , matalauta , makafi , tsiraru . ’ 
 Ba dukiyarsu ba ce ta sa Lawudikiyawan suka kasance cikin irin wannan yanayi na taƙaici a ruhaniya . 
 Domin sun dogara ga dukiya ne maimakon ga Jehobah . 
 A sakamakon haka , suka kasance ba su da sanyi ba su da zafi a ruhaniya , kusan Yesu ya tofar da su daga bakinsa . — Ru’ya ta Yohanna 3 : 14 - 17 . 
 Me ya sa Kiristoci Yahudawa suka cancanci yabonsu da Bulus ya yi ? 
 A wani ɓangare kuma , Bulus ya yabi Yahudawa Kiristoci domin halinsu a lokacin tsanani . 
 Ya ce : “ Gama kuka yi juyayin waɗanda ke cikin sarƙa , har kuma da farin ciki kuka sha wason dukiyarku , kuna sane ku da kanku kuna da dukiya mafiya kyau , matabbaciya kuwa . ” 
 ( Ibraniyawa 10 : 34 ) Waɗannan Kiristoci hasarar dukiyarsu ba ta kashe musu jiki ba . 
 Sun kasance da farin ciki domin suna riƙe da dukiyarsu “ mafiya kyau , matabbaciya kuwa . ” 
 Kamar attajirin almarar Yesu wanda ya sadaukar da dukan abin da ya mallaka domin lu’ulu’u mai daraja , sun ƙuduri aniyar ba za su ƙyale begensu ba na Mulki , ko da menene za su sadaukar . 
 ( Matta 13 : 45 , 46 ) Wannan hali ne mai kyau ! 
 Ta yaya wata mace Kirista a Liberiya ta saka Mulki farko ? 
 A yau mutane da yawa sun koyi irin wannan halin kirki . 
 Alal misali , a Liberiya an ba wa wata matashiya Kirista zarafin zuwa jami’a . 
 A wannan ƙasar ana ɗaukar irin wannan zarafin hanyar samun dukiya ne . 
 Amma , ita majagaba ce , mai wa’azi ce ta cikakken lokaci , kuma an gayyace ta ta je hidimar majagaba na musamman na ɗan lokaci . 
 Ta zaɓi ta saka Mulkin farko ta ci gaba da hidimarta na cikakken lokaci . 
 Ta je inda aka turata , ta fara nazarin Littafi Mai Tsarki da mutane 21 cikin watanni uku . 
 Wannan matashiya da kuma dubbai kamanta suna saka Mulki farko , ko da za su saɗaukar da dukiya . 
 Ta yaya za su ci gaba da kasancewa da irin wannan hali a duniya da ta cika da neman abin duniya ? 
 Sun riga sun koyi halaye masu kyau . 
 Bari mu tattauna wasunsu . 
 16 , 17 . ( a ) Me ya sa filako yake da muhimmanci idan za mu dogara ga Jehobah ? 
 ( b ) Me ya sa ya kamata mu dogara ga alkawuran Allah ? 
 Filako : Littafi Mai Tsarki ya ce : “ Ka dogara ga Ubangiji da dukan zuciyarka , kada ka jingina ga naka fahimi : A cikin dukan al’amuranka ka shaida shi , shi kuma za ya daidaita hanyoyinka . 
 Kada ka ga kanka mai - hikima ne . ” 
 ( Misalai 3 : 5 - 7 ) A wani lokaci , wani tafarki zai kasance kamar shi ya fi daga ra’ayin duniya . 
 ( Irmiya 17 : 9 ) Duk da haka , Kirista mai gaskiya zai dogara ga Jehobah domin ja - gora . 
 ( Zabura 48 : 14 ) ‘ A dukan al’amuransa , ’ a cikin ikilisiya , wajen batun ilimi ko kuma aiki , wajen shakatawa , ko kuma dukan wani abu , zai nemi shawarar Jehobah cikin filako . — Zabura 73 : 24 . 
 Dogara ga alkawuran Jehobah : Bulus ya ce : “ Mai - zuwa wurin Allah sai shi bada gaskiya akwai shi , kuma shi mai - sākawa ne ga waɗanda ke biɗarsa . ” 
 ( Ibraniyawa 11 : 6 ) Idan muka yi shakkar cewa Jehobah zai cika alkawuransa , ‘ morar wannan duniya ’ za ta kasance ita ta fi . 
 ( 1 Korantiyawa 7 : 31 ) A wani ɓangare kuma , idan bangaskiyarmu tana da ƙarfi , za mu ƙuduri aniyar fara biɗan Mulki . 
 Ta yaya za ka gina bangaskiya mai ƙarfi ? 
 Ta wajen kusantar Jehobah cikin addu’a da kuma nazari na kai . 
 ( Zabura 1 : 1 - 3 ; Filibiyawa 4 : 6 , 7 ; Yaƙub 4 : 8 ) Kamar Sarki Dauda , za mu iya addu’a : “ Amma na dogara gareka , ya Ubangiji : Na ce , Kai ne Allahna . 
 Ina misalin girman alherinka ! ” — Zabura 31 : 14 , 19 . 
 18 , 19 . ( a ) Ta yaya ƙwazo yake ƙarfafa dogararmu ga Jehobah ? 
 ( b ) Me ya sa ya kamata Kirista ya kasance mai son sadaukarwa ne da son rai ? 
 Himma a hidimar Jehobah : Bulus ya haɗa dogara ga alkawuran Jehobah da ƙwazo sa’ad da ya rubuta : “ Muna kuwa so kowane ɗayanku shi nuna wannan ƙwazo zuwa ga tabbatawar bege har ƙarshe . ” 
 ( Ibraniyawa 6 : 11 ) Idan muka kasance da himma a hidimarsa , Jehobah zai tallafa mana . 
 Duk lokacin da muka ga tabbacin wannan taimakon , dogaranmu a gare shi sai ya ƙarfafa , sai mu ‘ mu kafu yadda ba mu kawuwa . ’ 
 ( 1 Korantiyawa 15 : 58 ) Bangaskiyarmu sai ta sabonta , begenmu kuma ya tabbata . — Afisawa 3 : 16 - 19 . 
 Sadaukar da kai da son rai : Bulus ya sadaukar da aiki mai ba da arziki domin ya bi Yesu . 
 A bayyane yake cewa abin da ya zaɓa daidai ne , ko da yake wani lokaci rayuwarsa tana da wuya idan aka dube ta ta fuskar abin duniya . 
 ( 1 Korantiyawa 4 : 11 - 13 ) Jehobah bai yi alkawarin rayuwar sukuni ba , kuma a wasu lokatai bayinsa suna jimre wahala . 
 Sauƙaƙa rayuwarmu da son ranmu yana tabbatar da ƙarfin ƙudurinmu mu bauta wa Jehobah . — 1 Timothawus 6 : 6 - 8 . 
 Me ya sa haƙuri yake da muhimmanci ga wanda ya saka Mulki farko ? 
 Haƙuri : Almajiri Yaƙub ya aririci ’ yan’uwansa Kiristoci : “ Ku yi haƙuri fa , ’ yan’uwa , har zuwan Ubangiji . ” 
 ( Yaƙub 5 : 7 ) A wannan duniya mai wuya , yin haƙuri zai yi wuya . 
 Muna bukatar abubuwa su faru da wuri . 
 Amma Bulus ya aririce mu mu yi koyi da waɗanda ‘ suka gāda alkawarai ta wurin bangaskiya da haƙuri . ’ 
 ( Ibraniyawa 6 : 12 ) Ka saurari Jehobah da son rai . 
 Rai madawwami a aljanna a duniya , ta isa a saurare ta ! 
 ( a ) Menene muke nunawa idan muka saka Mulkin farko ? 
 ( b ) Menene za a tattauna a talifi na gaba ? 
 Hakika , gargaɗin Yesu mu saka Mulki farko daidai ne . 
 Idan muka yi haka , muna tabbatar da cewa da gaske mun dogara ga Jehobah , kuma mun zaɓi hanya marar haɗari da Kirista ya kamata ya bi . 
 Amma kuma , Yesu ya yi mana gargaɗi mu “ fara biɗan . . . adalcinsa [ Allah ] . ” 
 A talifi na gaba , za mu ga abin da ya sa wannan gargaɗi yake da muhimmanci musamman a yau . 
 Za Ka Iya Ba da Bayani ? 
 • Game da abin duniya wane daidaito ne Yesu ya ƙarfafa mu mu yi ? 
 • Menene muka koya daga kwatancin Yesu na raƙumi da kafar allura ? 
 • Waɗanne halaye ne na Kirista suke taimakonmu mu saka Mulkin Allah farko ? 
 [ Hoto a shafi na 23 ] 
 Mutane da yawa da suka saurari Yesu matalauta ne 
 [ Hoto a shafi na 25 ] 
 Saurayi mai arziki ya ƙaunaci dukiyarsa fiye da yadda ya ƙaunaci Allah 
 [ Hoto a shafi na 25 ] 
 Attajirin almarar Yesu ya sadaukar da dukan abin da ya mallaka domin lu’ulu’u mai daraja 
 [ Hoto a shafi na 26 ] 
 Idan muna fama a hidimarsa , Jehobah zai taimake mu 
 Biɗan Adalci Zai Kāre Mu 
 “ Ku fara biɗan . . . adalcinsa [ Allah ] . ” — MATTA 6 : 33 . 
 1 , 2 . 
 Wane mataki ne wata matashiya Kirista ta ɗauka , kuma me ya sa ta ɗauki wannan matakin ? 
 WATA Kirista matashiya a Asiya tana aikin sakatare a ofishin gwamnati . 
 Tana mai da hankali ga aikinta , tana zuwa aiki a kan lokaci kuma ba ta wasa da aiki . 
 Amma , aikinta ba na dindindin ba ne , jifa jifa ana iya sake ma’aikaci . 
 Shugaban ma’aikatar ya gaya wa matashiyar cewa zai ba ta aiki na dindindin kuma zai ba ta babban matsayi , idan ta yarda ta yi lalata da shi . 
 Ba tare da jinkiri ba ta ƙi , ko da yake ta sani za a kore ta a aiki . 
 Wannan matashiya Kirista abin da ta yi ba daidai ba ne ? 
 Hakika , tana bin kalmomin Yesu ne sau da ƙafa : “ Ku fara biɗan . . . adalcinsa [ Allah ] . ” 
 ( Matta 6 : 33 ) A gare ta bin mizanai na adalci ya fi muhimmanci da samun dukiya ta wurin yin fasikanci . — 1 Korinthiyawa 6 : 18 
 Muhimmancin Adalci 
 Menene adalci ? 
 “ Adalci ” yana nufin kasancewa mai tarbiyya da kuma gaskiya . 
 A Littafi Mai Tsarki , kalmomin Helenanci da kuma Ibrananci na adalci suna nufin “ miƙeƙƙe ” ko “ marar nuƙu nuƙu . ” 
 Ba adalci ba ne na kai , da mutum zai riƙa gwada kansa da na shi mizani . 
 ( Luka 16 : 15 ) Adalci ne bisa mizanai na Jehobah . 
 Adalci ne na Allah . — Romawa 1 : 17 ; 3 : 21 . 
 Me ya sa adalci yake da muhimmanci ga Kiristoci ? 
 Me ya sa adalci yake da muhimmanci ? 
 Domin Jehobah , ‘ Allah mai adalci ’ yana yi wa mutanensa tagomashi sa’ad da suka yi adalci . 
 ( Zabura 4 : 1 ; Misalai 2 : 20 - 22 ; Habakuk 1 : 13 ) Dukan wanda yake yin rashin adalci ba zai kasance kusa da Allah ba . 
 ( Misalai 15 : 8 ) Abin da ya sa ke nan Bulus ya aririci Timothawus : “ Ka guje ma sha’awoyin ƙuruciya , ka yi ta bin adalci , ” da kuma wasu halaye masu muhimmanci . 
 ( 2 Timothawus 2 : 22 ) Abin da ya sa ke nan , da Bulus ya lissafa ɓangarori dabam dabam na makami na ruhaniya , ya haɗa da “ sulke na adalci . ” — Afisawa 6 : 14 . 
 Ta yaya halittu ajizai za su biɗi adalci ? 
 Hakika , babu ɗan adam da yake mai adalci ne marar aibi ko kaɗan . 
 Dukanmu mun gaji ajizanci daga Adamu , kuma dukanmu masu zunubi ne , marasa adalci , tun daga lokacin da aka haife mu . 
 Duk da haka , Yesu ya ce mu biɗi adalci . 
 Ta yaya hakan zai yiwu ? 
 Domin Yesu ya ba da ransa kamiltacce fansa dominmu , idan kuma muka ba da gaskiya ga wannan hadaya , Jehobah zai gafarta mana zunubanmu . 
 ( Matta 20 : 28 ; Yohanna 3 : 16 ; Romawa 5 : 8 , 9 , 12 , 18 ) Domin wannan , idan muka koyi mizanan adalci na Jehobah kuma muka ci gaba da yin iya ƙoƙarinmu mu kiyaye su , kuma muna yin addu’a domin mu kawar da raunanarmu , Jehobah zai karɓi bautarmu . 
 ( Zabura 1 : 6 ; Romawa 7 : 19 - 25 ; Ru’ya ta Yohanna 7 : 9 , 14 ) Hakan yana ba da ƙarfafa ! 
 Masu Adalci a Duniya Marar Adalci 
 Me ya sa duniya muguwar wuri ce ga Kiristoci ? 
 Sa’ad da aka umurci almajiran Yesu su zama shaidunsa ‘ har iyakan duniya , ’ sun fuskanci yanayi mai wuya . 
 ( Ayukan Manzanni 1 : 8 ) Dukan yankinsu yana “ kwance cikin Shaiɗan . ” 
 ( 1 Yohanna 5 : 19 ) Duniya tana cike da mugun hali da Shaiɗan yake yaɗawa , kuma rinjayarsa zai shafi Kiristoci . 
 ( Afisawa 2 : 2 ) Duniya muguwar wuri ce ga Kiristoci . 
 Sai dai kawai idan suka biɗi adalcin Allah za su jimre su riƙe amincinsu . 
 Da yawa sun jimre , amma kaɗan sun kauce daga “ hanyar adalci . ” — Misalai 12 : 28 ; 2 Timothawus 4 : 10 . 
 Waɗanne yanayi ne suka bukaci Kiristoci su tsayayya wa rinjaya ta lalata ? 
 Duniya ba ta da haɗari ne a yau ga Kiristoci ? 
 Da yawa kuwa ! 
 Ta ma fi muni a yau fiye da ƙarni na farko . 
 Ƙari ga haka , an jefo da Shaiɗan zuwa duniya kuma yana yaƙi cikin fushi da Kiristoci shafaffu , “ sauran zuriyanta [ matar ] , waɗanda su ke kiyaye dokokin Allah , suna riƙe da shaidar Yesu . ” 
 ( Ru’ya ta Yohanna 12 : 12 , 17 ) Shaiɗan yana kuma kai hari ga dukan wanda yake taimakon “ zuriyar . ” 
 Duk da haka , Kiristoci ba za su iya ɓuya ba daga duniya . 
 Ko da yake su ba na duniya ba ne , dole ne su rayu cikinta . 
 ( Yohanna 17 : 15 , 16 ) Kuma dole ne su nemi mutane masu zukatan kirki kuma su koyar da su su zama almajiran Kristi . 
 ( Matta 24 : 14 ; 28 : 19 , 20 ) Saboda haka , tun da Kiristoci ba za su iya guje wa dukan rinjaya ta lalata ta wannan duniya ba , dole ne su tsayayya mata . 
 Bari mu bincika huɗu cikin waɗannan abubuwa . 
 Tarkon Lalata 
 Me ya sa Isra’ilawa suka koma ga bauta wa allolin Mowabawa ? 
 A kusa da ƙarshen shekara 40 na tafiya a cikin daji , Isra’ilawa da yawa sun juya daga bin hanyar adalci . 
 Sun ga yadda Jehobah ya cece su sau da yawa , kuma ba da daɗewa ba za su shiga Ƙasar Alkawari . 
 Duk da haka , a wannan lokaci mai muhimmanci suka koma ga bauta wa allolin Mowabawa . 
 Me ya sa ? 
 Sun faɗa wa “ sha’awar idanu . ” 
 ( 1 Yohanna 2 : 16 ) Tarihi ya nuna cewa : “ Mutane kuwa suka fara yin fasikanci da ’ yan matan Moab . ” — Litafin Lissafi 25 : 1 . 
 9 , 10 . 
 Wane yanayi ne a yau ya sa ya zama da muhimmanci mu riƙa tuna yadda sha’awar idanu take da ikon lalatarwa ? 
 Wannan abin da ya faru ya nuna yadda sha’awa ta ido za ta iya lalata marasa kula . 
 Ya kamata mu koya daga wannan , musamman ma da yake lalata ta sami karɓuwa a ko’ina . 
 ( 1 Korinthiyawa 10 : 6 , 8 ) Wani rahoto daga Amirka ya ce : “ Kafin shekara ta 1970 , ba a yarda da jima’i ba [ tsakanin marasa aure ] a dukan jihohin ƙasar Amirka . 
 Amma yanzu abu ne na yau da kullum . 
 Fiye da rabin dukan waɗanda suka yi auren fari sai da suka yi jima’i da junansu . ” 
 Wannan da kuma wasu ayyukan lalata ba su tsaya a ƙasa ɗaya ba kawai . 
 Suna faruwa a dukan duniya , kuma abin baƙin ciki , wasu Kiristoci sun bi wannan hanyar , har suna hasarar matsayinsu a ikilisiya . — 1 Korinthiyawa 5 : 11 . 
 Bugu da ƙari , talla da take yaɗa lalata ta cika ko’ina . 
 Silima da wasanni na telibijin suna nuna cewa daidai ne matasa su yi jima’i kafin su yi aure . 
 Yin luwaɗi ba laifi ba ne . 
 A wasanni da yawa ana jima’i . 
 Samun hoton jima’i ba shi da wuya a Intane . 
 Alal misali , wani marubucin jarida ya ba da rahoto cewa ɗansa ɗan shekara bakwai ya dawo gida daga makaranta da farin ciki ya gaya wa babansa cewa abokinsa a makaranta ya sami wurin da ake nuna hotunan mata tsirara suna yin jima’i . 
 Baban ya fusata , amma yara nawa ne suka ga irin wannan wurin ba tare da gaya wa iyayensu ba ? 
 Bugu da ƙari , iyaye nawa ne suka san irin wasan bidiyon da ’ ya’yansu suke yi ? 
 Wasannin bidiyo da yawa suna ɗauke da lalata , da shaiɗanci , da nuna ƙarfi . 
 Ta yaya za a kāre iyali daga lalata ta wannan duniyar ? 
 Ta yaya iyali za ta guji irin wannan mugun “ nishaɗi ” ? 
 Ta wajen biɗan adalcin Allah , ta wajen ƙin saka hannu a dukan wani abin da yake na lalata . 
 ( 2 Korinthiyawa 6 : 14 ; Afisawa 5 : 3 ) Iyaye da suke kula da ayyukan ’ ya’yansu kuma suke koya wa yaransu , ƙaunar Jehobah da kuma adalcinsa suna kāre su daga hotunan batsa , fim na batsa , da kuma wasu jaraba na rashin adalci . — Kubawar Shari’a 6 : 4 - 9 . 
 * 
 Haɗarin Matsi na Jama’a 
 Wace matsala ce ta taso a ƙarni na farko ? 
 Sa’ad da Bulus yake Listra a Asiya Ƙarama , ya warkar da mutum cikin mu’ujiza . 
 Labarin ya ce : “ Sa’anda taro suka ga abin da Bulus ya yi , suka tada muryassu , da harshen Lika’oniya suka ce , Allohi sun sauko a wurinmu da kamanin mutane . 
 Suka ce da Barnaba , Zafsa ; Bulus kuwa suka ce da shi , Harmasa , gama shi ne magabci cikin zance . ” 
 ( Ayukan Manzanni 14 : 11 , 12 ) Daga baya waɗannan mutanen suka yi ƙoƙari su kashe Bulus da Barnaba . 
 ( Ayukan Manzanni 14 : 19 ) A bayyane yake cewa rinjayar jama’a yana shafan waɗannan mutane . 
 Kamar dai wasu da suka zama Kirista daga wannan yankin ba su bar camfe - camfensu ba . 
 A wasiƙarsa zuwa Kiristoci a Kolossi , Bulus ya yi gargaɗi game da “ yin sujada ga mala’iku . ” — Kolossiyawa 2 : 18 . 
 Waɗanne al’adu ne ya kamata Kirista ya guje wa , kuma a ina zai sami ƙarfin yin haka ? 
 A yau , Kiristoci na gaskiya suna bukatar su guje wa al’adu da aka yi na’am da su da suka samo asalinsu daga addinan ƙarya da suka taka mizanai na Kirista . 
 Alal misali , a wasu ƙasashe , al’adu da yawa game da biki na haihuwa da kuma na mutuwa sun samo asali ne daga ƙarya cewa muna da kurwa da take tsira bayan mun mutu . 
 ( Mai - Wa’azi 9 : 5 , 10 ) Da kuma wasu ƙasashe da ake yi wa mata lahani . 
 * Mugunta ce wannan , da ba ta dace ba da ƙauna da iyaye Kiristoci ya kamata su nuna wa ’ ya’yansu ba . 
 ( Kubawar Shari’a 6 : 6 , 7 ; Afisawa 6 : 4 ) Ta yaya Kiristoci za su tsayayya wa matsi na jama’a kuma su guji irin waɗannan ayyuka ? 
 Ta wajen dogara ga Jehobah . 
 ( Zabura 31 : 6 ) Allah mai adalci zai ƙarfafa kuma ya kula da waɗanda suka ce masa daga zukatansu : ‘ Kai ne mafakata da marayata kuma ; Allahna , a gare ka ni ke dogara . ’ — Zabura 91 : 2 ; Misalai 29 : 25 . 
 Kada Ka Manta da Jehobah 
 Wane gargaɗi Jehobah ya yi wa Isra’ilawa kafin su shiga Ƙasar Alkawari ? 
 Ba da daɗewa ba kafin Isra’ilawa su shiga Ƙasar Alkawari , Jehobah ya yi musu gargaɗi cewa kada su manta shi . 
 Ya ce : “ Ka yi lura kada ka manta da Ubangiji Allahnka , da ba za ka kiyaye dokokinsa da shari’unsa , da farillansa , waɗanda na umurce ka da su yau : kada ya zama lokacinda ka ci ka ƙoshi , ka gina gidaje na ƙwarai , ka zauna ciki ; kuma sa’anda garkunanka na shanu da na tumaki sun ƙaru , azurfarka da zinariyakka sun yawaita , dukan abin da ka ke da shi kuwa ya yawaita ; sa’annan zuciyarka ta kumbura , har ka manta da Ubangiji Allahnka . ” — Kubawar Shari’a 8 : 11 - 14 . 
 Ta yaya za mu tabbata cewa ba mu manta da Jehobah ba ? 
 Irin wannan abin zai faru kuwa a yau ? 
 Hakika , idan makasudinmu ba su da kyau . 
 Idan muka biɗi adalcin Allah , bauta ta gaskiya za ta zama aba mafi muhimmanci a rayuwarmu . 
 Za mu yi kamar yadda Bulus ya ƙarfafa mu mu yi , mu ‘ rifta zarafi ’ kuma mu kasance muna tuna gaggawar hidimarmu . 
 ( Kolosiyawa 4 : 5 ; 2 Timothawus 4 : 2 ) Amma kuma idan shakatawa da nishaɗi suka fi halartar taro da kuma wa’azi muhimmanci a gare mu , to , za mu manta da Jehobah wato ta wajen ba shi wuri na biyu a rayuwarmu . 
 Bulus ya ce a kwanaki na ƙarshe , mutane za su zama masu “ son annishuwa da Allah . ” 
 ( 2 Timothawus 3 : 4 ) Kiristoci masu gaskiya suna bincika kansu a kai a kai domin su tabbata cewa irin wannan tunanin bai rinjaye su ba . — 2 Korinthiyawa 13 : 5 . 
 Ka Guje wa Halin Neman ’ Yancin Kai 
 Wane hali ne marar kyau Hauwa’u da kuma wasu a zamanin Bulus suka nuna ? 
 A Adnin , Shaiɗan ya yi nasara wajen rinjayar sha’awar ’ yanci na Hauwa’u . 
 Hauwa’u tana so ta yanke shawara da kanta game da abin da ke mai kyau da marar kyau . 
 ( Farawa 3 : 1 - 6 ) A ƙarni na farko , wasu a ikilisiyar Koranti suna da irin wannan halin neman ’ yanci . 
 Suna tsammanin cewa suna da sani fiye da Bulus , shi ya sa ya kushe su ya kira su mafifitan manzanni . — 2 Korinthiyawa 11 : 3 - 5 ; 1 Timothawus 6 : 3 - 5 . 
 Ta yaya za mu guje wa koyon halin neman ’ yanci ? 
 A duniya ta yau , mutane da yawa “ masu - taurin kai , masu - kumbura ” ne , kuma irin wannan rayuwa ta rinjayi wasu Kiristoci . 
 Har wasu suka zama masu hamayya da gaskiya . 
 ( 2 Timothawus 3 : 4 ; Filibiyawa 3 : 18 ) Idan ya zo ga bauta ta gaskiya , yana da muhimmanci mu nemi ja - gora daga Jehobah kuma mu ba da haɗin kai ga “ bawan nan mai - aminci , mai - hikima ” da kuma dattawa na ikilisiya . 
 Wannan hanya ce ta biɗan adalci , kuma za ta kāre mu daga koyon hali na ’ yanci . 
 ( Matta 24 : 45 - 47 ; Zabura 25 : 9 , 10 ; Ishaya 30 : 21 ) Ikilisiyar shafaffu “ jigon gaskiya da ƙarfinta ” ce . 
 Jehobah ya yi tanadinta domin ta kāre kuma ta yi mana ja - gora . 
 ( 1 Timothawus 3 : 15 ) Fahimtar matsayinsa mai muhimmanci zai taimake mu kada mu yi ‘ kome domin girman kai ’ sa’ad da muka miƙa kai ga nufin Jehobah . — Filibiyawa 2 : 2 - 4 ; Misalai 3 : 4 - 6 . 
 Ka Yi Koyi da Yesu 
 A wace hanya aka ƙarfafa mu mu yi koyi da Yesu ? 
 Littafi Mai Tsarki ya ce cikin annabci game da Yesu : “ Ka yi ƙaunar adalci , ka ƙi mugunta . ” 
 ( Zabura 45 : 7 ; Ibraniyawa 1 : 9 ) Lalle wannan halin kirki ne da ya kamata mu koya ! 
 ( 1 Korinthiyawa 11 : 1 ) Yesu ya san mizanan adalci na Jehobah ; kuma ya ƙaunace su . 
 Saboda haka sa’ad da Shaiɗan ya jarabe shi a cikin daji , Yesu bai yi wani jinkiri ba wajen ƙin ya kauce daga “ hanyar adalci . ” — Misalai 8 : 20 ; Matta 4 : 3 - 11 . 
 19 , 20 . 
 Menene albarkar biɗan adalci ? 
 Hakika , muradi marar kyau na jiki zai kasance da ƙarfi . 
 ( Romawa 7 : 19 , 20 ) Duk da haka , idan adalci yana da kyau a gare mu , wannan zai ƙarfafa mu wajen ƙin mugunta . 
 ( Zabura 119 : 165 ) Ƙauna mai ƙarfi ta adalci za ta kāre mu , sa’ad da muka fuskanci yin abin da ke mugu . 
 ( Misalai 4 : 4 - 6 ) Ka tuna , dukan lokaci da muka faɗa wa jaraba , to mun ba wa Shaiɗan nasara . 
 Ya fi kyau mu tsayayya masa mu ba wa Jehobah nasara ! — Misalai 27 : 11 ; Yaƙub 4 : 7 , 8 . 
 Domin sun biɗi adalci , Kiristoci na gaskiya an cika su da “ ’ ya’yan adalci , waɗanda sun kasance zuwa darajar Allah da yabonsa ta wurin Yesu Kristi . ” 
 ( Filibiyawa 1 : 10 , 11 ) Sun yafa “ sabon mutum , wanda an halitta shi bisa ga Allah cikin adalci da tsarkin gaskiya . ” 
 ( Afisawa 4 : 24 ) Sun kasance na Jehobah kuma suna raye domin su bauta masa , ba domin su faranta wa kansu rai ba . 
 ( Romawa 14 : 8 ; 1 Bitrus 4 : 2 ) Wannan ne yake ja - gorar tunaninsu da kuma ayyukansu . 
 Suna faranta wa Ubansu na samaniya rai ƙwarai ! — Misalai 23 : 24 . 
 [ Hasiya ] 
 Za a iya samun shawarwari masu muhimmanci ga iyaye game da yadda za su kāre iyalansu a cikin littafin nan Asirin Farinciki na Iyali , Shaidun Jehobah ne suka wallafa . 
 Ana kiran shi kaciya . 
 Za Ka Iya Ba da Bayani ? 
 • Me ya sa biɗan adalci yake da muhimmanci ? 
 • Ta yaya Kirista ajizi zai biɗi adalci ? 
 • Waɗanne abubuwa ne a duniya ya kamata Kirista ya guje musu ? 
 • Ta yaya biɗan adalci yake kāre mu ? 
 [ Hoto a shafi na 28 ] 
 Ga mabiyan Kristi duniya muguwar wuri ce 
 [ Hoto a shafi na 29 ] 
 Yara da aka koya musu su ƙaunaci Jehobah za su ƙarfafa wajen ƙin lalata 
 [ Hoto a shafi na 30 ] 
 Wasu Isra’ilawa sun manta da Jehobah bayan sun sami wadata a Ƙasar Alkawari 
 [ Hoto a shafi na 31 ] 
 Kamar Yesu , Kiristoci suna ƙin mugunta 
 Kada Ka Ba Iblis Dama 
 “ Kada kuma ku bar wa Iblis wata ƙofa . ” — AFISAWA 4 : 27 , Littafi Mai Tsarki . 
 Me ya sa yawancin mutane masu da’awar cewa su Kiristoci ne suke shakkar wanzuwar Iblis ? 
 TUN ƙarnuka da yawa , yawancin mutane sun ɗauka cewa Shaiɗan yana da ƙaho , yana da kofato a kafa , yana sanye da jar riga , kuma yana amfani da tebur mai haƙora wajen jefa mugayen mutane cikin wuta . 
 Littafi Mai Tsarki bai goyi bayan waɗannan ra’ayoyin ba . 
 Babu shakka , irin waɗannan ra’ayoyin sun sa miliyoyin mutane masu da’awar cewa su Kiristoci ne su yi shakkar wanzuwar Iblis , kuma ya sa sun yi tunanin cewa wannan kalmar tana nufin aikata mugunta . 
 Waɗanne gaskiya daga Nassi ne suka tabbatar da wanzuwar Iblis ? 
 Littafi Mai Tsarki ya ba da shaida kuma ya tabbatar da wanzuwar Iblis . 
 Yesu Kristi ya san shi a duniyar ruhu a samaniya kuma ya yi magana da shi a nan duniyar . 
 ( Ayuba 1 : 6 ; Matta 4 : 4 - 11 ) Ko da yake Nassosi ba su faɗi ainihin sunan wannan halittar ruhu ba , sun kira shi Iblis ( wanda ke nufin “ Maƙaryaci ” ) domin ya yi ƙarya game da Allah . 
 Ana kiran shi Shaiɗan ( wanda ke nufin “ Ɗan Hamayya ” ) , tun da yake yana hamayya da Jehobah . 
 Ana kiran Shaiɗan Iblis “ tsohon macijin , ” wataƙila domin ya yi amfani da maciji ya ruɗi Hauwa’u . 
 ( Ru’ya ta Yohanna 12 : 9 ; 1 Timothawus 2 : 14 ) Kuma an kira shi “ mugun . ” — Matta 6 : 13 . 
 * 
 Wace tambaya ce za mu tattauna ? 
 Mu bayin Jehobah , ta kowace hanya ba ma son mu bi misalin Shaiɗan , wanda shi ne babban magabcin Allah na gaskiya . 
 Dole ne mu bi shawarar manzo Bulus : “ Kada kuma ku bar wa Iblis wata ƙofa . ” 
 ( Afisawa 4 : 27 , Littafi Mai Tsarki ) Saboda haka , waɗanne halaye na Shaiɗan ne ba za mu yi koyi da su ba ? 
 Kada Ka yi Koyi da Babban Maƙaryaci 
 Ta yaya ne “ mugun ” ya yi ƙarya game da Allah ? 
 “ Mugun ” ya cancanci a kira shi Iblis , domin maƙaryaci ne . 
 Ƙarya na nufin faɗan abin da ba gaskiya ba game da wani don a ɓata masa suna . 
 Allah ya umurci Adamu : “ Daga itace na sanin nagarta da mugunta ba za ka ɗiba ba ka ci : cikin rana da ka ci , mutuwa za ka yi lallai . ” 
 ( Farawa 2 : 17 ) An sanar da Hauwa’u wannan umurnin . 
 Amma Iblis ya ce mata ta bakin maciji : “ Ba lallai za ku mutu ba : gama Allah ya sani ran da kuka ci daga ciki , ran nan idanunku za su buɗe , za ku zama kamar Allah , kuna sane da nagarta da mugunta . ” 
 ( Farawa 3 : 4 , 5 ) Wannan baƙin ƙarya ne game da Jehobah Allah ! 
 Me ya sa Diyoturifis ya cancanci ya ba da lissafin ƙaryar da ya yi ? 
 An umurci Isra’ilawa : “ Ba za ka yi yawon kai da kawowa kana yawon tsegumi a cikin mutanenka . ” 
 ( Leviticus19 : 16 ) Manzo Yohanna ya ce game da ƙarya a zamaninsa : “ Na rubuta wani abu ga ikilisiya , amma Diyoturifis , wanda yake so ya sami shugabanci a cikinsu , ba shi karɓanmu . 
 Ni fa , idan na zo , sai in tuna da ayukansa da yake aika , miyagun zantattukan da yake ambatonmu da su . ” 
 ( 3 Yohanna 9 , 10 ) Diyoturifis yana yin ƙarya game da Yohanna , saboda haka ya cancanci ya ba da lissafin abin da ya yi . 
 Wane Kirista mai aminci ne zai so ya zama kamar Diyoturifis kuma ya bi misalin Shaiɗan , wanda shi ne babban maƙaryaci ? 
 6 , 7 . 
 Me ya sa ya kamata mu guji yin ƙarya game da mutane ? 
 A yawancin lokaci ana ɓata wa bayin Jehobah suna kuma ana yi musu tuhumar ƙarya . 
 “ Manyan malamai da marubuta suka tsaya suna ta sarassa [ Yesu ] da tsanani ƙwarai . ” 
 ( Luka 23 : 10 ) Babban Firist Hananiya da wasu mutane sun yi wa Bulus zargin ƙarya . 
 ( Ayukan Manzanni 24 : 1 - 8 ) Kuma Littafi Mai Tsarki ya kira Shaiɗan “ mai - saran ’ yan’uwanmu , . . . wanda ya ke sarassu dare da rana a gaban Allahnmu . ” 
 ( Ru’ya ta Yohanna 12 : 10 ) Waɗannan ’ yan’uwan da ake yi wa zargin ƙarya sune Kiristoci shafaffu da suke zaune a duniyar nan a wannan zamani na ƙarshe . 
 Babu Kirista da zai so ya yi wa wani tsegumi ko kuwa ya yi masa zargin ƙarya . 
 Amma , hakan na iya faruwa idan ba mu da cikakken bayani kafin mu je mu ba da shaida . 
 A cikin Dokar Musa , shaidar zur na iya jawo mutuwa ga wanda ya yi ta . 
 ( Fitowa 20 : 16 ; Kubawar Shari’a 19 : 15 - 19 ) Bugu da ƙari , ɗaya daga cikin abubuwa da Jehobah yake ƙyama shi ne “ mai - shaidan zur wanda ya ke furtawa da ƙarya . ” 
 ( Misalai 6 : 16 - 19 ) Hakika , ba ma son mu bi misalin babban mai ƙarya kuma ɗan hamayya . 
 Ka Guje wa Hanyoyin Ainihin Mai Kisankai 
 Ta yaya ne Iblis ya zama “ mai - kisan kai . . . tun daga farko ” ? 
 Iblis mai kisan kai ne . 
 Yesu ya ce Iblis “ mai - kisan kai ne tun daga farko . ” 
 ( Yohanna 8 : 44 ) Sa’ad da ya janye Adamu da Hauwa’u daga Allah , Shaiɗan ya zama mai kisan kai . 
 Ya jawo wa mutane biyu na farko da ’ ya’yansu mutuwa . 
 ( Romawa 5 : 12 ) Tabbatacce ne cewa mutum ne kawai zai iya aikata wannan , ba kawai tunanin zuciya ba . 
 Kamar yadda aka nuna a 1 Yohanna 3 : 15 , ta yaya za mu iya zama masu kisan kai ? 
 Ɗaya daga cikin Dokoki Goma da aka ba Isra’ila ta ce , “ ba za ka yi kisankai ba . ” 
 ( Kubawar Shari’a 5 : 17 ) Sa’ad da yake yi wa Kiristoci magana , manzo Bitrus ya rubuta : “ Kada wani daga cikinku ya sha wuya kamar mai - kisankai . ” 
 ( 1 Bitrus 4 : 15 ) Saboda haka , mu bayin Jehobah ba za mu kashe wani ba da gangan . 
 Duk da haka , za mu ɗauki alhaki a gaban Allah idan muka ƙi jinin ɗan’uwa Kirista har muna fatan ya mutu . 
 “ Dukan wanda ya ƙi ɗan’uwansa mai - kisankai ne , ” in ji manzo Yohanna , “ kun sani babu mai - kisankai wanda shi ke da rai na har abada cikinsa zaune . ” 
 ( 1 Yohanna 3 : 15 ) An umurci Isra’ilawa : ‘ Ba za ku ƙi ɗan’uwanku cikin zuciyarku ba . ’ 
 ( Leviticus 19 : 17 ) Bari mu yi saurin warware duk wata matsalar da ta taso tsakaninmu da ɗan’uwa mai bi , saboda kada mai kisan kai Shaiɗan ya lalata haɗin kanmu ta Kirista . — Luka 17 : 3 , 4 . 
 Ka Dage Gāba da Sarkin Maƙaryata 
 10 , 11 . 
 Menene muke bukatar mu yi idan muna so mu dage gāba da shugaban ƙarya Shaiɗan ? 
 Iblis maƙaryaci ne . 
 “ Sa’anda ya ke yin ƙarya , ” in ji Yesu , “ don kansa ya ke yi : gama maƙaryaci ne shi , da uban ƙarya kuma . ” 
 ( Yohanna 8 : 44 ) Shaiɗan ya yi wa Hauwa’u ƙarya , amma Yesu ya zo duniya ne domin ya ba da shaida ga gaskiya . 
 ( Yohanna 18 : 37 ) Idan mu mabiyan Kristi muna so mu dage gāba da Iblis , muna bukatar mu guje wa ƙarya da ruɗi . 
 Dole ne mu “ faɗi gaskiya . ” 
 ( Zechariah 8 : 16 ; Afisawa 4 : 25 ) Jehobah “ Allah na gaskiya ” yana yi wa Shaidunsa masu gaskiya ne kawai albarka . 
 Mugu kuwa ba shi da ikon ya wakilce shi . — Zabura 31 : 5 ; 50 : 16 ; Ishaya 43 : 10 . 
 Idan muna daraja ’ yancinmu ta ruhaniya daga ƙaryar Shaiɗan , za mu manne wa Kiristanci , wato “ hanyar gaskiya . ” 
 ( 2 Bitrus 2 : 2 ; Yohanna 8 : 32 ) Dukan koyarwa ta Kirista ta ƙunshi “ gaskiyar bishara . ” 
 ( Galatiyawa 2 : 5 , 14 ) Samun cetonmu ta dangana ne a kan “ tafiya cikin gaskiya , ” wato , manne wa gaskiya da kuma dage gāba da “ uban ƙarya . ” — 3 Yohanna 3 , 4 , 8 . 
 Ka Ƙi Fitaccen Ɗan Ridda 
 12 , 13 . 
 Yaya ya kamata mu bi da ’ yan ridda ? 
 Wannan halitta na ruhu wadda ta zama Iblis a dā tana cikin gaskiya . 
 Amma “ ba ya tsaya a kan gaskiya , ” ba in ji Yesu , “ domin babu gaskiya a cikinsa . ” 
 ( Yohanna 8 : 44 ) Fitaccen ɗan ridda ya bi tafarkin tsayayya wa “ Allah na gaskiya . ” 
 Wasu cikin Kiristoci na ƙarni na farko sun faɗa cikin “ tarkon Shaiɗan , ” mai yiwuwa sun faɗa hannunsa ne domin an ruɗe su kuma sun bijire daga gaskiya . 
 Saboda haka , Bulus ya umurci abokin aikinsa Timoti ya koyar da su cikin tawali’u domin su iya warkewa a ruhaniya kuma su ’ yantar da kansu daga tarkon Shaiɗan . 
 ( 2 Timothawus 2 : 23 - 26 ) Hakika , manne wa gaskiya ya fi maimakon mu faɗa tarkon ra’ayoyin ɗan ridda . 
 Domin sun saurari Iblis kuma ba su ƙi ƙaryar da ya yi musu ba , mutane biyu na farko suka zama ’ yan ridda . 
 Saboda haka , zai dace mu saurari ’ yan ridda , mu karanta littattafansu , ko kuwa mu bincika dandalinsu a Duniyar gizonsu a cikin Intane ? 
 Idan muna ƙaunar Allah da kuma gaskiya , ba za mu yi haka ba . 
 Bai kamata mu ƙyale ’ yan ridda su shiga gidanmu ba ko kuwa mu gai da su , domin yin haka zai sa mu yi ‘ tarayya cikin miyagun ayyukansu . ’ 
 ( 2 Yohanna 9 - 11 ) Bari kada mu yarda mu faɗa cikin dabarar Iblis ta wajen ƙyale “ hanyar gaskiya ” ta wajen bin malaman ƙarya waɗanda suke son su gabatar da ‘ ra’ayoyi masu haɗari ’ kuma su janye mu da “ maganganun rikici . ” — 2 Bitrus 2 : 1 - 3 . 
 14 , 15 . 
 Wane gargaɗi ne Bulus ya yi wa dattawa da ke Afisa da kuma abokin aikinsa Timoti ? 
 Bulus ya gaya wa Kiristoci dattawa da suke zaune a Afisa : “ Ku tsare kanku , da dukan garke kuma , wanda Ruhu Mai - tsarki ya sanya ku shugabannai a ciki , garin ku yi kiwon ikilisiyar Allah , wadda ya sayi da jinin kansa . 
 Na sani bayan tashina kerketai masu - zafin hali za su shiga wurinku , ba za su kewaye ma garke ba ; daga cikin tsakiyarku kuma mutane za su tashi , suna faɗin karkatattun zantattuka , domin su janye masu - bi bayansu . ” 
 ( Ayukan Manzanni 20 : 28 - 30 ) Hakika , waɗannan ’ yan riddan sun bayyana kuma sun faɗi “ karkatattun zantattuka . ” 
 A kusan shekara ta 65 A.Z . , manzon ya umurci Timoti ya “ rarrabe kalmar gaskiya sosai . ” 
 Bulus ya rubuta , “ amma ka guje ma zantattukan banza na saɓo : gama za su yi gaba cikin rashin - ibada , maganassu kuwa za ta ci kamar zuganye : irinsu ke nan su Himinayus da Filitus ; mutane masu - kuskure wajen gaskiya , suna cewa , tashin ya rigaya ya wuce , su kan kuwa jirkitadda bangaskiyar waɗansu . ” 
 An soma riddan ! 
 Bulus ya daɗa , “ amma tushe mai - tsayawa na Allah ya tabbata . ” — 2 Timothawus 2 : 15 - 19 . 
 Duk da ruɗin ɗan ridda na farko , me ya sa muka kasance da aminci ga Allah da kuma Kalmarsa ? 
 Shaiɗan ya sha yin amfani da ’ yan ridda don ya gurɓata bauta ta gaskiya , amma bai yi nasara ba . 
 A kusan shekara ta 1868 , Charles Taze Russell ya soma bincika koyarwar cocin Kiristendom kuma ya ga yadda suka juya ma’anar abin da ke cikin Nassosi . 
 Russell da wasu mutane ƙalilan masu neman gaskiya sun kafa ajin nazarin Littafi Mai Tsarki a Pittsburgh , Pennsylvania ta Amirka . 
 Tun daga lokacin kusan shekara 140 ke nan , bayin Jehobah sun ƙaru a sani da kuma ƙaunar Allah da Kalmarsa . 
 Duk da ruɗun ɗan ridda na farko , tsaro na rukunin amintaccen bawan nan mai hikima ya taimaka wa Kiristoci na gaskiya su kasance da aminci ga Jehobah da Kalmarsa . — Matta 24 : 45 . 
 Kada Ka Ƙyale Mai Mulkin Duniyar Nan ya Rinjaye Ka 
 17 - 19 . 
 Mecece duniyar da take kwance cikin ikon Iblis , kuma me ya sa bai kamata mu ƙaunace ta ba ? 
 Wata hanya kuma da Shaiɗan ke amfani da ita don ya kama mu a cikin tarkonsa ita ce , ta wajen rinjayarmu mu ƙaunaci wannan duniyar , wato ’ yan adam marasa aminci waɗanda bare suke ga Allah . 
 Yesu ya kira Iblis “ sarkin duniya ” kuma ya ce : “ Ba shi da komi a cikina . ” 
 ( Yohanna 14 : 30 ) Kada mu yarda mu shiga tarkon Shaiɗan ! 
 Mun sani cewa “ duniya duka kuwa tana kwance cikin Shaiɗan . ” 
 ( 1 Yohanna 5 : 19 ) Shi ya sa Shaiɗan ya ce zai ba Yesu “ dukan mulkokin duniya , ” idan ya bauta masa , amma Ɗan Allah ya ƙi wannan tayin faufau . 
 ( Matta 4 : 8 - 10 ) Wannan duniyar da Shaiɗan ke sarauta ta ƙi mabiyan Kristi . 
 ( Yohanna 15 : 18 - 21 ) Babu shakka , shi ya sa manzo Yohanna ya yi mana gargaɗi kada mu ƙaunaci duniya ! 
 Yohanna ya rubuta : “ Kada ku yi ƙaunar duniya , ko abubuwan da ke cikin duniya . 
 Idan kowa ya yi ƙaunar duniya , ƙaunar Uba ba ta cikinsa ba . 
 Gama dukan abin da ke cikin duniya , da kwaɗayin jiki , da sha’awar idanu , da darajar rai ta wofi , ba na Uba ba ne , amma na duniya ne . 
 Duniya ma tana wucewa , duk da sha’awatata : amma wanda ya aika nufin Allah ya zauna har abada . ” 
 ( 1 Yohanna 2 : 15 - 17 ) Bai kamata mu ƙaunaci duniya ba domin hanyoyinta ta kwaɗayin jiki ne , wanda hakan bai jitu da mizanan Jehobah Allah ba . 
 Idan muna ƙaunar wannan duniyar a zuciyarmu fa ? 
 Bari mu yi addu’a ga Allah don ya taimaka mana mu sha kan wannan ƙaunar da kuma sha’awoyi na jiki da ke tattare da ita . 
 ( Galatiyawa 5 : 16 - 21 ) Idan muka tuna cewa “ rundunai masu - ruhaniya na mugunta ” marar ganuwa sune “ mahukuntan wannan zamani ” marar aminci , hakika za mu yi ƙoƙari mu ‘ tsare kanmu marar - aibi daga duniya . ’ — Yaƙub 1 : 27 ; Afisawa 6 : 11 , 12 ; 2 Korinthiyawa 4 : 4 . 
 Me ya sa za a iya cewa ‘ mu ba na duniya ba ne ’ ? 
 Game da almajiransa , Yesu ya ce : “ Ba na duniya su ke ba , kamar yadda ni ba na duniya ba ne . ” 
 ( Yohanna 17 : 16 ) Kiristoci shafaffu da kuma abokanansu keɓaɓɓu suna ƙoƙarin kasancewa da tsabta a ɗabi’a da ruhaniya , kuma sun keɓe kansu daga wannan duniyar . 
 ( Yohanna 15 : 19 ; 17 : 14 ; Yaƙub 4 : 4 ) Wannan duniyar marar aminci ba ta ƙaunarmu domin mun keɓe kanmu daga gareta kuma mu masu “ shelan adalci ” ne . 
 ( 2 Bitrus 2 : 5 ) Hakika , muna zaune ne a cikin mutanen da suka haɗa da mazinata , masu ƙwace , masu bautar gumaka , ɓarayi , maƙaryata , da mashaya . 
 ( 1 Korinthiyawa 5 : 9 - 11 ; 6 : 9 - 11 ; Ru’ya ta Yohanna 21 : 8 ) Amma , ba ma bin “ ruhun duniya , ” domin ba ma ƙyale wannan iko na zunubi ya sarrafa mu . — 1 Korinthiyawa 2 : 12 . 
 Kada ka ba Iblis Dama 
 21 , 22 . 
 Ta yaya za ka yi amfani da shawarar Bulus da ke rubuce a Afisawa 4 : 26 , 27 ? 
 Maimakon mu ƙyale “ ruhun duniya ” ya motsa mu , ruhun Allah ne ke yi mana ja - gora , wanda hakan ya sa muke da halaye kamar su ƙauna da kamewa . 
 ( Galatiyawa 5 : 22 , 23 ) Waɗannan suna taimaka mana mu yi tsayayya da harin da Iblis ke kawo wa bangaskiyarmu . 
 Yana so mu zama masu “ hasala , ” amma ruhun Allah na taimaka mana mu “ dena yin fushi . ” 
 ( Zabura 37 : 8 ) Hakika , a wasu lokatai wataƙila muna da kyakkyawan dalili na yin fushi , amma Bulus ya yi mana gargaɗi : “ Ku yi fushi , amma kada ku yi zunubi : kada rana ta faɗi kuna kan fushinku : kada kuwa ku ba Shaiɗan dama . ” — Afisawa 4 : 26 , 27 . 
 Fushinmu na iya zama zunubi . 
 Idan muka kasance da irin wannan halin , za mu ba Iblis damar ɗaukaka rashin haɗin kai a cikin ikilisiya ko kuwa yana iya sa mu aikata ayyukan mugunta . 
 Saboda haka , muna bukatar mu daidaita matsalolin da ke tsakaninmu da wasu da wuri kuma a hanyar da Allah ke so . 
 ( Leviticus 19 : 17 , 18 ; Matta 5 : 23 , 24 ; 18 : 15 , 16 ) Saboda haka , bari mu ƙyale ruhun Allah ya yi mana ja - gora , mu ci gaba da nuna kamewa , kuma kada mu ƙyale fushi ya jawo ƙiyayya da kuma hasala . 
 Waɗanne tambayoyi ne za mu tattauna a talifinmu na gaba ? 
 Mun tattauna wasu halayen Iblis da bai kamata mu bi ba . 
 Amma wasu masu karatu suna iya yin mamaki : Ya kamata mu ji tsoron Shaiɗan ne ? 
 Me ya sa yake haddasa wa Kiristoci tsanani ? 
 Ta yaya za mu guji faɗawa hannun Iblis ? 
 [ Hasiya ] 
 Ka dubi talifofin nan “ Is the Devil Real ? ” 
 da ke cikin Hasumiyar Tsaro ta 15 ga Nuwamba , 2005 na Turanci . 
 Mecece Amsarka ? 
 • Me ya sa bai kamata mu yi ƙarya ba game da wani ? 
 • Cikin jituwa da 1 Yohanna 3 : 15 , ta yaya za mu guji zama masu kisan kai ? 
 • Yaya ya kamata mu ɗauki ’ yan ridda , kuma me ya sa ? 
 • Me ya sa bai kamata mu ƙaunaci duniya ba ? 
 Ka Yi Tsayayya Da Shaiɗan , Kuma Zai Guje ka ! 
 “ Ku zama . . . masu - biyayya ga Allah , amma ku yi tsayayya da Shaiɗan , za ya fa guje maku . ” — YAƘUB 4 : 7 . 
 1 , 2 . ( a ) Wane halin Iblis ne ya bayyana a kalaman da ke rubuce a Ishaya sura 14 ? 
 ( b ) Waɗanne tambayoyi ne za mu tattauna ? 
 IBLIS shi ne babban mai girman kai . 
 Fahariyarsa ta bayyana a cikin kalaman da annabin Allah , Ishaya ya rubuta . 
 Fiye da ƙarni guda kafin Babila ta zama mai iko da duniya , an nuna mutanen Jehobah suna cewa game da “ sarkin Babila ” : “ Cikin zuciyarka ka ce , har sama zan hau , zan ɗaukaka kursiyina bisa tamrarin Allah [ wato , zuriyar Dauda da suka yi sarauta ] : . . . 
 In maida kaina kamar Mai - iko duka . ” 
 ( Ishaya 14 : 3 , 4 , 12 - 15 ; Litafin Lissafi 24 : 17 ) Fahariyar “ sarkin Babila ” ta yi daidai da halin Shaiɗan , wanda shi ne “ allah na wannan zamani . ” 
 ( 2 Korinthiyawa 4 : 4 ) Amma girmankai na Shaiɗan zai ja masa halaka , kamar yadda ƙarshen sarakunan Babila ya zama abin kunya . 
 Muddin Iblis na raye , muna iya damuwa da tambayoyi kamar su : Ya kamata ne mu ji tsoron Shaiɗan ? 
 Menene ya sa Shaiɗan yake sa mutane su tsananta wa Kiristoci ? 
 Ta yaya za mu guji faɗawa hannun Iblis ? 
 Ya Kamata ne Mu Ji Tsoron Iblis ? 
 3 , 4 . 
 Me ya sa amintattun Kiristoci shafaffu da abokansu ba sa jin tsoron Iblis ? 
 Waɗannan kalaman na Yesu Kristi sun ƙarfafa Kiristoci shafaffu : “ Kada ka ji tsoron wahala da za ka sha : ga shi , Shaiɗan yana shiri ya jefa waɗansu daga cikinku a kurkuku , domin a gwada ku ; kwana goma kuwa za ku sha ƙunci . 
 Ka yi aminci har mutuwa , ni ma in ba ka rawanin rai . ” 
 ( Ru’ya ta Yohanna 2 : 10 ) Shafaffu da abokanansu masu begen zama a duniya ba sa jin tsoron Iblis . 
 Wannan rashin tsoron ba don gaba gaɗin da aka haife su da ita ba ne . 
 Ta wanzu ne domin suna tsoron Allah kuma ‘ suna samun mafaka ƙalƙashin inuwar fukafukansa . ’ — Zabura 34 : 9 ; 36 : 7 . 
 Mabiyan Yesu Kristi na farko masu gaba gaɗi sun kasance da aminci har mutuwa duk da wahalar da suka sha . 
 Ba su ji tsoron abin da Shaiɗan Iblis zai yi ba , domin sun san cewa Jehobah ba zai taɓa yasar da waɗanda suka kasance da aminci gareshi ba . 
 Haka nan ma , sa’ad da suke fuskantar tsanani sosai , kiristoci shafaffu da abokanansu da suka keɓe kansu sun kuduri aniya za su ci gaba da amincinsu ga Allah . 
 Amma , manzo Bulus ya bayyana cewa Iblis yana iya jawo mutuwa . 
 Bai kamata hakan ya ba mu tsoro ba ? 
 Menene muka koya daga Ibraniyawa 2 : 14 , 15 ? 
 Bulus ya ce Yesu ya zama mutum “ domin ta wurin mutuwa shi wofinta wanda yake da ikon mutuwa , watau Shaiɗan ; shi kuma sake dukan waɗanda ke ƙarƙashin bauta muddar ransu saboda tsoron mutuwa . ” 
 ( Ibraniyawa 2 : 14 , 15 ) Domin yana da “ ikon [ jawo ] mutuwa , ” Shaiɗan ya rinjayi Yahuza Iskariyoti , bayan haka ya sa shugabannin Yahudawa da kuma Romawa suka kashe Yesu . 
 ( Luka 22 : 3 ; Yohanna 13 : 26 , 27 ) Ta mutuwarsa ta hadaya , Yesu ya ’ yanta ’ yan adam masu zunubi daga hannun Shaiɗan kuma ya sa mun sami damar samun rai na dindindin . — Yohanna 3 : 16 . 
 6 , 7 . 
 Yaya yawan ikon da Iblis ke da shi na jawo mutuwa ? 
 Yaya yawan ikon da Iblis ke da shi na jawo mutuwa ? 
 Tun daga farkon aikinsa na mugunta , ƙaryarsa da ja - gorarsa sun jawo wa mutane mutuwa . 
 Hakan ya faru domin Adamu ya yi zunubi , ta haka , ya yaɗa zunubi da mutuwa ga mutane . 
 ( Romawa 5 : 12 ) Bugu da ƙari , bayin Shaiɗan da suke duniya sun tsananta wa masu bauta wa Jehobah , a wasu lokatai ma har kashe su suke yi kamar yadda suka yi wa Yesu Kristi . 
 Duk da haka , kada mu yi tunanin cewa Iblis zai iya jawo mutuwar duk mutumin da yake son ya kashe . 
 Allah na kāre waɗanda ke na sa , kuma ba zai taɓa ƙyale Shaiɗan ya kawar da dukan masu bauta ta gaskiya a duniya ba . 
 ( Romawa 14 : 8 ) Hakika , Jehobah yana ƙyale a tsananta wa mutanensa , kuma yana ƙyale wasun mu su mutu a sakamakon harin Iblis . 
 Duk da haka , Nassosi sun ba da bege na tashin matattu ga waɗanda suke cikin “ littafin tunawa ” na Allah , kuma Iblis ba zai iya hana hakan ba ! — Malachi 3 : 16 ; Yohanna 5 : 28 , 29 ; Ayukan Manzanni 24 : 15 . 
 Me ya sa Shaiɗan ke Tsananta Mana ? 
 Me ya sa Iblis ke sa a tsananta wa bayin Allah ? 
 Idan mu bayin Allah ne masu aminci , akwai wani muhimmin dalilin da ya sa Iblis yake tsananta mana . 
 Manufarsa ita ce , yana so mu bar bangaskiyarmu . 
 Muna da dangantaka mai tamani da Ubanmu na sama , kuma Shaiɗan yana son ya lalata ta . 
 Kada haka ya zama abin mamaki . 
 A Aidan , Jehobah ya annabta cewa ƙiyayya za ta kasance tsakanin “ macen ” ta alama da “ macijin ” da kuma ‘ zuriyarsu . ’ 
 ( Farawa 3 : 14 , 15 ) Nassosi sun kira Iblis “ tsohon macijin ” kuma sun bayyana cewa yana da gajeren lokaci kuma yana nuna hasala mai girma . 
 ( Ru’ya ta Yohanna 12 : 9 , 12 ) Yayin da ƙiyayya ta ci gaba tsakanin ‘ zuriyoyin ’ biyu , waɗanda suke bauta wa Jehobah cikin aminci za su fuskanci tsanani . 
 ( 2 Timothawus 3 : 12 ) Ka san ainihin dalilin da ya sa Shaiɗan ke tsananta mana ? 
 9 , 10 . 
 Wane batu ne Iblis ya tayar , kuma ta yaya hakan ya shafi halin mutane ? 
 Iblis ya ta da batun ikon mallaka na sararin samaniya . 
 A batun , ya tuhumi amincin mutane ga Mahaliccinsu . 
 Shaiɗan ya tsananta wa mutumin nan mai aminci Ayuba . 
 Me ya sa ? 
 Domin yana so ya karya amincin Ayuba ga Jehobah . 
 Matar Ayuba da kuma abokansa uku “ masu - ta’aziya na ban takaici ” sun cika manufar Iblis a wannan lokacin . 
 Kamar yadda aka nuna a littafin Ayuba , Iblis ya tuhumi Allah , ya faɗi cewa babu mutumin da zai kasance da aminci ga Allah idan aka ƙyale Shaiɗan ya jarabce shi . 
 Ayuba ya riƙe amincinsa , da haka , ya nuna cewa Shaiɗan maƙaryaci ne . 
 ( Ayuba 1 : 8 – 2 : 9 ; 16 : 2 ; 27 : 5 ; 31 : 6 ) A yau , Iblis yana tsananta wa Shaidun Jehobah domin ya karya amincinsu kuma ya tabbatar da cewa tuhumarsa gaskiya ne . 
 Sanin cewa Iblis yana tsananta mana ne domin yana son mu karya amincinmu ga Allah , hakan zai taimaka mana mu kasance da gaba gaɗi da kuma ƙarfi . 
 ( Kubawar Shari’a 31 : 6 ) Allahnmu shi ne Mamallakin Duka , kuma zai taimaka mana mu riƙe amincinmu . 
 Bari a kowane lokaci mu faranta wa Jehobah zuciya ta wajen kasancewa da aminci , domin ya iya mayar da magana ga babban mai zargi , Shaiɗan Iblis . — Misalai 27 : 11 . 
 “ Ka Cece Mu Daga Mugun ” 
 Menene wannan roƙon ke nufi , “ Kada ka kai mu cikin jaraba ” ? 
 Kasancewa mai aminci ba batu ba ne mai sauƙi , yana bukatar addu’a sosai . 
 Kalaman da ke cikin addu’ar misali za su taimaka sosai . 
 Kaɗan daga abin da Yesu ya ce shi ne : “ Kada ka kai mu cikin jaraba , amma ka cece mu daga mugun . ” 
 ( Matta 6 : 13 ) Jehobah ba ya jaraba mu da zunubi . 
 ( Yaƙub 1 : 13 ) A wasu lokatai Nassosi sukan ce ya yi ko kuwa ya jawo wasu abubuwa , amma , ya ƙyale hakan ya faru ne kawai . 
 ( Ruth 1 : 20 , 21 ) Ta wajen yin addu’a kamar yadda Yesu ya nuna , muna roƙon Jehobah ne cewa kada ya ƙyale mu mu faɗa cikin jaraba . 
 Kuma zai ji roƙonmu , domin muna da wannan tabbacin daga cikin Nassi : “ Allah mai - aminci ne , da ba za ya bari a yi maku jaraba wadda ta fi ƙarfinku ba ; amma tare da jaraba za ya yi maku hanyar tsira , da za ku iya jimrewa . ” — 1 Korinthiyawa 10 : 13 . 
 Me ya sa muke yin addu’a : “ Ka cece mu daga mugun ” ? 
 Bayan ya ambata jaraba a cikin addu’arsa na misali , Yesu ya sake cewa : “ Ka cece mu daga mugun . ” 
 Wani fassara na Littafi Mai Tsarki ya ce : “ Ka kāre mu daga mugun . ” 
 ( Contemporary English Version ) Amma , a cikin Nassosi , furcin nan “ cece mu daga ” na nufin wani , kuma Linjilar Matta ta kira Iblis “ mai - jaraba . ” 
 ( Matta 4 : 3 , 11 ) Saboda haka , yana da muhimmanci mu yi addu’a a cece mu daga “ mugun , ” Shaiɗan Iblis . 
 Yana ƙoƙarin ya juya mu mu yi wa Allah zunubi . 
 ( 1 Tassalunikawa 3 : 5 ) Sa’ad da muka yi wannan roƙo , “ Ka cece mu daga mugun , ” muna roƙon Ubanmu na samaniya ya kāre mu kuma ya taimaka mana domin kada Iblis ya ribace mu . 
 Kada Ka Yarda Iblis ya Ribace Ka 
 13 , 14 . 
 Me ya sa Korantiyawa suke bukatar su daidaita yadda suka bi da wani mutum a cikin ikilisiya wanda malalaci ne ? 
 Sa’ad da Bulus yake umurtar Kiristocin da ke Koranti su dinga yafe wa juna , ya rubuta : “ Amma wanda ku ke gafarta masa komi , ni kuma haka : gama abin da na gafarta kuma , in dai na yi gafarar komi , sabili da ku na yi , a gaban Kristi ; domin kada Shaiɗan ya ci ribar kome a bisanmu : gama ba mu cikin rashin sanin makiɗansa ba . ” 
 ( 2 Korantiyawa 2 : 10 , 11 ) Iblis yana iya ribatarmu a hanyoyi dabam dabam , amma me ya sa Bulus ya yi kalaman nan da aka yi ƙaulinsu ? 
 Bulus ya tsauta wa Korantiyawa domin sun ƙyale wani mutum malalaci ya ci gaba da kasancewa a cikin ikilisiya . 
 Hakan ya faranta wa Shaiɗan rai , domin taƙaici ya faɗa a kan ikilisiyar don sun ƙyale “ irin fasikanci ma da ba a iske shi ko wurin al’ummai . ” 
 Bayan haka , an yi wa mutumin yankan zumunci . 
 ( 1 Korinthiyawa 5 : 1 - 5 , 11 - 13 ) Daga baya mutumin ya tuba . 
 Idan Korantiyawan suka ƙi su gafarta masa kuma su maido shi , Iblis zai ribace su a wata hanya . 
 Ta yaya ? 
 Za su zama matsananta kuma marasa tausayi kamar Shaiɗan . 
 Idan mutumin da ya tuba ya “ dulmaya domin yawan baƙincikinsa ” kuma ya daina bauta wa Allah gaba ɗaya , to , dattawa suna da hakkin wannan a gaban Jehobah Allah mai jinkai . 
 ( 2 Korinthiyawa 2 : 7 ; Yaƙub 2 : 13 ; 3 : 1 ) Hakika , babu Kirista na gaskiya da zai so ya bi halin Shaiɗan ta wajen zama marar tausayi , da kuma matsananci . 
 Makaman Allah na Kāre Mu 
 Wane yaƙi ne muke yi , kuma samun nasararmu ya dangana ne a kan me ? 
 Idan muna so mu tsira daga hannun Iblis , dole ne mu yi yaƙi na ruhaniya da miyagun ruhohi . 
 Za mu sami nasara a wajen yaƙi da waɗannan miyagun ruhohi masu ƙarfi ne kawai idan muka yafa “ dukan makamai na Allah . ” 
 ( Afisawa 6 : 11 - 18 ) Wannan makamin ya haɗa da “ sulke na adalci . ” 
 ( Afisawa 6 : 14 ) Sarki Saul na Isra’ila ta dā ya yi rashin biyayya ga Allah kuma ya yi rashin ruhu mai tsarki . 
 ( 1 Samuila 15 : 22 , 23 ) Amma idan muka aikata adalci kuma muka kāre kanmu da makami na ruhaniya , za mu sami ruhu mai tsarki na Allah da kuma isashen kāriya don Shaiɗan da miyagun mala’ikunsa , aljanu . — Misalai 18 : 10 . 
 Ta yaya za mu ci gaba da samun kāriya na tsayayya wa miyagun ruhohi ? 
 Domin mu ci gaba da samun kāriya na tsayayya wa miyagun ruhohi , muna bukatar mu karanta kuma mu yi nazarin Kalmar Allah a kai a kai , kuma mu yi amfani da littattafai da “ wakili mai - aminci ” ke tanadinsu . 
 ( Luka 12 : 42 ) Da haka , za mu cika zuciyarmu da abubuwa na ruhaniya , kuma hakan ya jitu da shawarar Bulus : “ ’ Yan’uwa , iyakar abin da ke mai - gaskiya , iyakar abin da ya isa bangirma , iyakar abin da ke mai - adalci , iyakar abin da ke mai - tsabta , iyakar abin da ke jawo ƙauna , iyakar abin da ke da kyakkyawan ambato ; idan akwai kirki , idan akwai yabo , ku maida hankali ga waɗannan . ” — Filibiyawa 4 : 8 . 
 Menene zai taimaka mana mu zama ƙwararrun masu shelar bishara ? 
 Jehobah ya sa mun ‘ ɗaura wa sawayenmu shirin bishara ta salama . ’ 
 ( Afisawa 6 : 15 ) Halartan taron Kirista a kai a kai na shirya mu mu sanar da bishara ta Mulkin Allah . 
 Muna farin ciki sosai sa’ad da muka taimaka wa wasu su koyi gaskiya game da Allah kuma su sami ’ yanci ta ruhaniya ! 
 ( Yohanna 8 : 32 ) “ Takobin ruhu , watau maganar Allah ” yana da muhimmanci wajen watsar da koyarwan ƙarya da kuma “ rushe wurare masu - ƙarfi . ” 
 ( Afisawa 6 : 17 ; 2 Korinthiyawa 10 : 4 , 5 ) Yin amfani da rubutacciyar Kalmar Allah Littafi Mai Tsarki da kyau , na taimaka mana mu koyar da gaskiya kuma yana kāre mu daga faɗawa cikin tarkon Iblis . 
 Ta yaya za mu “ yi tsayayya da dabarun Shaiɗan ” ? 
 Bulus ya soma jawabinsa game da makaminmu na ruhaniya ne da : “ Ku ƙarfafa cikin Ubangiji , cikin ƙarfin ikonsa kuma . 
 Ku yafa dukan makamai na Allah , domin ku sami ikon da za ku yi tsayayya da dabarun Shaiɗan . ” 
 ( Afisawa 6 : 10 , 11 ) Kalmar Helenanci da aka fassara “ ku yi tsayayya ” na nuni ne ga sojan da ke shirye . 
 Muna tsaye da ƙarfi a wannan yaƙi na ruhaniya , duk da cewa Shaiɗan yana amfani da dabaru dabam dabam don ya lalata haɗin kanmu , ya gurɓatar da koyarwarmu , ko kuwa ya karya amincinmu ga Allah . 
 Amma , har yanzu Iblis bai yi nasara ba a farmakinsa , kuma ba zai taɓa yi ba ! 
 * 
 Ka yi Tsayayya da Iblis , Kuma zai Guje Ka 
 Ta wace hanya ce za mu iya yin tsayayya da Iblis ? 
 Za mu iya yin nasara a yaƙinmu na ruhaniya da Iblis da kuma miyagun ruhohin da suke ƙarƙashin ikonsa . 
 Babu wani dalilin jin tsoron Shaiɗan , domin almajiri Yakubu ya rubuta : “ Ku zama fa masu - biyayya ga Allah , amma ku yi tsayayya da Shaiɗan , za ya fa guje maku . ” 
 ( Yaƙub 4 : 7 ) Hanya guda na ci gaba da yin tsayayya da Shaiɗan da kuma miyagun halittun ruhohi da ke tattare da shi , shi ne ta ƙin ƙungiya ta asiri , sihiri , da masu aikata su . 
 Nassosi sun bayyana sarai cewa dole ne bayin Jehobah su ƙi ishara , ilimin taurari , duba , da sihiri . 
 Idan muka kasance da ƙwazo da kuma ƙarfi a ruhaniya , ba za mu ji tsoron cewa wani zai yi mana asiri ba . — Lissafi 23 : 23 ; Kubawar Shari’a 18 : 10 - 12 ; Ishaya 47 : 12 - 15 ; Ayukan Manzanni 19 : 18 - 20 . 
 Ta yaya za mu iya yin tsayayya da Iblis ? 
 Muna “ tsayayya da Shaiɗan ” ta wajen manne wa mizanai da kuma gaskiyar Littafi Mai Tsarki , da kuma tsayawa da ƙarfi a gāba da shi . 
 Duniya ta jitu da Shaiɗan domin shi ne allahnta . 
 ( 2 Korinthiyawa 4 : 4 ) Saboda haka , mun ƙi halaye na duniya kamar su , fahariya , sonkai , lalata , mugunta , da son abin duniya . 
 Mun sani cewa Iblis ya gudu sa’ad da Yesu ya ƙi harinsa na gwaji a cikin jeji ta wajen yin amfani da Nassosi . 
 ( Matta 4 : 4 , 7 , 10 , 11 ) Hakazalika , Shaiɗan zai ‘ guje mu ’ idan muka yi biyayya sosai ga Jehobah kuma muka dogara a gare shi cikin addu’a . 
 ( Afisawa 6 : 18 ) Da taimakon Jehobah Allah da kuma ƙaunataccen Ɗansa , babu wanda zai iya yi mana lahani na har abada , ko Iblis ma bai isa ba ! — Zabura 91 : 9 - 11 . 
 [ Hasiya ] 
 Don ƙarin bayani game da makamai na ruhaniya daga Allah , ka dubi Hasumiyar Tsaro , 15 ga Mayu , 1992 , shafuffuka na 21 - 23 na Turanci . 
 Menene Amsarka ? 
 • Ya kamata ne mu ji tsoron Shaiɗan Iblis ? 
 • Me ya sa Shaiɗan ke sa a tsananta wa Kiristoci ? 
 • Me ya sa muke addu’ar samun kāriya daga “ mugun ” ? 
 • Ta yaya za mu yi nasara a yaƙinmu na ruhaniya ? 
 [ Hoto a shafi na 8 ] 
 Mabiyan Kristi masu gaba gaɗi a ƙarni na farko sun kasance da aminci har mutuwa 
 [ Hoto a shafi na 9 ] 
 Iblis ba zai iya hana waɗanda Jehobah ya tuna da su tashi daga matattu ba 
 [ Hoto a shafi na 10 ] 
 Kana addu’ar samun kāriya daga “ mugun ” ? 
 [ Hoto a shafi na 11 ] 
 Kana sanye da “ dukan makamai na Allah ” ? 
 Ka Yi Koyi Da Haƙurin Jehobah 
 “ Ubangiji ba mai - jinkiri ba ne ga zancen alkawarinsa . . . amma mai - haƙuri ne . ” — 2 BITRUS 3 : 9 . 
 Wace kyauta ce da babu na biyunta Jehobah ya ba ’ yan adam ? 
 JEHOBAH ya ba mu abin da ba wanda zai iya ba mu . 
 Abu ne mai kyau ƙwarai da kuma tamani , duk da haka ba za a iya sayensa ba . 
 Kyautar rai madawwami ne yake bayarwa , wato rayuwa marar iyaka a cikin aljanna a duniya . 
 ( Yohanna 3 : 16 ) Wannan abin farin ciki ne ! 
 Abubuwa da ke kawo baƙin ciki , jayayya , mugunta , talauci , aikata laifi , ciwo , har da mutuwa ba za su ƙara kasancewa ba . 
 Mutane za su yi rayuwa cikin cikakkiyar salama da haɗin kai a ƙarƙashin Mulkin Allah da ke sarauta cikin ƙauna . 
 Muna begen wannan Aljannar ƙwarai ! — Ishaya 9 : 6 , 7 ; Ru’ya ta Yohanna 21 : 4 , 5 . 
 Me ya sa Jehobah tukuna bai kawar da zamanin Shaiɗan ba ? 
 Jehobah shi ma yana sauraron lokacin da zai kafa Aljanna a duniya . 
 Ballantana ma , yana ƙaunar adalci da gaskiya . 
 ( Zabura 33 : 5 ) Ba ya jin daɗin ganin duniya da ba ta bin mizanansa na adalci , duniya da ke ƙin ikonsa da kuma tsananta wa mutanensa . 
 Duk da haka , da dalilai masu kyau da ya sa bai aikata ba tukuna don ya kawar da tsarin Shaiɗan . 
 Waɗannan dalilai sun ƙunshi batun ɗabi’a game da ikon mallakarsa . 
 Don ya sasanta waɗannan batutuwa , Jehobah ya nuna hali mai kyau , da mutane da yawa a yau ba sa nunawa , wato , haƙuri . 
 ( a ) Menene kalmomin Helenanci da na Ibrananci da aka fassara “ haƙuri ” a cikin Littafi Mai Tsarki suke nufi ? 
 ( b ) Waɗanne tambayoyi ne za mu bincika yanzu ? 
 Da akwai kalmar Helenanci da aka fassara sau uku “ haƙuri ” a cikin New World Translation . 
 A zahiri tana nufin “ dogon ruhu ” da haka sau da yawa ana fassara ta “ tsawon jimrewa ” sau ɗaya kuma “ haƙuri . ” 
 Kalmomin Helenanci da Ibrananci da aka fassara “ haƙuri ” sun ƙunshi jimiri da jinkirin fushi . 
 Ta yaya muke amfana don haƙurin Jehobah ? 
 Waɗanne darussa za mu koya daga haƙuri da kuma jimirin Jehobah da na bayinsa masu aminci ? 
 Ta yaya muka sani cewa haƙurin Jehobah ba shi da iyaka ? 
 Bari mu bincika batun . 
 Ka Yi La’akari da Haƙurin Jehobah 
 Menene manzo Bitrus ya rubuta game da haƙurin Jehobah ? 
 Game da haƙurin Jehobah manzo Bitrus ya rubuta : “ Ƙaunatattu , kada ku manta da wannan abu guda , rana ɗaya a wurin Ubangiji kamar shekara dubu ce , shekara dubu kuma kamar rana ɗaya ne . 
 Ubangiji ba mai - jinkiri ba ne ga zancen alkawarinsa , yadda waɗansu mutane su ke aza jinkiri ; amma mai - haƙuri ne zuwa gareku , ba shi nufin kowa da halaka ba , amma duka su kai ga tuba . ” 
 ( 2 Bitrus 3 : 8 , 9 ) Don Allah ka lura da darussa biyu da aka nuna a nan da zai iya taimaka mana mu fahimci haƙurin Jehobah . 
 Ta yaya yadda Jehobah yake ɗaukan lokaci ya shafi ayyukansa ? 
 Darassi na farko shi ne cewa Jehobah ba ya ɗaukan lokaci yadda muke yi . 
 Shekara dubu rana ɗaya ce a gare shi wanda ke raye har abada abadin . 
 Lokaci ba ya ƙure masa ko kuma hana shi yin abu , kuma ba ya jinkirin yin wani abu . 
 Da yake mai hikima ne marar iyaka , Jehobah ya san lokacin da ya fi kyau ya aikata don amfanin dukan waɗanda abin ya shafa , kuma ta yin haƙuri yana jiran lokacin ya kai . 
 Amma , bai kamata mu kammala cewa Jehobah ba ya damuwa da kowace wahala da bayinsa suke fuskanta a yanzu ba . 
 Allah ne mai “ jinƙai mai - taushi , ” shi ƙauna ne . 
 ( Luka 1 : 78 ; 1 Yohanna 4 : 8 ) Yana iya kawar da kowane lahani da wannan wahalar da ya ƙyale na ɗan lokaci ya kawo gabaki ɗaya da kuma dindindin . — Zabura 37 : 10 . 
 Menene bai kamata mu kammala ba game da Allah , kuma me ya sa ? 
 Hakika ba shi da sauƙi mutum ya jira abin da yake begensa . 
 ( Misalai 13 : 12 ) Shi ya sa sa’ad da mutane ba su cika alkawarinsu da sauri ba , wasu suna iya kammala cewa ba su da niyyar yin abin . 
 Bai kamata mu yi tunani cewa Allah zai yi hakan ba ! 
 Idan muna tunanin cewa Allah yana jinkiri domin haƙurinsa , shigewar lokaci zai sa mu yi shakka da kuma sanyin gwiwa , kuma wannan zai sa mu yi rashin ƙwazo a ruhaniya . 
 Mafi muni ma , masu ba’a da marasa bangaskiya da Bitrus ya yi mana gargaɗi da farko game da su suna iya yaudararmu . 
 Irin waɗannan suna ba’a suna cewa : “ Ina alkawarin tafowassa ? 
 gama , tun daga randa ubanni suka kwanta barci , dukan al’amura suna nan kamar yadda su ke tun farkon halitta . ” — 2 Bitrus 3 : 4 . 
 Ta yaya haƙurin Jehobah yake da nasaba da son mutane su tuba ? 
 Darassi na biyu da za mu koya daga kalmomin Bitrus shi ne cewa Jehobah yana haƙuri domin yana son dukan mutane su tuba . 
 Jehobah zai halaka waɗanda suka ƙi barin mugayen hanyoyinsu . 
 Amma Allah ba ya jin daɗin mutuwar mugu . 
 Maimakon haka , yana jin daɗin ganin mutane sun tuba , sun bar mugayen hanyoyinsu , kuma su ci gaba da rayuwa . 
 ( Ezekiel 33 : 11 ) Shi ya sa yake haƙuri , yana sa a yi shelar bishara a dukan duniya don mutane su sami zarafin rayuwa . 
 Menene za mu koya game da haƙurin Allah ta wajen bincika sha’aninsa da al’ummar Isra’ila ? 
 Za mu iya koya game da haƙurin Allah a sha’aninsa da al’ummar Isra’ila na dā . 
 Ƙarnuka da yawa , ya jimre da rashin biyayyarsu . 
 Sau da yawa , ya aririce su ta wurin annabawansa : “ Ku juyo ga barin miyagun ayyukanku , ku kiyaye dokokina da farillaina , bisa ga dukan shari’a da na umurci ubanninku , shari’a kuma da na aika maku da ita ta hannun bayina annabawa . ” 
 Menene sakamakon ? 
 Abin baƙin ciki , mutanen “ suka ƙi ji . ” — 2 Sarakuna 17 : 13 , 14 . 
 Ta yaya Yesu ya nuna haƙuri kamar Ubansa ? 
 A ƙarshe Jehobah ya aiko da Ɗansa wanda ya ci gaba da roƙon Yahudawa su sulhunta da Allah . 
 Yesu ya yi haƙuri kamar Ubansa . 
 Da yake ya san cewa ba da daɗewa ba za a kashe shi , Yesu ya ce : “ Ya Urushalima , Urushalima , wanda ki ke kisan annabawa , kina jejjefe waɗanda an aiko a gareki ! 
 So nawa ina so in tattara ’ ya’yanki , kamar yadda kaza ta kan tattara ’ yan tsākinta ƙarƙashin fikafikanta , amma ba ku yarda ba ! ” 
 ( Matta 23 : 37 ) Alƙali marar tausayi da yake neman ya hukunta wani ba zai furta waɗannan kalmomi masu ban tausayi ba amma sai aboki mai ƙauna da yake haƙuri da mutane . 
 Kamar Ubansa a sama , Yesu yana son mutane su tuba kuma su tsira wa hukunci mai tsanani . 
 Wasu sun yi biyayya da gargaɗin Yesu kuma suka tsira wa hukunci da aka yi wa Urushalima a shekara ta 70 A.Z . — Luka 21 : 20 - 22 . 
 Ta yaya muka amfana da haƙurin Allah ? 
 Hakika haƙurin Allah abin ban mamaki ne . 
 Duk da yawan rashin biyayyar ’ yan adam , Jehobah ya ba mu zarafi mu san shi kuma mu sami begen ceto tare da sauran mutane biliyoyi . 
 Bitrus ya rubuta wa Kiristoci ’ yan’uwa : “ Ku maida jimrewar Ubangijinmu ceto . ” 
 ( 2 Bitrus 3 : 15 ) Bai kamata mu yi godiya ba cewa haƙurin Jehobah ya ba mu zarafin samun ceto ? 
 Ba ma yin addu’a cewa Jehobah ya ci gaba da haƙuri da mu yayin da muka ci gaba da bauta masa kowace rana ? — Matta 6 : 12 . 
 Idan mun fahimci haƙurin Jehobah menene wannan zai motsa mu mu yi ? 
 Sa’ad da muka fahimci dalilin da ya sa Jehobah ke haƙuri , wannan zai taimake mu mu jira ceto da zai kawo cikin haƙuri , ba za mu kammala ba cewa yana jinkirin cika alkawarinsa . 
 ( Makoki 3 : 26 ) Yayin da muka ci gaba da yin addu’a Mulkin Allah ya zo , mun gaskata cewa Allah ya san lokacin da ya fi kyau ya amsa wannan addu’a . 
 Bugu da ƙari , za mu motsa mu yi koyi da Jehobah ta wajen nuna haƙurinsa a sha’aninmu da ’ yan’uwanmu da kuma waɗanda muke wa wa’azi . 
 Mu ma ba ma son a hallaka kowa amma za mu so mu ga mutane sun tuba kuma kamar mu su sami begen rai madawwami . — 1 Timothawus 2 : 3 , 4 . 
 Ka Yi Koyi da Haƙurin Annabawa 
 12 , 13 . 
 Ta yaya annabi Ishaya ya yi nasara wajen yin haƙuri ? 
 Ta wajen yin la’akari da haƙurin Jehobah , an taimake mu mu san amfanin wannan halin kuma mu koyi nuna shi . 
 Ba shi da sauƙi ’ yan adam ajizai su yi haƙuri , amma za a iya yin hakan . 
 Za mu iya koya daga bayin Allah na dā . 
 Almajiri Yaƙub ya rubuta : “ ’ Yan’uwa , ku lura da annabawa waɗanda suka yi magana a cikin sunan Ubangiji , su zama gurbi gareku na shan wahala da na haƙuri . ” 
 ( Yaƙub 5 : 10 ) Yana sanyaya zuciya da kuma ban ƙarfafa idan muka san cewa wasu sun sha kan matsaloli kamar waɗanda muke fuskanta . 
 Alal misali , annabi Ishaya ya bukaci ya yi haƙuri a aikinsa . 
 Jehobah ya nuna wannan sa’ad da ya gaya masa : “ Je ka , ka faɗa ma al’umman nan , Sai ku ji , ku dosa ji , amma kada ku fahimta ; sai ku gani ku riƙa gani , amma kada ku gāne . 
 Ka sa zuciyar al’umman nan ta yi kitse , a nawaitadda kunnuwansu , a rufe idanunsu ; domin kada su gani da idanunsu , su ji da kunnuwansu , su gane da zuciyarsu , su juyo , su warke kuma . ” 
 ( Ishaya 6 : 9 , 10 ) Duk da taurin kan mutanen , Ishaya da haƙuri ya sanar da su saƙon gargaɗi na Jehobah , har tsawon shekara 46 ! 
 Hakanan ma , haƙuri zai taimake mu mu jimre a aikinmu na wa’azin bishara , ko da mutane da yawa ba sa saurarawa . 
 14 , 15 . 
 Menene ya taimaki Irmiya ya jimre da wahala da sanyin gwiwa ? 
 Hakika , sa’ad da annabawan suke yin hidimarsu , sun jimre wa rashin saurarawa kuma an tsananta musu . 
 An saka Irmiya cikin turu , an sa shi cikin “ kurkuku , ” kuma aka jefa shi cikin rami . 
 ( Irmiya 20 : 2 ; 37 : 15 ; 38 : 6 ) Mutanen da yake son ya taimake su , su suka sa shi cikin wannan wahalar . 
 Duk da haka , Irmiya bai yi baƙin ciki ba , ko kuma ya rama . 
 Ya jimre shekaru da yawa . 
 Tsanantawa da ba’a ba su sa Irmiya ya daina aikinsa ba , kuma ba za su sa mu daina a yau ba . 
 Hakika , a wani lokaci muna iya yin sanyin gwiwa . 
 Irmiya ya yi sanyin gwiwa . 
 Ya rubuta : “ An maida maganar Ubangiji abin zargi ne , abin reni ne a kaina , dukan yini . 
 Idan kuwa na ce , ba ni ambatonsa , ba ni ƙara faɗin magana cikin sunansa . ” 
 Menene ya faru ? 
 Irmiya ya daina wa’azi ne ? 
 Ya ci gaba : “ Sai cikin zuciyata [ kalmar Allah ] in ji kamar wuta mai - ƙonewa a kulle cikin ƙasusuwana , in gaji kuma da haƙuri , in kasa jimrewa . ” 
 ( Irmiya 20 : 8 , 9 ) Ka lura cewa sa’ad da ya mai da hankali game da ba’ar mutane , ya yi rashin farin cikinsa . 
 Sa’ad da ya mai da hankalinsa ga kyan saƙon da kuma muhimmancinsa , sai ya sabonta farin cikinsa . 
 Ƙari ga haka , Jehobah yana tare da Irmiya “ ƙaƙarfa ne mai - ban tsoro , ” yana ƙarfafa shi ya yi shelar kalmar Allah da himma da kuma gaba gaɗi . — Irmiya 20 : 11 . 
 Ta yaya za mu ci gaba da farin ciki a aikinmu na yin wa’azin bishara ? 
 Annabi Irmiya ya yi farin ciki ne a aikinsa ? 
 Babu shakka ! 
 Ya ce wa Jehobah : “ Aka iske maganarka , na kuwa ci su : zantattukanka sun zama mani murna da farinciki na zuciyata : gama an kira ni da sunanka , ya Ubangiji . ” 
 ( Irmiya 15 : 16 ) Irmiya ya yi farin ciki da gatarsa na wakiltar Allah na gaskiya da kuma wa’azin kalmarsa . 
 Mu ma za mu iya farin ciki . 
 Ballantana ma , muna farin ciki kamar mala’iku a sama cewa a dukan duniya mutane da yawa sun saurari saƙon Mulki , sun tuba kuma suna kan hanyar samun rai madawwami . — Luka 15 : 10 . 
 “ Jimrewar Ayuba ” 
 17 , 18 . 
 Ta yaya Ayuba ya jimre , menene sakamakon ? 
 Bayan ya yi maganar annabawa na dā , almajiri Yaƙub ya rubuta : “ Kun ji labarin jimrewar Ayuba , kun ga ƙarkon Ubangiji kuma , Ubangiji da shi ke cike da tausayi , mai - jinƙai ne kuma . ” 
 ( Yaƙub 5 : 11 ) Kalmar Helenanci da aka fassara “ jimrewa ” a nan tana nufin “ haƙuri , ” wadda ta yi daidai da kalmar da Yaƙub ya yi amfani da ita a cikin ayar da ta gabata . 
 Da yake nuna bambanci tsakanin kalmomin biyu , wani manazarci ya rubuta : “ Ɗayan haƙuri ne sa’ad da mutum ya zage mu , ɗayan kuma jimrewa ne sa’ad da muke cikin yanayi mai wuya . ” 
 Ayuba ya fuskanci wahala sosai . 
 Ya yi rashin dukiyarsa , rashin yaransa , ya yi mugun ciwo . 
 Ya jimre wa zargin ƙarya cewa Jehobah ne yake yi masa horo . 
 Ayuba bai yi shuru ba sa’ad da yake wahala ; ya yi baƙin cikin yanayinsa har da ma cewa ya fi Allah adalci . 
 ( Ayuba 35 : 2 ) Amma , bai yi rashin bangaskiya , ko kuwa ya karya amincinsa ba . 
 Bai zagi Allah ba yadda Shaiɗan ya ce zai yi . 
 ( Ayuba 1 : 11 , 21 ) Menene sakamakon ? 
 Jehobah “ ya albarci ƙarshen Ayuba , har ya fi farkonsa . ” 
 ( Ayuba 42 : 12 ) Jehobah ya warkar da Ayuba , ya ninka dukiyarsa , ya albarkace shi da cikakkiyar rayuwa na farin ciki da ƙaunatattunsa . 
 Ayuba ya fahimci Jehobah sosai domin ya jimre cikin aminci . 
 Menene muka koya daga jimirin Ayuba ? 
 Menene muka koya daga jimirin Ayuba ? 
 Kamar Ayuba , muna iya yin ciwo ko mu fuskanci wasu matsaloli . 
 Mai yiwuwa ba za mu fahimci abin da ya sa Jehobah ya ƙyale mu muna wahalar wani gwaji ba . 
 Duk da haka , mun tabbata da abu ɗaya : Idan mun kasance da aminci zai albarkace mu . 
 Jehobah ba ya fasa saka wa waɗanda suke nemansa . 
 ( Ibraniyawa 11 : 6 ) Yesu ya ce : “ Wanda ya jimre har matuƙa , shi ne za ya tsira . ” — Matta 10 : 22 ; 24 : 13 . 
 ‘ Ranar Jehobah Za Ta Zo ’ 
 Me ya sa muka tabbata cewa ranar Jehobah za ta zo ? 
 Ko da Jehobah mai haƙuri ne , shi adali ne kuma ba zai bar mugunta har abada ba . 
 Haƙurinsa yana da iyaka . 
 Bitrus ya rubuta : “ [ Allah ] ba ya kuwa keɓe duniya ta dā ba . ” 
 Ko da an ceci Nuhu da iyalinsa , an kawo rigyawa bisa wannan duniya ta masu fajirci . 
 Jehobah ya kuma zartar da hukunci a kan Saduma da Gwamrata , ya mai da su toka . 
 An mai da waɗannan hukunci abin “ nuni ga waɗanda za su yi zaman fajirci . ” 
 Mun tabbata cewa : ‘ ranar Jehobah . . . za ta zo . ’ — 2 Bitrus 2 : 5 , 6 ; 3 : 10 . 
 Ta yaya za mu nuna haƙuri da jimiri , wane batu ne za mu bincika a talifi na gaba ? 
 Bari mu yi koyi da haƙurin Jehobah ta wajen taimakon wasu su tuba domin a cece su . 
 Bari mu yi koyi da annabawa ta yin shelar bishara cikin haƙuri ko da wasu cikin waɗanda muke wa wa’azi ba za su saurara ba . 
 Bugu da ƙari , idan kamar Ayuba mun jimre wa gwaji , mu tabbata cewa Jehobah zai albarkace mu sosai idan mun kasance da aminci . 
 Muna da dalilin yin farin ciki a hidimarmu idan muka lura da yadda Jehobah yake yi wa mutanensa albarka a ƙoƙarce - ƙoƙarcensu na yin wa’azi a dukan duniya . 
 Za mu ga wannan a talifi na gaba . 
 Ka Tuna ? 
 • Me ya sa Jehobah yake haƙuri ? 
 • Menene muka koya daga haƙurin annabawa ? 
 • Ta yaya Ayuba ya nuna jimiri , menene sakamakon ? 
 • Ta yaya muka sani cewa haƙurin Jehobah yana da iyaka ? 
 [ Hoto a shafi na 14 ] 
 Yesu ya nuna haƙurin Ubansa sosai 
 [ Hotuna a shafi na 16 ] 
 Ta yaya Jehobah ya yi wa Irmiya albarka don haƙurinsa ? 
 [ Hotuna a shafi na 17 ] 
 Ta yaya Jehobah ya saka wa Ayuba don jimirinsa ? 
 “ Shaida Ga Dukan Al’ummai ” 
 “ Za ku zama shaiduna . . . har kuma iyakan duniya . ” — AYUKAN MANZANNI 1 : 8 . 
 A ina ne almajiran suka fara jin annabcin da ke rubuce a Matta 24 : 14 , kuma a yaushe ? 
 YAWANCINMU mun san kalmomin Yesu da ke rubuce a Matta 24 : 14 . 
 Hakika , annabci ne mai girma ! 
 Ka yi tunanin yadda almajiran suka ji sa’ad da suka ji wannan da farko . 
 Shekara ta 33 A.Z . , ce . 
 Almajiran suna tare da Yesu na kusan shekara uku , yanzu sun zo Urushalima tare da shi . 
 Sun ga mu’ujizai da ya yi kuma sun saurari koyarwarsa . 
 Ko da sun yi farin ciki don gaskiya mai tamani da Yesu ya koya musu , sun sani cewa ba dukan mutane ba ne suke farin cikin da suke yi . 
 Yesu yana da magabta masu ƙarfi kuma masu iko . 
 Waɗanne haɗari da kalubale ne almajiran za su fuskanta ? 
 A kan Dutsen Zaitu , almajirai huɗu suka zauna tare da Yesu , suna sauraransa sa’ad da yake magana game da haɗari da kalubale da za su fuskanta . 
 Da farko , Yesu ya gaya musu cewa za a kashe shi . 
 ( Matta 16 : 21 ) Yanzu ya bayyana musu sarai cewa su ma za su fuskanci tsanantawa ta zalunci . 
 Ya ce : “ [ Mutane ] za su miƙa ku ga ƙunci , za su kashe ku kuma : za ku zama abin ƙi ga dukan al’ummai sabili da sunana . ” 
 Bai tsaya a nan ba . 
 Annabawan ƙarya za su yaudari mutane da yawa . 
 Wasu za su yi tuntuɓe kuma su ci amanar juna su kuma ƙi juna . 
 Har ila “ yawancin mutane ” za su ƙyale ƙaunarsu ga Allah da kuma Kalmarsa ta yi sanyi . — Matta 24 : 9 - 12 . 
 Me ya sa kalmomin Yesu da ke Matta 24 : 14 abin ban mamaki ne da gaske ? 
 Bayan ya ambata wannan yanayin ne Yesu ya faɗi abin da ya sa almajiran mamaki . 
 Ya ce : “ Wannan bishara kuwa ta mulki za a yi wa’azinta cikin iyakar duniya domin shaida ga dukan al’ummai ; sa’annan matuƙa za ta zo . ” 
 ( Matta 24 : 14 ) Hakika , aikin “ bada shaida ga gaskiya ” da Yesu ya soma a Isra’ila zai ci gaba kuma ya yaɗu zuwa dukan duniya . 
 ( Yohanna 18 : 37 ) Hakika wannan annabci ne mai ban mamaki ! 
 Yaɗa wannan aikin zuwa ga “ dukan al’ummai ” zai kasance da ƙalubale ; yin wannan sa’ad da aka zama “ abin ƙi ga dukan al’ummai ” zai zama mu’ujiza . 
 Cim ma wannan aiki mai girma zai ɗaukaka ikon mallakar Jehobah da kuma ikonsa , zai kuma nuna ƙaunarsa , jinƙansa , da kuma haƙuri . 
 Ƙari ga haka , zai ba bayinsa zarafin nuna bangaskiyarsu da ibadarsu . 
 Su wa aka gaya wa su yi aikin wa’azi , yaya Yesu ya ƙarfafa su ? 
 Yesu ya bayyana wa almajiransa sarai cewa suna da aiki mai muhimmanci da za su yi . 
 Kafin ya haura zuwa sama , Yesu ya bayyana musu kuma ya ce : “ Za ku karɓi iko lokacinda Ruhu Mai - tsarki ya zo bisanku ; za ku zama shaiduna kuma cikin Urushalima da cikin dukan Yahudiya da Samariya , har kuma iyakan duniya . ” 
 ( Ayukan Manzanni 1 : 8 ) Hakika , ba da daɗewa ba wasu za su bi su . 
 Duk da haka , almajiran ba su da yawa . 
 Babu shakka sun sami ƙarfafa da suka san cewa ruhu mai tsarki na Allah zai ba su ƙarfi su cim ma wannan aiki na Allah ! 
 Menene almajiran ba su sani ba game da aikin wa’azi ? 
 Almajiran sun san an umurce su su yi wa’azin bishara kuma su “ almajirtadda dukan al’ummai . ” 
 ( Matta 28 : 19 , 20 ) Amma ba su san yadda za su ba da cikakkiyar shaida kuma ba su san lokacin da ƙarshen zai zo ba . 
 Mu ma ba mu sani ba . 
 Jehobah ne kaɗai ya san yadda zai bi da waɗannan al’amura . 
 ( Matta 24 : 36 ) Sa’ad da Jehobah ya gamsu da yawan aikin wa’azin da aka yi , zai kawo ƙarshen wannan mugun zamani . 
 Lokacin ne Kiristoci za su gane cewa an yi aikin wa’azi yadda Jehobah yake so . 
 Da ƙyar ne waɗannan almajirai na farko su san yawan yadda za a ba da shaida a wannan lokaci na ƙarshe . 
 Wa’azi a Ƙarni na Farko 
 Menene ya faru a ranar Fentikos ta shekara ta 33 A.Z . , da kuma bayan haka ? 
 A ƙarni na farko , aikin wa’azin Mulki da almajirantarwa ya kawo sakamako mai ban mamaki . 
 A ranar Fentikos na shekara ta 33 A.Z . , kusan almajirai 120 ne suka taru a gidan bene a Urushalima . 
 Aka cika su da ruhu mai tsarki na Allah , manzo Bitrus ya ba da jawabi mai motsawa ya bayyana abin da wannan mu’ujiza yake nufi kuma mutane 3,000 suka zama masu bi kuma aka yi musu baftisma . 
 Wannan somawa ne kaɗai . 
 Duk da ƙoƙarin da shugabannin addinai suka yi na hana wa’azin bishara , “ Ubangiji kuma yana tattarawa [ almajiran ] yau da gobe waɗanda a ke cetonsu . ” 
 Ba da daɗewa ba , “ yawan mutane ya kai wajen hamsa . ” 
 Bayan hakan , “ masu - bada gaskiya kuma suka ƙara daɗuwa ga Ubangiji , taro mai - girma ne na maza da mata . ” — Ayukan Manzanni 2 : 1 - 4 , 8 , 14 , 41 , 47 ; 4 : 4 ; 5 : 14 . 
 Me ya sa juyowa na Karniliyus ya zama aukuwa na musamman ? 
 A shekara ta 36 A.Z . , an yi wani aukuwa mai ban mamaki , wato , juyowa da baftisma na Karniliyus ɗan Al’umma . 
 Da yake ya ja - goranci manzo Bitrus zuwa wurin wannan mutum mai jin tsoron Allah , Jehobah ya nuna cewa umurnin da Yesu ya ba da a “ almajirtadda dukan al’ummai ” ba ga Yahudawa da suke wasu ƙasashe kawai ba ne . 
 ( Ayukan Manzanni 10 : 44 , 45 ) Yaya waɗanda suke ja - gora suka aikata ? 
 Sa’ad da manzannin da dattawa a Yahudiya suka fahimci cewa za a yi wa wasu al’ummai bishara , wato waɗanda ba Yahudawa ba , sai suka ɗaukaka Allah . 
 ( Ayukan Manzanni 11 : 1 , 18 ) Kafin lokacin , aikin wa’azi ya ci gaba da ba da ’ ya’ya tsakanin Yahudawa . 
 Wasu shekaru daga baya , mai yiwuwa kusan shekara ta 58 A.Z . , an daɗa ’ yan Al’ummai da suka ba da gaskiya ga “ dubban mutane [ Yahudawa ] waɗanda sun bada gaskiya . ” — Ayukan Manzanni 21 : 20 . 
 Ta yaya bishara ke shafan mutane ? 
 Ko da adadin Kiristoci na ƙarni na farko ya ƙaru sosai , bai kamata mu manta cewa adadin na wakiltan mutane na ainihi ba . 
 Saƙon Littafi Mai Tsarki da suka ji yana da iko . 
 ( Ibraniyawa 4 : 12 ) Ya canja rayuwar mutane da suka amince da shi . 
 Mutane sun tsabtace rayuwarsu , suka yafa sabon hali , kuma suka sulhunta da Allah . 
 ( Afisawa 4 : 22 , 23 ) Hakan yake a yau . 
 Waɗanda suke amincewa da bishara suna da begen rayuwa har abada . — Yohanna 3 : 16 . 
 Abokan Aiki na Allah 
 Wane gata da kuma hakki ne Kiristoci na farko suka fahimci suke da shi ? 
 Kiristoci na farko ba su yabi kansu ba don abin da suka cim ma . 
 Sun fahimci cewa “ ikon Ruhu Mai - tsarki ” ne ya tallafa wa aikinsu na wa’azi . 
 ( Romawa 15 : 13 , 19 ) Jehobah ne ya sa aka sami ƙaruwa na ruhaniya . 
 Waɗannan Kiristoci sun sani cewa suna da gata da kuma hakkin zama “ abokan aiki na Allah . ” 
 ( 1 Korinthiyawa 3 : 6 - 9 ) Saboda haka , daidai da gargaɗin Yesu , sun yi fama a aikin da aka ba su . — Luka 13 : 24 . 
 Waɗanne ƙoƙarce - ƙoƙarce ne wasu Kiristoci na farko suka yi don su yi wa dukan al’ummai wa’azi ? 
 Da yake shi “ manzon al’ummai ne , ” Bulus ya yi tafiya na miloli dubbai a cikin teku da kuma kan hanya , yana kafa ikilisiyoyi da yawa a lardin Roma na Asiya da kuma Helas . 
 ( Romawa 11 : 13 ) Ya kuma yi tafiya zuwa Roma har ma zuwa Spain . 
 Kafin nan , manzo Bitrus da aka ɗanka wa “ bishara [ na waɗanda aka yi wa ] kaciya , ” ya bi wata hanya don ya yi wa’azi a Babila , cibiya ta musamman na Yahudanci a lokacin . 
 ( Galatiyawa 2 : 7 - 9 ; 1 Bitrus 5 : 13 ) Mata kamar su Tarafina da Tarafusa suna cikin mutane da yawa da suka yi aikin Ubangiji . 
 An ce wata mai suna Barsisa ta “ yi aiki dayawa cikin Ubangiji . ” — Romawa 16 : 12 . 
 Ta yaya Jehobah ya albarkaci ƙoƙarce - ƙoƙarcen almajiran ? 
 Jehobah ya albarkaci ƙoƙarce - ƙoƙarcen waɗannan ma’aikata masu himma da kuma wasu . 
 Kafin shekara 30 bayan Yesu ya annabta cewa za a yi wa dukan al’ummai wa’azi , Bulus ya rubuta cewa an yi wa’azi “ cikin dukan halitta da ke ƙarƙashin sama . ” 
 ( Kolosiyawa 1 : 23 ) Ƙarshen ya zo lokacin ? 
 Ya zo a wani azanci . 
 Ya zo a kan zamanin Yahudawa a shekara ta 70 A.Z . , sa’ad da sojojin Roma suka halaka Urushalima tare da haikalin . 
 Duk da haka , Jehobah ya ƙudura cewa za a ba da shaida sosai kafin ya kawo ƙarshen dukan zamanin Shaiɗan . 
 Aikin Wa’azi a Yau 
 Yaya Ɗaliban Littafi Mai Tsarki na farko suka fahimci umurnin a yi wa’azi ? 
 A ƙarshen ƙarni na 19 , bayan ridda na addini ya kasance na dogon lokaci , sai aka sake kafa bauta ta gaskiya . 
 Ɗaliban Littafi Mai Tsarki yadda ake kiran Shaidun Jehobah a lokacin , sun fahimci cewa an ba da umurni a yi almajirai a dukan duniya . 
 ( Matta 28 : 19 , 20 ) A shekara ta 1914 , ana da misalin mutane 5,100 da suke aikin wa’azi da ƙwazo , kuma an yaɗa bishara zuwa ƙasashe 68 . 
 Amma , waɗannan Ɗaliban Littafi Mai Tsarki na farko ba su fahimci cikakkiyar ma’anar Matta 24 : 14 ba . 
 A ƙarshen ƙarni na 19 , ƙungiyoyin Littafi Mai Tsarki sun fassara da kuma wallafa Littafi Mai Tsarki da ke ɗauke da bishara ko kuma Linjila a harsuna da yawa kuma sun rarraba a dukan duniya . 
 Shekaru da yawa Ɗaliban Littafi Mai Tsarki suna tunani cewa an riga an yi wa’azi ga dukan al’ummai . 
 13 , 14 . 
 Wane fahimtar nufin Allah da ƙudurinsa aka gabatar a fitar Hasumiyar Tsaro ta shekara ta 1928 ? 
 A hankali , Jehobah ya sa mutanensa suka fahimci nufinsa da kuma ƙudurinsa . 
 ( Misalai 4 : 18 ) Hasumiyar Tsaro ta 1 ga Disamba , 1928 ta Turanci ta ce : “ Za mu iya faɗan cewa rarraba Littafi Mai Tsarki ya cim ma wa’azin bishara na mulki da aka annabta ? 
 Ko kaɗan ! 
 Ko da an rarraba Littafi Mai Tsarki , har ila ya wajaba ƙaramin rukunin shaidu na Allah a duniya su buga littattafai da ke bayyana [ ƙudurin ] Allah kuma su je gidaje inda aka ba da waɗannan Littattafai Masu Tsarki . 
 Idan ba haka ba , mutane ba za su san yadda aka kafa gwamnatin Almasihu a zamaninmu ba . ” 
 Wannan fitar Hasumiyar Tsaro ta daɗa cewa : “ A shekara ta 1920 , . . . 
 Ɗaliban Littafi Mai Tsarki suka fahimci annabcin Ubangijinmu da ke Matta 24 : 14 . 
 Sai suka fahimci cewa ‘ wannan Linjila ’ da za a yi wa’azinta a dukan duniya don shaida ga ’ yan al’ummai ba Linjila ba ce na mulki da ke zuwa amma bishara ce cewa Sarki Almasihu ya soma sarauta bisa duniya . ” 
 Ta yaya aka faɗaɗa aikin wa’azi tun shekarun 1920 ? 
 Wannan “ ƙaramin rukunin shaidu ” a shekarun 1920 ba su ci gaba da zama ƙaramin rukuni ba . 
 Shekaru nan gaba aka gano “ taro mai - girma ” na “ waɗansu tumaki ” kuma aka soma tattara su . 
 ( Ru’ya ta Yohanna 7 : 9 ; Yohanna 10 : 16 ) A yau , da akwai masu shelar bishara 6,613,829 a ƙasashe 235 na duniya . 
 Wannan cikar annabci ne mai ban mamaki ! 
 Ba a taɓa yin “ wannan bisharar kuwa ta mulki ” da girma haka ba . 
 Ba a taɓa samun bayin Jehobah masu aminci da yawa haka ba a duniya . 
 Menene aka cim ma a shekarar hidima da ta gabata ? 
 ( Dubi taswira a shafuffuka na 23 zuwa 26 . ) 
 Wannan taro mai girma na Shaidu sun yi aiki tuƙuru a shekarar hidima ta 2005 . 
 An ba da fiye da sa’o’i biliyan wajen shelar bishara a ƙasashe 235 . 
 An koma ziyara miliyoyi kuma an gudanar da miliyoyin nazarin Littafi Mai Tsarki . 
 Shaidun Jehobah da suka ba da lokacinsu da kuma dukiyarsu domin su gaya wa mutane Kalmar Allah ne suka cim ma wannan aikin . 
 ( Matta 10 : 8 ) Ta wajen ruhunsa mai tsarki , Jehobah ya ci gaba da ba bayinsa ƙarfi don su cim ma nufinsa . — Zechariah 4 : 6 . 
 Yin Aiki Tuƙuru Wajen Ba da Shaida 
 Ta yaya mutanen Jehobah suke bin kalmomin Yesu game da wa’azin bishara ? 
 Ko da yake kusan shekara 2,000 ta shige tun lokacin da Yesu ya ce za a yi wa’azin bishara , himmar mutanen Allah ga aikin bai rage ba . 
 Mun san cewa idan mun jimre muna yin abin da ke mai kyau , muna nuna halayen Jehobah , wato , ƙauna , jinƙai da haƙuri . 
 Kamarsa , ba ma son a halaka wani amma muna son mutane su sulhunta ga Jehobah . 
 ( 2 Bitrus 3 : 9 ) Da yake sun himmantu a ruhun Allah , Shaidun Jehobah sun ci gaba da sanar da bishara zuwa iyakar duniya da himma . 
 ( Romawa 12 : 11 ) Saboda haka , mutane ko’ina suna amince da gaskiyar kuma suna bin ja - gora mai kyau na Jehobah . 
 Ga wasu misalai . 
 18 , 19 . 
 Waɗanne labarai za ka ba da na wasu da suka saurari bishara ? 
 Charles manomi ne a yammancin Kenya . 
 A shekara ta 1998 ya sayar da taba fiye da kilo 8,000 , kuma aka ba shi satifiket na lada da ya nuna shi ne Manomin Taba mafi kyau . 
 A lokacin ya soma nazarin Littafi Mai Tsarki . 
 Ba da daɗewa ba ya fahimci cewa wanda yake sa hannu wajen yin taba yana taka umurnin Yesu na mu ƙaunaci maƙwabcinmu . 
 ( Matta 22 : 39 ) Sa’ad da ya kammala cewa ‘ manomin taba mafi kyau ’ ainihi ‘ mai kisa ne mafi kyau ’ Charles ya kashe shuke - shukensa na taba da guba . 
 Ya ci gaba kuma ya keɓe kansa ya yi baftisma , yanzu shi majagaba ne na kullum da kuma bawa mai hidima . 
 Babu shakka cewa Jehobah yana girgiza al’ummai ta wa’azi da ake yi a dukan duniya , kuma muradin , wato mutane , suna shigowa . 
 ( Haggai 2 : 7 ) Pedro , wanda ke da zama a Portugal , ya shiga makarantar tauhidi sa’ad da yake ɗan shekara 13 . 
 Yana son ya zama mai wa’azi a ƙasar waje kuma ya koyar da Littafi Mai Tsarki . 
 Amma , bayan ɗan lokaci ya bar makarantar domin ba a yawan koyar da Littafi Mai Tsarki . 
 Bayan shekara shida ya soma karatun kimiyyar halin ɗan adam a jami’a da ke Lisbon . 
 Ya zauna da bābarsa Mashaidiyar Jehobah , wadda ta ƙarfafa shi ya yi nazarin Littafi Mai Tsarki . 
 A lokacin Pedro bai tabbata ba ko Allah yana wanzuwa , ko kuwa ya tsai da shawara ko zai yi nazarin Littafi Mai Tsarki ko ba zai yi ba . 
 Ya yi wa malaminsa farfesa magana game da yadda bai iya tsai da shawara ba . 
 Farfesan ya gaya masa cewa ilimin halin ɗan adam ya koyar cewa mutane da ba sa iya tsai da shawara suna yi wa kansu lahani . 
 Sai Pedro ya tsai da shawara ya yi nazarin Littafi Mai Tsarki . 
 Ya yi baftisma kwanan baya kuma yanzu yana gudanar da nazarin Littafi Mai Tsarki na kansa . 
 Me ya sa za mu yi farin ciki cewa ana ba da shaida a dukan duniya ? 
 Har ila ba mu san har yaushe za a ba da shaida ga dukan al’ummai ba , ko kuwa rana da sa’ar da ƙarshen zai zo . 
 Mun dai san cewa ba zai daɗe ba . 
 Muna farin ciki cewa wa’azin bishara da ake yaɗawa ko’ina yana cikin abubuwa da suka nuna cewa lokaci ya kusa da Mulkin Allah zai sake sarautar ’ yan adam . 
 ( Daniel 2 : 44 ) Da shigewar kowace shekara , ana ba miliyoyi zarafi su saurari bishara , kuma wannan na ɗaukaka Allahnmu , Jehobah . 
 Bari ya zama ƙudurinka ka kasance da aminci kuma tare da ’ yan’uwanka a dukan duniya ku shagala cikin aikin ba da shaida ga dukan al’ummai . 
 Ta yin haka , za mu ceci kanmu da waɗanda suka saurare mu . — 1 Timothawus 4 : 16 . 
 Ka Tuna ? 
 • Me ya sa Matta 24 : 14 annabci ne na ban mamaki ? 
 • Waɗanne ƙoƙarce - ƙoƙarce Kiristoci na farko suka yi don su yi wa’azi kuma da wane sakamako ? 
 • Ta yaya Ɗaliban Littafi Mai Tsarki suka fahimci bukatar ba da shaida ga dukan al’ummai ? 
 • Menene ya burge ka da ka bincika ayyukan mutanen Jehobah a shekarar hidima da ta shige ? 
 [ Taswira a shafi na 23 - 26 ] 
 2005 SERVICE YEAR REPORT OF JEHOVAH’S WITNESSES WORLDWIDE 
 ( See bound volume ) 
 [ Map / Hotuna a shafi na 21 ] 
 Bulus ya yi tafiya na miloli dubbai a ƙasa da kuma teku don ya yi wa’azin bishara 
 [ Hoto a shafi na 20 ] 
 Jehobah ya ja - goranci Bitrus ya yi wa’azi ga Karniliyus da kuma iyalinsa 
 Wakilci Na Cika Nufin Allah 
 “ [ Allah ] da ke aikata dukan abu bisa ga shawarar nufinsa . ” — AFISAWA 1 : 11 . 
 Me ya sa duka ikilisiyoyin Shaidun Jehobah za su taru a ranar 12 ga watan Afrilu 2006 ? 
 ARANAR Laraba da yamma , 12 ga watan Afrilu ta shekara ta 2006 , kusan mutane miliyan 16 ne za su taru su kiyaye Jibin Maraice na Ubangiji . 
 A dukan wurin da suka taru , za a ajiye gurasa marar yisti bisa teburi , alamar jikin Kristi , da kuma ruwan inabi , mai nuna alamar jinin Kristi da aka zubar . 
 A kusan ƙarshen jawabinsa bayan da ya bayyana muhimmancin Tuna Mutuwar Yesu , za a miƙa wa waɗanda suka halarci taron , da farko gurasa sai kuma ruwan inabi . 
 A cikin ikilisiyar Shaidun Jehobah , mutane kaɗan ne cikin waɗanda suka halarci taron za su ci isharar . 
 A wurare da yawa kuma , babu wanda zai ci isharar tsakanin waɗanda suka halarci taron . 
 Me ya sa Kiristoci kaɗan ne kawai waɗanda suke da begen rayuwa a sama suke cin isharar , amma kuma mutane masu yawa da suke da begen rayuwa a duniya har abada ba sa ci ? 
 2 , 3 . ( a ) Ta yaya Jehobah ya yi halitta bisa ga nufinsa ? 
 ( b ) Don menene Jehobah ya halicci duniya da mutane ? 
 Jehobah Allah ne mai manufa . 
 Ta wurin cika manufarsa , yana “ aikata dukan abubuwa bisa ga shawarar nufinsa . ” 
 ( Afisawa 1 : 11 ) Da farko ya halicci Ɗansa makaɗaici . 
 ( Yohanna 1 : 1,14 ; Ru’ya ta Yohanna 3 : 14 ) Ta wurin Ɗansa , Jehobah ya halicci iyali na ruhu , daga baya kuma ya halicci sararin samaniya ta zahiri da duniya da kuma mutum da ke cikinsa . — Ayuba 38 : 4 , 7 ; Zabura 103 : 19 - 21 ; Yohanna 1 : 2 , 3 ; Kolosiyawa 1 : 15 , 16 . 
 Jehobah bai halicci duniya ta zama wurin gwada mutane don ƙara girman iyalinsa na ruhu a sama ba , kamar yadda cocin Kiristendom suke koyarwa . 
 Ya halicce ta “ domin wurin zama , ” nufin zuciyarsa ke nan . 
 ( Ishaya 45 : 18 ) Allah ya halicci duniya domin mutane , mutane kuma domin duniya . 
 ( Zabura 115 : 16 ) Manufarsa ita ce duniya duka ta zama aljanna , cike da mutane masu adalci , waɗanda za su ginata , su kuma kula da ita . 
 Ba a taɓa yin wani zancen zuwa sama da ma’aurata na farko ba . — Farawa 1 : 26 - 28 ; 2 : 7 , 8 , 15 . 
 An Ƙalubalanci Manufar Jehobah 
 Ta yaya aka ƙalubalanci hanyar nuna ikon mallaka ta Jehobah a farkon tarihin ’ yan adam ? 
 Wani ruhu ɗan Allah ya yi tawaye kuma ya tsayayyawa nufin Jehobah , ya yi ƙeta da ’ yancin da Allah ya ba shi . 
 Ya lalata salama ta dukan masu nuna biyayya ga ikon mallaka na Jehobah . 
 Shaiɗan ne ya ruɗi ma’aurata na farko suka nemi hanyar samun ’ yancin kansu daga wurin Allah . 
 ( Farawa 3 : 1 - 6 ) Ko da yake Shaiɗan bai musanci ikon Jehobah ba , amma ya tuhumi hanyar da Jehobah yake nuna ikon mallakarsa da kuma ’ yancinsa na sarauta . 
 Muhimmancin wannan batu na ikon mallaka na Jehobah ya fara ne a farkon tarihin ’ yan adam a duniya . 
 Wane batu ne aka tayar , kuma ya shafi su waye ? 
 Bayan batun ikon mallaka , Shaiɗan ya tada wani batu a zamanin Ayuba . 
 Shaiɗan ya tuhumi dalilin da ya sa halittun Jehobah suke yi masa biyayya kuma suke bauta masa . 
 Shaiɗan yana da’awar cewa suna bauta wa Allah ne saboda sonkai , idan har aka gwada su , za su juya wa Allah baya . 
 ( Ayuba 1 : 7 - 11 ; 2 : 4 , 5 ) Ko da yake wannan batu saboda mutane masu bauta wa Allah ne , batun ya shafi ’ ya’yan Allah na sama , har da ɗan Jehobah makaɗaici . 
 Ta yaya Jehobah ya nuna amincinsa don ya cika manufarsa da sunansa ? 
 Domin ya cika manufarsa tare da ma’anar sunansa , Jehobah ya mai da kansa ya zama Annabi kuma Mai ceto . 
 * Ya ce wa Shaiɗan : “ Tsakaninka da macen kuma zan kafa magabtaka , da tsakanin zuriyarka da zuriyarta . 
 Shi za ya ƙuje kanka , kai kuma za ka ƙuje duddugensa . ” 
 ( Farawa 3 : 15 ) Ta wurin zuriyar “ Macen , ” ko kuma ƙungiyarsa ta samaniya Jehobah zai amsa ƙalubalancin Shaiɗan ya kuma yi wa zuriyar Adamu tanadin begen samun ceton rai . — Romawa 5 : 21 ; Galatiyawa 4 : 26 , 31 . 
 “ Asirin Nufinsa ” 
 Wane manufarsa ne Jehobah ya bayyana ta wurin manzo Bulus ? 
 A cikin wasiƙarsa ga Kiristoci na Afisus , manzo Bulus ya yi bayani game da yadda Jehobah yake yin abubuwa don cika manufarsa . 
 Bulus ya rubuta : “ Ya sanashe mu asirin nufinsa . 
 Bisa ga yardarsa da ya nufa a cikinsa zuwa wakilci na cikar wokatai , shi tattara dukan abu cikin Kristi , abubuwan da ke cikin sammai , da abubuwan da ke bisa duniya . ” 
 ( Afisawa 1 : 9 , 10 ) Manufar Jehobah shi ne ya kawo haɗaɗiyar sararin samaniya cike da halittu da za su yi biyayya ga ikon mallakarsa . 
 ( Ru’ya ta Yohanna 4 : 11 ) Za a tsarkake sunansa , Shaiɗan kuwa zai zama maƙaryaci , sa’an nan nufin Allah zai cika “ a duniya kamar yadda ake yi a sama . ” 
 ( Matta 6 : 10 ) 
 Menene ma’anar kalmar da aka fassara ta “ wakilci ” ? 
 “ Yardar ” Jehobah , za ta cika ta wurin ‘ wakilcinsa . ’ 
 A nan Bulus ya yi amfani da kalmar da ke nufin “ tafiyar da iyali . ” 
 Yana nufin hanyar da Allah zai gyara abubuwa ne amma ba gwamnati kamar ta Mulkin Almasihu ba . 
 * Hanya mafi kyau da Allah zai gyara abubuwa don kammala manufarsa “ asiri ” ce da za ta ɗauki ƙarnuka ana sanar da ita a hankali . — Afisawa 1 : 10 ; 3 : 9 . 
 Ta yaya Jehobah ya bayyana asirin nufinsa ? 
 Ta wurin alkawuransa , Jehobah ya bayyana yadda manufarsa game da Zuriyar da aka yi alkawarinta a Adnin za ta cika . 
 Alkawarin da ya yi wa Ibrahim ya nuna cewa Zuriyar da aka yi alkawarinta za ta zo a iyalin Ibrahim za ta kuma zama hanyar da “ dukan al’umman duniya ” za su sami albarka . 
 Wannan alkawarin ya nuna cewa wasu za su haɗa kai da ainihin zuriyar . 
 ( Farawa 22 : 17 , 18 ) Doka ta alkawari da aka yi da Isra’ila ta zahiri ta bayyana cewa nufin Jehobah ne ya kafa “ Mulki na firistoci . ” 
 ( Fitowa 19 : 5 , 6 ) Alkawarin da aka yi da Dauda ya nuna cewa Zuriyar za ta zama Shugaban Mulkin har abada . 
 ( 2 Sama’ila 7 : 12 , 13 ; Zabura 89 : 3 , 4 ) Idan har doka ta alkawari ta kai Yahudawa ga Almasihu , Jehobah zai bayyana wata hanya ta cika manufarsa . 
 ( Galatiyawa 3 : 19 , 24 ) Mutanen da za su zauna tare da ainihin zuriyar za su zama “ Mulki na Firistoci ” za su kuma shiga cikin “ sabon alkawari ” su zama sabon “ Isra’ila , ” ta ruhaniya . — Irmiya 31 : 31 - 34 ; Ibraniyawa 8 : 7 - 9 . 
 * 
 10 , 11 . ( a ) Ta yaya Jehobah ya bayyana zuriyar da aka annabta ? 
 ( b ) Me ya sa Ɗan Allah makaɗaici ya zo duniya ? 
 Lokaci ya kai ga zuriyar ta fito a duniya daidai da wakilcin Allah . 
 Jehobah ya aiko mala’ika Jibra’ilu ya gaya wa Maryamu cewa za ta haifi ɗa da za a kira shi Yesu . 
 Mala’ika ya ce mata : “ Shi za ya zama mai girma , za a ce da shi Ɗan Maɗaukaki : Ubangiji Allah kuma za ya ba shi kursiyi na ubansa Dawuda : za shi yi mulki kuma bisa gidan Yakubu har abada ; mulkinsa kuwa ba shi da matuƙa . ” 
 ( Luka 1 : 32 , 33 ) Daga baya an fahimci Zuriyar da aka yi alkawarinta . — Galatiyawa 3 : 16 ; 4 : 4 . 
 Ɗan Jehobah makaɗaici zai zo duniya don a gwada shi har iyaka . 
 Hanya mafi kyau ta amsa tambayar da Shaiɗan ya yi tana hannun Yesu . 
 Zai iya kasancewa da aminci ga Ubansa kuwa ? 
 Wannan asiri ne . 
 Daga baya manzo Bulus ya bayyana matsayin Yesu : “ Asirin ibada da girma yake : Shi wanda ya bayyana cikin jiki , ya bara cikin ruhu , ya ganu ga mala’iku , aka yi wa’azinsa cikin al’ummai , cikin duniya aka bada gaskiya gareshi aka karɓe shi bisa cikin daraja . ” 
 ( 1 Timothawus 3 : 16 ) Har sa’ad da ya mutu , Yesu ya mai da martani ga ƙalubalancin Shaiɗan ta wurin amincinsa marar jijjiga . 
 Amma da wasu asirin da suka rage da za a bayyana su dalla - dalla . 
 “ Asiran Mulkin Allah ” 
 12 , 13 . ( a ) Menene wani fasalin “ asirin Mulkin Allah ” ? 
 ( b ) Menene ya sa Jehobah ya zaɓi mutane kaɗan su je sama ? 
 Sa’ad da yake wa’azi a Galili , Yesu ya nuna cewa Asirin yana da nasaba ta kusa da Mulkin Almasihu . 
 Ya gaya wa almajiransa : “ Ku aka ba da za ku san asiran mulkin sama [ “ Mulkin Allah , ” Markus 4 : 11 ] . ” 
 ( Matta 13 : 11 ) Wani fasalin asirin ya kai ga Jehobah ya zaɓi “ ƙaramin garke , ” wato mutane 144,000 waɗanda za su kasance da Ɗansa su zama ɓangaren zuriyar su kuma yi mulki tare da shi a sama . — Luka 12 : 32 ; Ru’ya ta Yohanna 14 : 1 , 4 . 
 Da yake an halicci mutane su zauna a duniya , ana bukatar “ sabon halitta ” daga Jehobah domin su tafi sama . 
 ( 2 Korinthiyawa 5 : 17 ) Manzo Bitrus da ke cikin waɗanda aka zaɓa su je sama ya rubuta : “ Albarka ga Allah Uban Ubangijinmu Yesu Kristi , wanda ya maya haihuwarmu bisa ga jinƙansa mai - girma zuwa bege mai - rai ta wurin tashin Yesu Kristi daga matattu , zuwa gādo mara - ruɓewa mara - ƙazamtuwa , wanda ba shi yanƙwanewa . 
 Ajiyayye a sama dominku . ” — 1 Bitrus 1 : 3 , 4 
 ( a ) Ta yaya waɗanda ba Yahudawa ba ne suka samu shiga cikin “ asiran Mulkin Allah ” ? 
 ( b ) Me ya sa muke iya fahimtar “ zurfafan al’amuran Allah ” ? 
 Wani fasalin asiri game da Mulkin Allah na nan gaba shi ne , Allah zai haɗa da mutane waɗanda ba Yahudawa ba ne cikin mutane kaɗan da za a zaɓa su yi mulki da Kristi a sama . 
 Bulus ya bayyana wannan “ shirin , ” ko kuma hanyar gyara manufar Jehobah : “ Wanda ba a sanar ma ’ ya’yan mutane dake cikin waɗansu tsararaki ba , kamar yadda yanzu an bayana shi ga manzanninsa masu - tsarki da , annabawa cikin ruhu , cewa , cikin Kristi Yesu al’ummai abokan tarayya ne cikin gādo , gaɓaɓuwa kuma na jikin , abokan tarayya kuma cikin alkawari ta wurin bishara . ” 
 ( Afisawa 3 : 5 , 6 ) An bayyana wa “ tsarkankun manzani ” ma’anar asirin Allah . 
 Haka ma a yau , idan ba da taimakon ruhu mai - tsarki ba , da ba mu fahimci “ zurfafa na Allah ” ba . — 1 Korinthiyawa 2 : 10 ; 4 : 1 ; Kolosiyawa 1 : 26 , 27 . 
 15 , 16 . 
 Me ya sa Jehobah ya zaɓi abokan Yesu da za su yi mulki da shi daga cikin mutane ? 
 “ Mutum zambar ɗari da zambar arba’in da huɗu ” da aka gani tsaye da “ Ɗan Rago ” a kan Dutsen Sihiyona an “ fanso su daga duniya , ” “ aka fanso waɗannan daga cikin mutane su zama nunan fari ga Allah , da Ɗan Ragon , ” Yesu Almasihu . 
 ( Ru’ya ta Yohanna 14 : 1 - 4 ) Jehobah ya zaɓi na farko cikin ’ ya’yansa na samaniya ya zama ainihin zuriya na alkawarin da aka yi a Adnin , amma me ya sa ya zaɓi abokan Yesu da za su yi mulki tare da shi daga cikin mutane ? 
 Manzo Bulus ya yi bayani cewa Jehobah ya zaɓi wannan adadi kaɗan ne ‘ bisa ga nufinsa , ’ wato “ bisa ga nufinsa na alheri . ” — Romawa 8 : 17 , 28 - 30 ; Afisawa 1 : 5,11 ; 2 Timothawus 1 : 9 . 
 Manufar Jehobah shi ne ya tsarkake sunansa ya kuma ɗaukaka ikon mallakarsa a dukan duniya . 
 Ta wurin wannan “ wakilci ” wanda ba za a iya kwatantawa ba ko kuma hanyar gyara abubuwa , Jehobah ya aiki Ɗansa na fari zuwa duniya , inda aka gwada shi har mutuwarsa . 
 Bugu da ƙari , Jehobah ya ƙudura cewa gwamnatin Mulkin Almasihu na Ɗansa zai haɗa da mutane da suka ɗaukaka ikon mallakarsa har mutuwarsu . — Afisawa 1 : 8 - 12 ; Ru’ya ta Yohanna 2 : 10 , 11 . 
 Me ya sa ya kamata mu yi murna cewa Kristi da abokan sarautarsa sun taɓa rayuwa irin ta mutane ? 
 Jehobah ya nuna ƙaunarsa ga zuriyar Adamu sa’ad da ya sa Ɗansa ya zo duniya , kuma ya zaɓa a cikin mutane waɗanda za su zama abokan gādo a Mulkinsa . 
 Ta yaya wannan zai shafi waɗanda suka nuna amincinsu ga Jehobah , daga Habila har zuwa yau ? 
 Da shi ke an haife su cikin zunubi da mutuwa , mutane ajizai na bukatar warkarwa ta ruhaniya da ta jiki da kuma kamiltaccen rai , wanda Allah ya nufa ga mutane da farko . 
 ( Romawa 5 : 12 ) Abin farin ciki ne ga dukan waɗanda suke jiran su sami rai na har abada a duniya su sani cewa sarkinsu zai nuna masu ƙauna , zai kuma fahimce su kamar yadda ya yi wa almajiransa a lokacin da ya yi rayuwarsa a duniya ! 
 ( Matta 11 : 28 , 29 ; Ibraniyawa 2 : 17 , 18 ; 4 : 15 ; 7 : 25 , 26 ) Abin farin ciki ne su fahimci cewa abokan Kristi da za su zama sarakuna da firistoci a sama a dā maza da mata ne masu bangaskiya waɗanda suka fuskanci ajizanci da ƙalubale na rayuwa kamar yadda muke fuskantarsu ! — Romawa 7 : 21 - 25 . 
 Jehobah Ba Ya Kasa Cika Nufinsa 
 18 , 19 . 
 Me ya sa muka fahimci kalmar Bulus a cikin Afisawa 1 : 8 - 11 , kuma me za mu tattauna a talifi na gaba ? 
 Yanzu mun fahimci ma’anar kalmar Bulus da ya gaya wa Kiristoci shafaffu , kamar yadda aka nuna a Afisawa 1 : 8 - 11 . 
 Ya ce Jehobah ya nuna musu “ asirin nufinsa , ” cewa an “ maishe [ su ] abin gādo ” tare da Kristi , da kuma “ ƙadararru bisa ga nufin wannan dake aikata dukan abu bisa ga shawarar nufinsa . ” 
 Mun lura cewa wannan ya yi daidai da kyakkyawan “ wakilcin ” Jehobah don cika nufinsa . 
 Kuma wannan ya taimakemu mu fahimci abin da ya sa mutane kaɗan ne cikin waɗanda suka halarci taron Jibin Maraice na Ubangiji suke cin isharar . 
 A talifi na gaba , za mu ga abin da Tuna mutuwar Yesu take nufi ga Kiristocin da suke da begen zuwa sama . 
 Kuma za mu koyi abin da ya sa miliyoyi da suke da begen rayuwa a duniya suke son su san abin da Tuna mutuwar take nunawa . 
 [ Hasiya ] 
 Sunan Allah yana nufin “ Yana sa Shi Zama . ” 
 Jehobah yana iya zama ko menene don ya cika nufinsa . — Fitowa 3 : 14 . 
 Kalmar Bulus ta nuna cewa “ wakilci ” ya fara ne a zamaninsa , amma Nassosi sun nuna cewa Mulkin Almasihu ya fara ne a shekara ta 1914 . 
 Don ƙarin bayani game da yadda alkawarin nan ya shafi manufar Allah , dubi Hasumiyar Tsaro ta 1 , ga watan Fabrairu shekara ta 1989 , shafuffuka na 10 - 15 na Turanci . 
 Domin Maimaitawa 
 • Me ya sa Jehobah ya halicci duniya ya saka mutum a cikinsa ? 
 • Me ya sa ya dace a gwada ɗan makaɗaici a duniya ? 
 • Me ya sa Jehobah ya zaɓi waɗanda za su yi sarauta da Yesu daga cikin mutane ? 
 Tafiya A Hanya Da Ke Ƙara Haskaka 
 “ Tafarkin mai - adalci yana kama da haske na ketowar alfijir , wanda yake haskakawa gaba gaba har zuwa cikakkiyar rana . ” — MISALAI 4 : 18 . 
 1 , 2 . 
 Menene mutanen Allah suka samu a sakamakon yadda Jehobah yake haskaka su a ruhaniya ? 
 WANENE zai iya kwatanta yadda rana take shafar duhun dare fiye da Jehobah Allah wanda shi ne Tushen haske ? 
 ( Zabura 36 : 9 ) ‘ Sa’ad da hasken safiya ta kama iyakan duniya , ’ Allah ya ce , “ ta sāke kamar ɗanyar ƙasa da aka buga mata hatimi , ta fito a fili sai ka ce launin riga . ” 
 ( Ayuba 38 : 12 - 14 ) Saboda ƙarin hasken rana , abubuwan duniya suna yin kyau , kamar yadda yumɓu yake sake kamani bayan an buga masa tambari . 
 Jehobah shi ne Tushen haske na ruhaniya . 
 ( Zabura 43 : 3 ) Sa’ad da mutanen duniya suke cikin duhu , Allah na gaskiya yana ci gaba da haskaka mutanensa . 
 Menene sakamakon haka ? 
 Littafi Mai Tsarki ya amsa : “ Amma tafarkin mai - adalci yana kama da haske na ketowar alfijir wanda yake haskakawa gaba gaba har zuwa cikakkiyar rana . ” 
 ( Misalai 4 : 18 ) Ƙarin haske daga wurin Jehobah yana ci gaba da haskaka hanyoyin mutanensa da kuma gyara su wajen tsare - tsaren ƙungiya , koyarwa ta addini , da ɗabi’a . 
 Ƙarin Haske ya Kai ga Yin Gyara a Ƙungiya 
 Menene aka yi alkawari a Ishaya 60 : 17 ? 
 Ta wurin annabi Ishaya , Jehobah ya annabta : “ Maimakon janganci zan kawo zinariya , maimakon baƙin ƙarfe kuma in kawo azurfa , maimakon itace kuma janganci , maimakon duwatsu kuma baƙin ƙarfe . ” 
 ( Ishaya 60 : 17 ) Kamar yadda a kan canja munanan kaya da kaya masu kyau , hakan nan Shaidun Jehobah suna fuskantar wasu tsare - tsare da ke ci gaba a ƙungiya a cikin wannan “ cikar zamani , ” ko kuma “ kwanaki na ƙarshe . ” — Matta 24 : 3 ; 2 Timothawus 3 : 1 . 
 Wane gyara ne aka yi a shekara ta 1919 , kuma ta yaya ya zama da amfani ? 
 A farkon kwanakin ƙarshe , ikilisiyar ɗaliban Littafi Mai Tsarki , yadda ake kiran Shaidun Jehobah a dā , suna zaɓan dattawa da dikonawa ta hanyar dimokuraɗiyya . 
 Amma , wasu dattawan ba sa son fita wa’azi . 
 Wasu suna jinkirin yin wa’azi kuma suna hana wasu yin wa’azi . 
 Saboda haka , a shekara ta 1919 aka ƙafa sabon ofishi a kowace ikilisiya , wato ofishin darekta na hidima . 
 Amma , ba mutanen ikilisiyar ne suka zaɓi darektan hidiman ba , an naɗa shi ne daga ofishin reshe na mutanen Allah . 
 Aikin darektan da aka naɗa ya haɗa da tsara yin wa’azi , ba da yankuna , da kuma ƙarfafa mutane don su fita wa’azi . 
 A shekarun da suka biyo baya , aikin wa’azi ya ƙaru sosai . 
 Wane gyara ne ya zama da amfani a shekara ta 1920 ? 
 A taron guduma na Ɗaliban Littafi Mai Tsarki a shekara ta 1922 a Cedar Point Ohio , an ƙarfafa dukan ikilisiyar da wannan gargaɗin “ Ku sanar , ku sanar , ku sanar da Sarkin da kuma mulkinsa . ” 
 A shekara ta 1927 an tsara hidimar fage har ta kai ga keɓe ranar Lahadi ta zama ranar zuwa wa’azi na gida gida . 
 Me ya sa aka zaɓi wannan ranar ? 
 Saboda a ranar Lahadi yawancin mutane ba sa zuwa wurin aiki . 
 A yau , Shaidun Jehobah suna ƙoƙari wurin ziyarartar mutane a lokacin da za su same su a gidajensu , a ƙarshen mako , ko kuma da yamma . 
 A shekara ta 1931 , wane alkawari ne aka ɗauka , kuma ta yaya wannan ya shafi aikin shelar Mulki ? 
 An yi wani babban ƙari a aikin shelar Mulkin Allah a ranar Lahadi da rana , 26 ga watan Yuli a shekara ta 1931 , sa’ad da aka ɗauki alkawari a taron guduma ta farko a Columbus , Ohio , a Amirka , daga baya kuma a duniya gabaki ɗaya . 
 Alkawarin ya ce : “ Mu bayin Jehobah ne an umurce mu , mu yi aiki a cikin sunansa , kuma cikin biyayya ga dokarsa , mu gaya wa mutane game da Yesu Kristi , kuma mu gaya wa mutane cewa Jehobah shi ne Maɗaukaki kuma shi ne Allah na gaskiya ; saboda haka mun rungumi kuma mun yi na’am da sunan da Allah da kansa ya ambata , muna kuma son a san mu da wannan suna a kuma kira mu da shi , wato , Shaidun Jehobah . ” 
 ( Ishaya 43 : 10 ) Hakika wannan sabon sunan ya bayyana ainihin aikin da dukan mutanen da suke ɗauke da wannan sunan su ke yi ! 
 Babu shakka , Jehobah ya ba da aiki ga dukan bayinsa . 
 Hakika yadda suka ɗauki aikin ya nuna cewa sun yarda da alkawarin ! 
 Wane canji ne aka yi a shekara ta 1932 , kuma me ya sa ? 
 Dattawa da yawa cikin tawali’u sun ba da kansu ga yin aikin wa’azi . 
 A wasu wurare , dattawan da aka zaɓa ba su yarda da alkawarin da aka ɗauka ba , cewa dukan waɗanda suke cikin ikilisiya su yi aikin wa’azi . 
 Amma , an kusa samun ƙarin bayyani . 
 A shekara ta 1932 , ikilisiyoyi sun sami umurni ta hanyar Hasumiyar Tsaro cewa su daina zaɓan dattawa da dikonawa . 
 Maimakon haka , an umurce su su zaɓi kwamitin hidima waɗanda mutane ne masu ruhaniya da suke yin wa’azi . 
 Bayan haka , an ba da aikin kula ga waɗanda suke yin hidima sosai , kuma aikin ya ci gaba . 
 Ƙarin Haske na Nufin Ƙarin Gyara 
 Wane gyara ne aka yi a shekara ta 1938 ? 
 Hasken yana “ haskakawa gaba gaba . ” 
 A shekara ta 1938 an share zancen zaɓe gabaki ɗaya . 
 Ana naɗa dukan bayi a ikilisiya ta tsarin Allah a ƙarƙashin ja - gorar “ bawa mai aminci mai hikima . ” 
 ( Matta 24 : 45 - 47 ) Kusan dukan ikilisiyoyin Shaidun Jehobah sun yarda da canjin da aka yi , kuma aikin shaida ya ci gaba da ba da ’ ya’ya . 
 A shekara ta 1972 , wane gyara ne aka yi , kuma me ya sa gyaran yake da amfani ? 
 A ranar ɗaya ga watan Oktoba a shekara ta 1972 , an yi wani gyara game da masu ja - gorar ikilisiya . 
 An shirya rukunin dattawa da za su yi ja - gora a ikilisiyoyin Shaidun Jehobah a dukan duniya , maimakon bawa ɗaya a ikilisiya ko kuma mutum ɗaya mai yin ja - gora . 
 Wannan sabon tsari ya ƙarfafa maza su yi ƙoƙari don su kai ga yin ja - gora a cikin ikilisiya . 
 ( 1 Timothawus 3 : 1 - 7 ) A sakamakon haka , ’ yan’uwa da yawa sun sami koyarwa a kan yadda za su kula da harkokin ikilisiya . 
 Sun kasance da mahimmanci wajen kiwon sababbi waɗanda suka ƙarbi gaskiyar Littafi Mai Tsraki . 
 Wane tsari ne aka yi a shekara ta 1976 ? 
 An tsara waɗanda suke cikin Hukumar Mulki zuwa kwamiti shida , sa’an nan a ranar ɗaya ga watan Janairu shekara ta 1976 , dukan aikin rukunoni da ikilisiyoyi da ke dukan duniya suka kasance a ƙarƙashin kwamitin . 
 Kasancewar dukan aikin Mulki a ƙarƙashin ja - gorancin “ taro masu - shawara ” albarka ce ! — Misalai 15 : 22 ; 24 : 6 . 
 Wane gyara ne aka gabatar a shekara ta 1992 , kuma me ya sa ? 
 A shekara ta 1992 an yi wani gyara , wanda yake kama da abin da ya faru bayan da Isra’ilawa da wasu suka koma ƙasarsu bayan zaman bauta a ƙasar Babila . 
 A lokacin nan babu isassun Lawiyawa da za su kula da aikin haikali . 
 Shi ya sa aka ƙara wa Isra’ilawa masu aiki a haikali aiki sosai don su taimaka wa Lawiyawa . 
 Saboda su taimaki bawa mai - aminci kula da aikin da yake ƙaruwa , a shekara ta 1992 an ƙara wa “ waɗansu tumaki ” aiki a hidima . 
 An naɗa su don taimakon kwamitin Hukumar Mulki . — Yohanna 10 : 16 . 
 Ta yaya Jehobah ya sa salama ta zama mai mulkinmu ? 
 Menene sakamakon waɗannan ? 
 Jehobah ya ce “ Zan sa salama ta zama mulkinki , adalci kuma ya zama mahukuncinki . ” 
 ( Ishaya 60 : 17 ) A yau akwai “ salama ” tsakanin bayin Jehobah , kuma ƙaunar “ adalci ” ta zama ‘ mahukuncinsu , ’ wato , abin da yake motsa su su bauta wa Allah . 
 A shirye suke su tafiyar da wa’azin Mulki da kuma aikin almajirantarwa . — Matta 24 : 14 ; 28 : 19 , 20 . 
 Jehobah ya Haskaka Hanyar Koyarwa ta Addini 
 Ta yaya ne Jehobah ya haskaka hanyar mutanensa ta wurin gyara koyarwa ta addini a shekarun 1920 ? 
 Jehobah yana haskaka hanyar koyarwa ta addini na mutanensa . 
 Littafin Ru’ya ta Yohanna 12 : 1 - 9 sun ba da misali . 
 Labarin ya ba da tarihin alamu uku na “ mace ” da ke da ciki , kuma ta haifi “ dragon ” [ babban maciji ] da kuma “ ɗa , na miji . ” 
 Ka san wanda kowanne cikin waɗannan abubuwa ke wakilta ? 
 An bayyana a cikin talifin Hasumiyar tsaro na 1 ga watan Maris shekara ta 1925 , mai suna “ Birth of the Nation . ” 
 Talifin ya sa mutanen Allah sun fahimci annabce - annabce game da haifar Mulkin , suka fahimci cewa akwai ƙungiyoyi dabam dabam guda biyu , wato , ta Jehobah da ta Shaiɗan . 
 A shekara ta 1927 da 1928 , mutanen Allah sun fahimci cewa yin bikin Kirsimati da bikin ranar haihuwa ba koyarwar nassosi ba ne sai suka daina yin su . 
 Waɗanne koyarwa na gaskiya ne aka gyara a shekara ta1930 ? 
 A shekara ta 1930 an ƙara haske sau uku a kan koyarwa ta gaskiya . 
 A shekaru da suka wuce , daliɓan Littafi Mai Tsraki sun fahimci cewa babban garke , ko kuma “ taro mai - girma , ” da aka ambata a Ru’ya ta Yohanna 7 : 9 - 17 , sun bambanta da mutane 144,000 da za su yi sarauta da Yesu . 
 ( Ru’ya ta Yohanna 5 : 9 , 10 ; 14 : 1 - 5 ) Amma , ba su fahimci ko su wanene ne taro mai - girma ba . 
 Kamar yadda ƙarin haske da safe yakan sa abubuwa da ba a ganin siffarsu da kyau su fito sarai , haka ma a shekara ta 1935 an fahimci cewa mutane da ake kira taro mai - girma su ne waɗanda suka tsira daga “ babban tsanani , ” da suke da begen rayuwa har abada a duniya . 
 Daga baya a wannan shekara kuma an ba da ƙarin bayani da ya shafi ’ ya’yan Shaidun Jehobah masu tafiya makaranta a ƙasashe masu yawa . 
 Ko da yake , kishin ƙasa yana da ƙarfi a duniya a lokacin , Shaidu sun fahimci cewa sara wa tuta wata irin bauta ce . 
 A shekarar da ta biyo baya , an yi wani bayani game da koyarwa ta gaskiya cewa Yesu ya mutu a bisa gungume ne ba giciye shi aka yi ba . — Ayukan Manzanni 10 : 39 . 
 Yaushe ne kuma ta yaya aka nanata tsarkakar jini ? 
 A shekarar da ta bi bayan yaƙin duniya na II , an ƙara wa sojoji da suka ji rauni jini , amma daga baya aka sami ƙarin bayani game da tsarkakar jini . 
 Hasumiyar tsaro ta 1 ga Yuli ta shekara ta 1945 , ta ba da umurni ga “ dukan masu bauta wa Jehobah da suke neman rai madawwami a cikin sabuwar duniya mai adalci , su yi biyayya ga tsarkakar jini su kuma bi tafarkin Allah na adalci game da wannan al’amari . ” 
 Yaushe ne aka fito da New World Translation of the Holy Sriptures , kuma waɗanne abubuwa ne na musamman littafin ya ƙunsa ? 
 A shekara ta 1946 an ga ya kamata a sami sabuwar fassarar Littafi Mai Tsraki da za ta ƙunshi ƙarin ilimi da aka samu wadda koyarwa bisa al’adun Kiristendom ba su gurɓata ta ba . 
 Aikin fassarar ya fara ne a watan Disamba na shekara ta 1947 . 
 A shekara ta 1950 an fito da New World Translation of the Christian Greek Scriptures na Turanci . 
 An fito da Nassosin Ibrananci na Turanci a jerin littatafai biyar , na farkon a shekara ta 1953 . 
 A shekara ta 1960 aka fito da na ƙarshen , wato , fiye da shekaru 12 ke nan tun da aka fara fassarar . 
 A shekara ta 1961 aka fito da cikakken Littafi Mai Tsarki New World Translation of the Holy Scriptures . 
 A yanzu ana iya samunsa a harsuna da yawa , kuma ya ƙunshi wasu abubuwa na musamman . 
 Ya maido da hurarren sunan nan , Jehobah . 
 Bugu da ƙari , yin amfani da ainihin kalmomin da ke cikin littafin ya buɗe hanyar ci gaba da fahimtar Kalmar Allah . 
 Wane ƙarin haske ne aka ba da a shekara ta 1962 ? 
 Ƙarin bayani da aka yi a kan “ ikon masu - mulki ” na Romawa 13 : 1 da yadda Kiristoci za su yi biyayya ga masu ikon mulki ya fito a shekara ta 1962 . 
 Yin nazari mai zurfi a cikin littafin Romawa sura 13 da kuma Nassosi kamar su Titus 3 : 1 , 2 da 1 Bitrus 2 : 13 , 17 sun nuna cewa “ ikon masu mulki ” yana nufin gwamnatin mutane ne ba ta Jehobah Allah da Yesu Kristi ba . 
 Waɗanne gaskiya ne aka bayyana a shekarun 1980 ? 
 A shekarun da suka wuce , hanyar adalci ta ci gaba da haskaka . 
 A shekara ta 1985 an bayyana ma’anar kuɓuta ta “ rai ” da adalcin zama abokin Allah . 
 ( Romawa 5 : 18 ; Yaƙub 2 : 23 ) A shekara ta 1987 an bayyana ma’anar shekarar ’ yanci ta Kirista . 
 Ta yaya Jehobah ya yi tanadin haske ta ruhaniya ga mutanensa a shekarun da suka wuce ? 
 A shekara ta 1995 an fahimci abin da ake nufi da rarraba “ tumaki ” da “ awaki . ” 
 A shekara ta 1998 aka bayyana wahayin haikalin da Ezekiel ya gani , wanda ya kusa cika . 
 A shekara ta 1999 aka yi bayyani game da yadda ‘ ƙyamar lalata ta tsaya a cikin tsatsarkan wuri . ’ 
 ( Matta 24 : 15 , 16 ; 25 : 32 ) A shekara ta 2002 aka ƙara fahimtar ma’anar bauta wa Allah “ cikin ruhu da cikin gaskiya . ” — Yohanna 4 : 24 . 
 A waɗanne wurare ne kuma mutanen Jehobah suka sake yin gyara ? 
 Bayan da aka yi gyara a tsarin ƙungiya da koyarwa ta addini , an yi gyara a kan halin Kirista . 
 Alal misali , a shekara ta 1973 an fahimci cewa shan taba sigari yana “ ƙazamta jiki ” kuma laifi ne mai tsanani . 
 ( 2 Korinthiyawa 7 : 1 ) Bayan shekaru goma , a cikin Hasumiyar Tsaro ta shekara ta1983 , an ƙara bayyana matsayinmu game da amfani da bindiga . 
 Waɗannan su ne misalai da aka ƙara masu haske a zamaninmu . 
 Ka Ci Gaba da Tafiya Cikin Hanyar da ke Ƙara Haskaka 
 Kasancewa da wane irin hali ne zai taimake mu mu ci gaba da bin tafarkin haske ? 
 Wani dattijo da ya daɗe yana hidima ya ce : “ Amince wa canji idan aka sami canji , da kuma saba wa da shi ya kan yi wuya . ” 
 Menene ya taimake shi ya amince da gyare - gyaren da ya fuskanta a shekaru 48 da ya yi yana shailar Mulki ? 
 Ya ce : “ Kasancewa da hali da ya dace yana da muhimmanci . 
 Idan mutum ya ƙi yin gyara shi za a bari a baya sa’ad da ƙungiyar ta yi gaba . 
 Idan na sami kaina cikin yanayin da yin gyara yake da wuya , ina tuna abin da Bulus da ya gaya wa Yesu : ‘ Ubangiji a wurin wa za mu tafi ? 
 Kai ne da maganar rai na har abada . ’ 
 Sai in tambayi kaina , ‘ To , ina za ni , tun da ba zan shiga cikin duhun duniya ba ? ’ 
 Wananna ne ya taimake ni na riƙe ƙungiyar Allah da karfi . ” — Yohanna 6 : 68 . 
 Ta yaya muka amfana daga bin tafarkin haske ? 
 Babu shakka duniyar da ta kewaye mu tana cikin duhu . 
 Yayin da Jehobah ya ci gaba da haskaka mutanensa , za a ci gaba da ganin banbanci tsakaninsu . 
 Menene wannan haske yake yi mana ? 
 Idan aka haska rami a kan hanya da ke da duhu hasken ba zai rufe ramin ba , haka nan ma haske daga Kalmar Allah ba zai kawar da abubuwa masu sa faɗuwa ba . 
 Amma , haske daga Kalmar Allah zai taimake mu mu guje wa waɗannan abubuwa saboda mu ci gaba da bin tafarki mai haske . 
 Bari mu ci gaba da sauraran kalmomi annabci na Jehobah , waɗanda suke kama “ da fitilla mai - haskakawa cikin wuri mai - duhu . ” — 2 Bitrus 1 : 19 . 
 Ka Tuna ? 
 • Wane gyara na ƙungiyar ne Jehobah ya kawo wa mutanensa ? 
 • Wane gyara ne na koyarwa ta adini ƙarin haske ya kawo ? 
 • Waɗanne gyare - gyare ne kai da kanka ka shaida , kuma menene ya taimake ka ka amince da su ? 
 • Me ya sa ka ke son ka ci gaba da bin tafarkin haske ? 
 [ Hotuna a shafi na 15 ] 
 Taron shekara ta 1922 a Cedar Point , Ohio , ya karfafa Ɗaliban Littafi Mai Tsraki su yi aikin Allah 
 [ Hoto a shafi na 17 ] 
 N . 
 H . 
 Knorr ya fitar da “ New World Translation of the Christian Greek Scriptures ” a shekara ta 1950 
 [ Inda Aka Ɗauko Hoto da ke shafi na 14 ] 
 © 2003 BiblePlaces.com 
 Nishaɗi Mai Kyau Da Ke Kawo Wartsakewa 
 “ Ko kuna ci fa , ko kuna sha , ko kuwa iyakar abin da ku ke yi , a yi duka domin a girmama Allah . ” — 1 KORINTHIYAWA 10 : 31 . 
 1 , 2 . 
 Me ya sa ya kamata a ɗauki ayyuka mai kyau “ kyautar Allah , ” kuma wane gargaɗi ne Littafi Mai Tsarki ya ba da ? 
 KOWANENMU na son ya yi ayyukan da za su sa shi farin ciki . 
 Allahnmu Jehobah mai farin ciki yana son mu more rayuwarmu , saboda haka ya yi mana tanadin abubuwa masu yawa don mu cim ma haka . 
 ( 1 Timothawus 1 : 11 ; 6 : 17 ) Sarki mai hikima Sulemanu ya rubuta : “ Na sani babu abin da ya fi masu , kamar su yi murna . . . . 
 Kowane mutum kuma shi ci , shi sha , shi ji daɗi cikin dukan aikinsa ; wannan kyautar Allah ne . ” — Mai - Wa’azi 3 : 12 , 13 . 
 Sa’ad da mutum ya yi tunani bisa ayyuka masu kyau da ya cim ma , hakan na kawo wartsakewa , musamman na tarayya mai kyau da iyalinsa ko abokai . 
 Ya kamata a ɗauki irin wannan murnar “ kyautar Allah . ” 
 Hakika , ko da yake Mahalicci yana yi mana tanadi mai yawa , hakan bai ba mu damar yin nishaɗin da zai wuce gona da iri ba . 
 Littafi Mai Tsarki ya haramta maye , zarin ci , da kuma lalata , kuma ya yi gargaɗi cewa waɗanda suke aikata waɗannan abubuwa “ ba za su gaji mulkin Allah ba . ” — 1 Korinthiyawa 6 : 9 , 10 ; Misalai 23 : 20 , 21 ; 1 Bitrus 4 : 1 - 4 . 
 Menene zai taimaka mana mu kasance a faɗake kuma riƙa tuna babbar ranar Jehobah ? 
 A wannan mugun zamanin , fiye da dā , Kiristoci suna fuskantar ƙalubalen zama a duniyar da ta lalace ba tare da sun tallafa wa ayyukanta ba . 
 ( Yohanna 17 : 15 , 16 ) Kamar yadda aka annabta , mutanen wannan zamanin sun zama “ ma - fiya son annishuwa da Allah , ” har ya kai ga “ ba su farga ba ” da alamun da suke nuna cewa “ ƙunci mai - girma ” na nan tafe . 
 ( 2 Timothawus 3 : 4 , 5 ; Matta 24 : 21 , 37 - 39 ) Yesu ya gargaɗi mabiyansa : “ Ku yi hankali da kanku , kada ya zama zukatanku su yi nauyi da zarin ci da maye da shagulgula na wannan rai , har ranan nan ta hume ku , ba labari , kamar tarko . ” 
 ( Luka 21 : 34 , 35 ) Mu bayin Allah mun ƙudurta cewa za mu bi gargaɗin Yesu . 
 Ba kamar waɗanda suke cikin wannan duniya marar ibada ba , mu muna ƙoƙarin kasancewa a faɗake a ruhaniya da kuma saka babbar ranar Jehobah a zuciyarmu . — Zephaniah 3 : 8 ; Luka 21 : 36 . 
 ( a ) Me ya sa yake da wuya a sami nishaɗi mai kyau ? 
 ( b ) Wane gargaɗi da ke cikin Afisawa 5 : 15 , 16 ne ya kamata mu yi amfani da shi ? 
 Guje wa ayyuka marasa kyau na wannan duniyar ba shi da sauƙi , domin Iblis ya mai da su abin sha’awa da kuma sauƙin samu . 
 Hakan yana da wuya , musamman ma sa’ad da muka biɗi nishaɗi . 
 Yawancin abin da duniya ke bayarwa an yi su ne domin “ sha’awoyi na jiki . ” 
 ( 1 Bitrus 2 : 11 ) Akwai nishaɗi mai lahani a ko’ina , amma kuma zai iya shiga cikin gida ta hanyar littattafai , Talabijin , Intane , da bidiyo . 
 Saboda haka , Kalmar Allah ta ba da gargaɗi mai kyau ga Kiristoci : “ Ku duba fa a hankali yadda ku ke yin tafiya , ba kamar marasa - hikima ba , amma kamar masu - hikima ; kuna rifta zarafi , tun da shi ke miyagun kwanaki ne . ” 
 ( Afisawa 5 : 15 , 16 ) Idan muka bi wannan gargaɗin sau da kafa za mu guje wa nishaɗi mai lahani , ba zai ɓata mana lokaci ba , kuma ba zai lalata dangantakarmu da Jehobah ba , wanda hakan zai kai mu ga halaka ! — Yaƙub 1 : 14 , 15 . 
 Daga menene muke samun wartsakewa mafi kyau ? 
 Tun da yake Kiristoci suna aiki tuƙuru , sukan ji cewa suna bukatar lokaci na morar nishaɗi . 
 Hakika , Mai - Wa’azi 3 : 4 ta ce akwai “ lokacin dariya ” da kuma “ lokacin rawa . ” 
 Saboda haka , Littafi Mai Tsarki bai ɗauki nishaɗi a matsayin ɓata lokaci ba . 
 Amma , ya kamata nishaɗi ya sa mu wartsake , ba ya yi wa ruhaniyarmu lahani ba ko kuwa ya shafi ayyukanmu na ruhaniya . 
 Kiristoci ƙwararru sun sani cewa ana samun farin ciki ta wajen yin kyauta . 
 Sun saka yin nufin Jehobah abu na farko a rayuwarsu , kuma suna shaida tabbataccen ‘ hutu a rayuwarsu ’ domin sun ɗauki karkiya mai sauƙi na Yesu . — Matta 11 : 29 , 30 ; Ayukan Manzanni 20 : 35 . 
 Zaɓan Nishaɗi Mai Kyau 
 6 , 7 . 
 Menene zai taimake ka ka san nishaɗin da ke da kyau da wanda ba shi da kyau ? 
 Ta yaya za mu tabbata cewa ga irin nishaɗin da ya dace da Kirista ? 
 Iyaye suna ba da ja - gora ga yaransu , kuma dattawa suna ba da taimako yadda ya kamata . 
 Hakika , ba dole ba ne sai wasu sun gaya mana irin littafi , siliman , wasa , rawa , ko kuwa waƙa ba shi da kyau . 
 Bulus ya ce “ isassun mutane . . . suna da hankulansu wasassu bisa ga aikaceya garin rabewar nagarta da mugunta . ” 
 ( Ibraniyawa 5 : 14 ; 1 Korinthiyawa 14 : 20 ) Littafi Mai Tsarki ya bayar da mizanan da za su yi mana ja - gora . 
 Lamirinka , wanda Kalmar Allah ta koyar , zai taimake ka idan ka saurare shi . — 1 Timothawus 1 : 19 . 
 Yesu ya ce “ bisa ga yaya ana sansance da itace . ” 
 ( Matta 12 : 33 ) Idan nishaɗin da ake biɗa yana sa a yi sha’awar mugunta , lalata , ko sihiri , ya kamata a guje shi . 
 Ba a amince da nishaɗin da zai sa rai ko lafiyar mutum cikin haɗari ba , da zai kawo talauci , kashe gwiwa , ko kuwa wanda zai sa wasu su yi tuntuɓe . 
 Manzo Bulus ya yi mana gargaɗi cewa idan muka raunana lamirin ’ yan’uwanmu , to mun yi zunubi . 
 Bulus ya rubuta : “ Sa’anda ku ke yi ma yan - uwa zunubi , kuna kuwa rotsa lamirinsu da shi ke rarrauna , Kristi ku ke yi ma zunubi . 
 Ni fa , idan abinci za ya sa ɗan - uwana shi yi tuntuɓe , ba ni cin nama har abada , domin kada in sa ɗan - uwana shi yi tuntuɓe . ” — 1 Korinthiyawa 8 : 12 , 13 . 
 Waɗanne haɗarurruka ne ke tattare da kallon wasannin bidiyo ? 
 Kantuna suna cike da wasannin bidiyo . 
 Wataƙila wasu suna iya ba da farin ciki ba tare da lahani ba , amma irin waɗannan wasanni suna ci gaba da gabatar da abubuwan da Littafi Mai Tsarki ya haramta . 
 Hakika , kallon wasan da ake naƙasa ko kuma aka kashe mutane , ko wanda ake mugun lalata a ciki , ba nishaɗi ba ne marar lahani ! 
 Jehobah ba ya son “ mai - son zalunci . ” 
 ( Zabura 11 : 5 ; Misalai 3 : 31 ; Kolossiyawa 3 : 5 , 6 ) Idan wasan da kake yi yana ɗaukaka haɗama ko kuwa zafin hali a cikin zuciyarka , idan yana shafan sosuwar zuciyarka , ko ɓata lokacinka mai tamani , ya kamata ka mai da hankali ga lahani na ruhaniya da hakan zai iya jawowa kuma ka yi gyara tun da wuri . — Matta 18 : 8 , 9 . 
 Biyan Bukatunmu na Nishaɗi a Hanyoyi Masu Kyau 
 9 , 10 . 
 Menene mutane masu fahimi suke yi domin su cika bukatunsu na nishaɗi ? 
 A wasu lokatai , Kiristoci suna yin tambaya : “ Wane nishaɗi ne ke da kyau ? 
 Yawancin abubuwan da duniya take gabatarwa ba sa jituwa da mizanan Littafi Mai Tsarki . ” 
 Ka tabbata cewa za a iya samun nishaɗi mai kyau , amma hakan na bukatar ƙoƙari . 
 Hakan na bukatar tunani da kuma shiri , musamman ga iyaye . 
 Yawanci sun ga cewa nishaɗi cikin iyali da kuma ikilisiya yana kawo albarka . 
 Cin abinci tare , a hankali sa’ad da ake tattauna abubuwan da suka faru a ranar ko wani batu na Littafi Mai Tsarki yana da kyau da kuma ban ƙarfafa . 
 Ana iya shirya yawon shan iska , wasannin da suka dace , da kuma zuwa wurare masu ban sha’awa . 
 Irin waɗannan ayyuka na nishaɗi suna kawo farin ciki da kuma wartsakewa . 
 Wani dattijo da matarsa da suka yi renon ’ ya’yansu uku sun ba da rahoto : “ Tun ’ ya’yanmu suna ƙanana , suke saka hannu wajen zaɓan inda za mu je hutu . 
 A wasu lokatai , muna ƙyale yaranmu su gayyaci abokan kirki , kuma hakan na sa hutun ya ƙara armashi . 
 Mun ga wasu aukuwa na musamman a rayuwar ’ ya’yanmu . 
 Lokaci lokaci , muna gayyatar iyalai da abokai da suke cikin ikilisiya zuwa gidanmu . 
 Muna dafa abinci mu ci tare kuma mu yi wasanni . 
 Muna zuwa inda duwatsu suke , mu kuma yi amfani da irin wannan lokacin mu koyi game da halittar Jehobah . ” 
 11 , 12 . ( a ) Menene za ka iya yi domin ka saka wasu cikin shirinka na nishaɗi ? 
 ( b ) Wace irin tarayya ce ta kasance abin da wasu ba za su mance ta ba ? 
 Kai ko iyalinka kuna gayyatar wasu sa’ad da kuke shirin yin nishaɗi ? 
 Mutane kamar gwauraye , marasa aure , iyalan iyaye gwauraye , wataƙila suna bukatar ƙarfafa . 
 ( Luka 14 : 12 - 14 ) Kana iya haɗa da sababbi ’ yan kalilan , amma a mai da hankali kada wasu su koyi muguwar tarayya . 
 ( 2 Timothawus 2 : 20 , 21 ) Idan yana da wuya naƙasassu su fita waje , ana iya shirya a kai abinci gidansu a ci tare da su . — Ibraniyawa 13 : 1 , 2 . 
 A taron da waɗanda aka gayyata suka ji daɗin abinci , suka ji yadda wasu suka zama Kiristoci , kuma suka koyi abin da ya taimaka musu su riƙe amincinsu ga Allah , ya zama abin da yawancinsu ba za su taɓa manta ba . 
 Ana iya tada batutuwa na Littafi Mai Tsarki don duk mutanen da aka gayyata su tattauna , har da yara ma . 
 Irin waɗannan tattaunawar za su iya zama taɗi na ƙarfafa juna , kuma hakan ba zai sa wani ya ji kunya ko kuwa ya ji bai isa ba . 
 Ta yaya ne Yesu da kuma Bulus suka kafa misali wajen nuna halin karɓan baƙi da kuma halartar liyafa ? 
 Yesu ya kafa misali mai kyau wajen nuna halin karɓan baƙi da kuma halartar liyafa . 
 Yana amfani da irin waɗannan lokatai ya idar da albarkatu na ruhaniya . 
 ( Luka 5 : 27 - 39 ; 10 : 42 ; 19 : 1 - 10 ; 24 : 28 - 32 ) Almajiransa na farko sun yi koyi da misalinsa . 
 ( Ayukan Manzanni 2 : 46 , 47 ) Manzo Bulus ya rubuta : “ Ina marmarin ganinku , domin in ba ku wani baiko mai - ruhaniya , zuwa kafuwarku ; watau , ni da ku mu sami ƙarfafawa a wurinku , kowannenmu ta wurin bangaskiyar junanmu , taku da tawa kuma . ” 
 ( Romawa 1 : 11 , 12 ) Hakazalika , ya kamata taronmu a kowane lokaci ya zama na ƙarfafa juna . — Romawa 12 : 13 ; 15 : 1 , 2 . 
 Wasu Tunasarwa da Kuma Gargaɗi 
 Me ya sa ba abin hikima ba ce a yi babban liyafa ? 
 Yin babban liyafa ba zai dace ba , domin kula da irin wannan taron zai yi wuya . 
 A lokacin da ba zai shafi tsarin ayyuka na ruhaniya ba , iyalai marar yawa suna iya yin wasa da ba na gasa ba . 
 Sa’ad da wasu dattawa , bayi masu hidima , ko kuwa wasu ƙwararru suke wajen liyafar , sukan kasance da tasiri mai kyau kuma liyafar za ta zama mai wartsakarwa . 
 Me ya sa yin liyafa ya haɗa da kula sosai ? 
 A taron liyafa , ya kamata waɗanda suka yi shirin su kula da abubuwan da suke faruwa sosai . 
 Sa’ad da kake ƙaunar nuna karɓan baki , kana ganin cewa ba za ka yi baƙin ciki ba , idan ka ji cewa domin wani ɗan sakaci da ka yi , wani cikin waɗanda ka gayyata ya yi tuntuɓe domin abin da ya faru a gidanka ? 
 Ka yi la’akari da mizanin da aka tattauna a Kubawar Shari’a 22 : 8 . 
 An umurci Ba’isra’ile wanda ya gina sabon gida ya ɗaura rawani a saman gidan inda ake marabtar baƙi . 
 Me ya sa ? 
 “ Domin kada ka ja ma gidanka alhakin jini , idan wani ya faɗo daga can . ” 
 Hakazalika , abubuwan da ka yi , ba tare da yin hanin da bai dace ba don kāre baƙinka a taron liyafar , ya kamata ya zama wanda zai kāre su a zahiri da kuma a ruhaniya . 
 Me ya kamata a yi idan aka raba giya a wurin liyafa ? 
 Idan za a ba da giya a wajen liyafa , ya kamata a mai da hankali sosai . 
 Yawancin Kiristocin da suka gayyaci baƙi sun yanke shawarar cewa , za su raba giya ne kawai idan za su iya kula da abin da aka ba baƙinsu ko kuwa abin da za su sha . 
 Kada a ƙyale kowane abu da zai iya sa wani tuntuɓe ko kuwa wanda zai sa wani ya yi maye . 
 ( Afisawa 5 : 18 , 19 ) Domin wasu dalilai , wasu baƙi suna iya ƙin shan giya . 
 A wurare da yawa , doka ta ƙayyade shekarun da mutum zai kai kafin ya sha giya , kuma ya kamata Kiristoci su yi biyayya ga dokokin Kaisar ko da dokar ba ta ba da sukuni ba . — Romawa 13 : 5 . 
 ( a ) Idan za a saka waƙa a wurin liyafa , me ya sa yana da muhimmanci wanda ya gayyaci baƙi ya yi zaɓi sosai ? 
 ( b ) Idan za a yi rawa a wurin liyafa , ta yaya za a nuna filako ? 
 Wanda ya gayyaci baƙi ya kamata ya tabbata cewa duk kiɗa , rawa , da kuma nishaɗi sun jitu da mizanan Kirista . 
 Waƙoƙin da mutane suke so ya bambanta , kuma akwai waƙoƙi kala - kala . 
 Amma , yawancin waƙoƙi a yau suna ɗaukaka ruhun tawaye , lalata , da mugunta . 
 Ana bukatar a yi zaɓi . 
 Waƙa mai kyau ba dole ba ne ta kasance marar kara , kuma bai kamata ta kasance mai tada marmarin jima’i ko kuwa lalata ba , ko kuma wadda aka yi ta da kara sosai . 
 Ka mai da hankali kada ka ba wanda bai fahimci bukatar rage sautin rediyo ba zaɓen waƙa , da kuma kula da muryar sauti . 
 Rawar da ta haɗa da hali marar kyau , gwatso da girgiza nono wadda ke iya tayar da sha’awa , ba ta dace da Kirista ba . — 1 Timothawus 2 : 8 - 10 . 
 Ta yaya ne iyaye za su iya kāre ’ ya’yansu ta wajen kula da liyafar da za su ? 
 Ya kamata iyaye Kiristoci su bincika abubuwan da aka shirya a liyafar da aka gayyaci ’ ya’yansu , kuma hikima ce sau da yawa su je tare da su . 
 Abin baƙin ciki , wasu iyaye sun ƙyale ’ ya’yansu su halarci liyafar da babu mai kula da shi , kuma yawancin waɗanda suka halarta sun faɗa cikin lalata ko wasu halaye marasa kyau . 
 ( Afisawa 6 : 1 - 4 ) Ko da matasa suna cikin shekarunsu na goma sha kuma za a iya amincewa da su , duk da haka , ana bukatar a taimaka musu su “ guje ma sha’awoyin ƙuruciya . ” — 2 Timothawus 2 : 22 . 
 Wace gaskiya ce za ta taimaka mana mu mai da hankali a kan abin da za mu ‘ fara biɗa ’ ? 
 Yin nishaɗi mai kyau kuma mai wartsakewa jifa jifa na sa rayuwa ta kasance da daɗi . 
 Jehobah bai hana mu yin nishaɗi ba , amma mun sani cewa irin waɗannan ayyukan ba sa taimaka mana mu ajiye wa kanmu dukiya na ruhaniya a sama . 
 ( Matta 6 : 19 - 21 ) Yesu ya taimaka wa almajiransa su fahimci cewa ‘ fara biɗan mulki , da adalcin Allah ’ su ne abu mafi muhimmanci a rayuwa , ba abin da za mu ci , sha , ko sanya ba , waɗanda sune “ al’ummai suna ta biɗa . ” — Matta 6 : 31 - 34 . 
 Waɗanne abubuwa masu kyau ne bayin Jehobah masu aminci za su iya sa rai daga wurin Mai Tanadi Mai Girma ? 
 Hakika , ko muna ‘ ci fa , ko muna sha , ko kuwa iyakar abin da mu ke yi , ’ muna iya yin “ duka domin a girmama Allah , ” muna gode wa Mai Tanadi Mai Girma domin abubuwa masu kyau da muke mora daidai kima . 
 ( 1 Korinthiyawa 10 : 31 ) A Aljannarsa ta duniya da ta yi kusa , za a sami lokaci marar iyaka na morar karimcin Jehobah sosai , tare da zumunta mai kyau na duka mutanen da suka cika farillansa na aminci . — Zabura 145 : 16 ; Ishaya 25 : 6 ; 2 Korinthiyawa 7 : 1 . 
 Ka Tuna ? 
 • Me ya sa yake da wuya a yau Kiristoci su sami nishaɗi mai kyau ? 
 • Waɗanne irin nishaɗi ne suka kasance masu kyau ga iyalan Kiristoci ? 
 • Sa’ad da ake moran nishaɗi mai kyau , waɗanne tunasarwa da kuma gargaɗi ne ya kamata a riƙa tunawa ? 
 [ Hoto a shafi na 20 ] 
 Ka zaɓi nishaɗin da ke ba da sakamako mai kyau 
 [ Hotuna a shafi na 21 ] 
 Waɗanne irin nishaɗi ne Kiristoci suka ƙi ? 
 “ Ku Natsu ” 
 “ Marar - wayo yana gaskata kowacce magana : amma mai - hankali ya kan lura da al’amuransa da kyau . ” — MISALAI 14 : 15 . 
 1 , 2 . ( a ) Menene abin da Lutu ya shaida a Saduma ya koya mana ? 
 ( b ) Menene kalmar nan “ ku natsu ” take nufi ? 
 SA’AD da Ibrahim ya ce wa Lutu ya fara zaɓan gefen da ya ke so a ƙasar , Lutu ya zaɓi yanki mai dausayi wadda “ kamar gonar Ubangiji ce . ” 
 Kamar wannan shi ne wuri mafi kyau da Lutu zai zauna da iyalinsa , domin “ ya zaɓa ma kansa dukan Filin Urdun ” kuma ya kafa zango kusa da Saduma . 
 Amma , abubuwa na zahiri sun ruɗe shi , domin waɗanda suke zaune kusa da shi “ mutanen Sodom miyagu ne , masu - zunubi ne kuma ƙwarai a gaban Ubangiji . ” 
 ( Farawa 13 : 7 - 13 ) Yayin da abubuwa suka ci gaba da faruwa , Lutu da iyalinsa sun yi asara ƙwarai . 
 Daga baya , shi da ’ ya’yansa mata suka koma da zama cikin kogo . 
 ( Farawa 19 : 17 , 23 - 26 , 30 ) Abin da yake gani yana da kyau a zahiri , sai bai kasance haka ba . 
 Labarin abin da ya sami Lutu ya koya wa bayin Allah darassi a yau . 
 Sa’ad da ya kasance za mu yanke shawara , dole ne mu kula da haɗarurruka da ke akwai kuma kada mu yarda ganin farko ya ruɗe mu . 
 Ya dace da Kalmar Allah ta umurce mu : “ ku natsu . ” 
 ( 1 Bitrus 1 : 13 ) Kalmar Helenanci da aka fassara “ ku natsu ” na nufin “ ka mai da hankali . ” 
 In ji wani manazarcin Littafi Mai Tsarki R.C.H . 
 Lenski , ya ce mai da hankali na nufin “ natsuwa , da kuma yanayin zuciya da ta kahu wadda take gwada da kuma kimanta abubuwa yadda ya kamata , wanda haka ke sa mu tsai da shawara mai kyau . ” 
 Bari mu tattauna wasu yanayi da ya kamata mu nuna natsuwa . 
 Bincika Irin Kasuwanci 
 Me ya sa muke bukatar mu mai da hankali sa’ad da wani ya zo wurinmu da wani zarafi na kasuwanci ? 
 A ce wani mutum mai martaba ya ba ka damar yin aiki , wataƙila ɗan’uwa ne mai bauta wa Jehobah . 
 Yana da tabbacin nasarar da za ka iya samu kuma ya ƙarfafa ka ka saka hannu da wuri domin ka da a barka a baya . 
 Kana iya soma tunanin cewa wannan damar za ta kawo wa kai da iyalinka rayuwa mai daɗi , wataƙila kuma ka soma tunanin cewa hakan zai ba ka damar ƙara lokaci a biɗar abubuwa na ruhaniya . 
 Amma , Misalai 14 : 15 ta yi gargaɗi : “ Marar - wayo yana gaskata kowacce magana : amma mai - hankali ya kan lura da al’amuransa da kyau . ” 
 Domin farin cikin da ke tattare da soma sabuwar sana’a , ana iya yin watsi da kasadar da hakan ya ƙunsa , da kuma rashin tabbaci na kasuwancin . 
 ( Yaƙub 4 : 13 , 14 ) A irin wannan yanayin , ya kamata ka natsu ! 
 Ta yaya za mu ‘ lura da al’amuranmu ’ sa’ad da muke auna tayi na kasuwanci ? 
 Mutum mai hikima yakan bincika tayin kasuwancin da aka yi masa a hankali kafin ya yanke shawara . 
 ( Misalai 21 : 5 ) Irin wannan binciken a yawancin lokaci , yana bayyana ɓoyayyun haɗarurruka . 
 Yi la’akari da yanayi na gaba : Wani mutum yana son ya ranci kuɗi domin ya soma kasuwanci kuma ya yi maka alkawarin cewa za ka ci riba sosai idan ka ranta masa kuɗin . 
 Riba da za ka samu na iya jan ra’ayin ka , amma waɗanne haɗarori ne ke tattare da haka ? 
 Wanda ya yi rancen ya yarda zai biya kuɗin ko da yaya kasuwancin ya kasance , ko kuwa biyan bashin ya dangana ne a kan nasarar da aka samu a kasuwancin ? 
 Abin da ake nufi shi ne , za ka yarda ka yi hasarar kuɗinka idan kasuwancin ta faɗi ? 
 Za ka iya yin tambaya : “ Me ya sa ake yin rance daga mutane ? 
 Bankuna suna ganin cewa irin kasuwancin yana da haɗari ne ƙwarai ? ” 
 Idan ka yi tunani sosai game da haɗarurruka , hakan zai taimake ka ka bincika tayin sosai . — Misalai 13 : 16 ; 22 : 3 . 
 ( a ) Wane mataki mai hikima ne Irmiya ya ɗauka sa’ad da ya sayi fili ? 
 ( b ) Me ya sa yana da muhimmanci a rubuta yarjejeniyar duka kasuwanci a kan takarda ? 
 Sa’ad da annabi Irmiya ya sayi fili daga wajen ɗan kawunsa , wanda shi ma mai bauta wa Jehobah ne , ya yi takardar abin da ya saya a gaban shaidu . 
 ( Irmiya 32 : 9 - 12 ) Mutum mai hikima a yau zai tabbata cewa an rubuta yarjejeniya game da kasuwancin da ya shiga , ko da tare da danginsa ko kuma ’ yan’uwa masu bi . 
 * Idan akwai rubutacciyar yarjejeniya , hakan zai kawar da saɓani kuma za a sami haɗin kai . 
 A wata sassa kuma , idan babu rubutacciyar yarjejeniya hakan na jawo saɓani sa’ad da matsalar kasuwanci ta taso tsakanin bayin Jehobah . 
 Abin baƙin ciki , irin waɗannan matsalolin suna iya jawo ɓacin rai , da kuma hasarar ruhaniya . 
 Me ya sa muke bukatar mu mai da hankali da haɗama ? 
 Dole ne kuma mu mai da hankali da haɗama . 
 ( Luka 12 : 15 ) Domin muna ganin cewa za mu sami riba mai yawa , hakan zai iya rufe idanunmu ga haɗari da ke tattare da kasuwancin . 
 Har ma wasu da suke morar gata a cikin hidimar Jehobah sun faɗa cikin irin wannan tarkon . 
 Kalmar Allah ta yi mana gargaɗi : “ Ku kawarda hankalinku daga ƙaunar kuɗi ; ku haƙura da abin da ku ke da shi . ” 
 ( Ibraniyawa 13 : 5 ) Ya kamata Kirista ya tambayi kansa sa’ad da yake tunani game da wani zarafi na kasuwanci , ‘ Ya kamata in saka hannu ? ’ 
 Yin rayuwa mai sauƙi wadda ke bisa bautarmu ga Jehobah zai kāre mu daga “ kowace irin mugunta . ” — 1 Timothawus 6 : 6 - 10 . 
 Ƙalubalen da Kiristoci Marasa Aure Suke Fuskanta 
 ( a ) Waɗanne ƙalubale ne Kiristoci marasa aure suke fuskanta ? 
 ( b ) Ta yaya ne zaɓen abokin aurenmu ya shafi amincinmu ga Allah ? 
 Bayin Jehobah da yawa suna so su yi aure , amma har ila ba su sami abokin auren da ya dace ba . 
 A wasu ƙasashe , ana matsawa mutane ƙwarai game da aure . 
 Duk da haka , zarafin samun abokin aure a tsakanin ’ yan’uwa masu bi wataƙila ba shi da yawa . 
 ( Misalai 13 : 12 ) Amma Kiristoci sun fahimci cewa bin umurnin Littafi Mai Tsarki na yin aure “ cikin Ubangiji , ” batu ne na kasancewa da aminci ga Jehobah . 
 ( 1 Korinthiyawa 7 : 39 ) Domin tsayayya wa matsi da kuma jaraba da suke fuskanta , Kiristoci da ba su yi aure ba suna bukatar su natsu . 
 Wane matsi ne budurwa ’ yar Shulem ta fuskanta , kuma yaya ne Kiristoci mata za su iya fuskantar irin wannan ƙalubalen ? 
 A cikin Waƙar Waƙoƙi , wata yarinya da aka kira ’ yar Shulem ta shiga zuciyar sarkin . 
 Ya so ya jawo hankalinta ta wajen nuna mata dukiya , matsayi , da kuma daɗin baki , ko da yake tana da saurayin da take so . 
 ( Waƙar Waƙoƙi 1 : 9 - 11 ; 3 : 7 - 10 ; 6 : 8 - 10 , 13 ) Idan ke mace ce Kirista , kina iya shiga zuciyar wani wanda ba ki so . 
 Wani mutum a wajen aikinku , wataƙila wani mai matsayi , yana iya soma yi maki daɗin baki , ya yi maki alheri , ya kuma nemi damar kasancewa tare da ke . 
 Ki mai da hankali da irin wannan . 
 Ko da yake ba ko yaushe ba ne manufar irin wannan mutumin zai kasance na soyayya ko lalata , amma a yawancin lokaci manufarsa ke nan . 
 Kamar budurwa ’ yar Shulem , ki kasance “ bango . ” 
 ( Waƙar Waƙoƙi 8 : 4 , 10 ) Da gaba gaɗi ki ƙi irin wannan sha’awar da ake miki . 
 Ki sanar da abokan aikinki tun da wuri cewa ke Mashaidiyar Jehobah ce , kuma ki yi amfani da kowane zarafi ki yi musu wa’azi . 
 Hakan zai kāre ki . 
 Waɗanne haɗarurruka ne ke akwai na soma dangantaka da bare a kan Intane ? 
 ( Ka duba akwati da ke shafi na 27 . ) 
 Dandali a duniyar gizo na Intane da aka shirya don taimaka wa waɗanda ba su yi aure ba su sami wadda za su aura suna ƙaruwa . 
 Wasu sun ɗauki wannan a matsayin hanyar sanin mutanen ne da ba don wannan ba ba za su taɓa sani ba . 
 Amma , soma soyayya da wanda ba ka sani ba na da haɗari . 
 Yana da wuya a gane gaskiya daga ƙarya a kan Intane . 
 ( Zabura 26 : 4 ) Ba dukan waɗanda suke da’awar cewa su bayin Jehobah ne suke bauta masa ba . 
 Bugu da ƙari , zance a kan Intane na iya sa a soma soyayya mai ƙarfi nan da nan , kuma hakan na iya shafar fahiminmu . 
 ( Misalai 28 : 26 ) Ko a kan Intane ko ta wasu hanyoyi , ba hikima ba ne mu soma dangantaka na kud da kud da mutumin da ba mu san shi ba sosai . — 1 Korinthiyawa 15 : 33 . 
 Ta yaya ne ’ yan’uwa masu bi za su iya ƙarfafa Kiristoci marar aure ? 
 Jehobah yana “ cike da tausayi ” ga bayinsa . 
 ( Yaƙub 5 : 11 ) Ya sani cewa ƙalubalen da ke fuskantar Kiristoci waɗanda ba wai ba sa son su yi aure ba ne , a wani lokaci yana da ban ciwo , kuma yana ɗaukan amincinsu da tamani . 
 Ta yaya ne wasu za su iya ƙarfafa su ? 
 Ya kamata mu dinga yaba musu a kai a kai domin biyayyarsu da kuma ruhun ba da kai . 
 ( Alƙalawa 11 : 39 , 40 ) Muna iya saka su cikin shirye - shiryenmu na tarayya mai ƙarfafawa . 
 Ka yi haka kuwa ba da daɗewa ba ? 
 Bugu da ƙari , muna iya yi musu addu’a , mu roƙi Jehobah ya taimaka musu su riƙe daidaituwarsu na ruhaniya su kuma samu farin ciki a bautar da suke yi masa . 
 Ta wajen damuwarmu ta gaske , bari mu nuna cewa mun san tamanin waɗannan mutanen masu aminci kamar yadda Jehobah ya sani . — Zabura 37 : 28 . 
 Fuskantar Rashin Lafiya 
 Waɗanne ƙalubale ne rashin lafiya ke iya jawo wa ? 
 Ba shi da sauƙi sa’ad da mu ko wani ƙaunatacce yake rashin lafiya mai tsanani ! 
 ( Ishaya 38 : 1 - 3 ) Sa’ad da muke neman magani mai kyau , yana da muhimmanci mu manne wa mizanai na Nassi . 
 Alal misali , Kiristoci suna yin biyayya ga dokar Littafi Mai Tsarki na guje wa jini , kuma suna ƙin kowane irin hanyoyin magani ko na gano ciwo da ya ƙunshi sihiri . 
 ( Ayukan Manzanni 15 : 28 , 29 ; Galatiyawa 5 : 19 - 21 ) Ga waɗanda ba su da ilimi game da hanyar magani kuwa , zaɓen kulawa na iya zame masu aiki . 
 Menene zai iya taimaka mana mu natsu ? 
 Ta yaya ne Kirista zai daidaita sa’ad da yake zaɓen hanyar magani ? 
 “ Mai - hankali ya kan lura da al’amuransa da kyau ” ta wajen bincika Littafi Mai Tsarki da kuma littattafai na Kirista . 
 ( Misalai 14 : 15 ) A sashen duniya inda babu isassun likitoci da asibitoci , wataƙila maganin gargajiya ne kawai ke akwai . 
 Idan muna son mu karɓi irin wannan magani , muna iya samun bayanin da zai taimaka mana a Hasumiyar Tsaro na 15 ga Afrilu , 1987 , shafuffuka na 26 - 29 . 
 Ya bayyana mana haɗarurruka da ke akwai . 
 Alal misali , muna iya bincike game da waɗannan abubuwan : An san wannan mai maganin gargajiyar da yin sihiri ne ? 
 Maganin bisa yardar cewa allolin da aka yi wa laifi ( ko kuwa ruhohin kakanni ) ko maƙiyan da suka yi amfani da maita ne suke jawo rashin lafiya da mutuwa ? 
 Ana yin amfani da hadayu , surkulle , da wasu ire - iren sihiri wajen shirya ko amfani da maganin ? 
 ( Kubawar Shari’a 18 : 10 - 12 ) Irin wannan binciken zai taimaka mana mu bi wannan hurarriyar shawara : “ Ku auna abu duka ; ku riƙe mai - kyau . ” 
 * ( 1 Tassalunikawa 5 : 21 ) Hakan zai taimaka mana mu riƙe daidaituwarmu . 
 13 , 14 . ( a ) Ta yaya za mu iya nuna sanin ya kamata a wajen kula da lafiyar jikinmu ? 
 ( b ) Me ya sa muke bukatar nuna sanin ya kamata sa’ad da muke tattauna batutuwan lafiya da kuma magani da wasu ? 
 Muna bukatar mu kasance da sanin ya kamata a dukan fasaloli na rayuwa , har da kula da lafiyar jikinmu . 
 ( Filibbiyawa 4 : 5 ) Kula yadda ya kamata da lafiyar jikinmu za ta nuna cewa muna nuna godiya ga kyautar rai . 
 Sa’ad da muka fuskanci matsaloli na rashin lafiya , muna bukatar mu mai da masa hankalinmu . 
 Amma , ba za a taɓa samun cikakken lafayi ba har sai lokaci ya kai da Allah zai ‘ warkar da al’ummai . ’ 
 ( Ru’ya ta Yohanna 22 : 1 , 2 ) Dole ne mu mai da hankali kada mu shagala da lafiyar jikinmu har hakan ya sa mu kawar da bukatunmu na ruhaniya . — Matta 5 : 3 ; Filibbiyawa 1 : 10 . 
 Muna bukatar mu nuna daidaituwa da kuma sanin ya kamta sa’ad da muke tattauna batutuwa na lafiyar jiki da kuma magani da wasu . 
 Kada mu yarda waɗannan batutuwan su sha kan tattaunawarmu sa’ad da muka taru don zumunci na ruhaniya a taron Kiristoci da kuma manyan taro . 
 Bugu da ƙari , shawara game da magani ya ƙunshi mizanai na Littafi Mai Tsarki , lamirin mutum , da kuma dangantakarsa da Jehobah . 
 Saboda haka , ba ƙauna ba ce mu cusa ra’ayinmu a kan ɗan’uwa mai bi ko kuwa mu matsa ma sa ya ƙi abin da lamirinsa ya zaɓa . 
 Ko da yake ana iya tuntuɓar waɗanda suka kware a cikin ikilisiya don taimako , kowane Kirista ne zai “ ɗauki kayan kansa ” na hakkin yanke shawarar da ya yi , kuma kowanenmu “ za ya kawo lissafin kansa ga Allah . ” — Galatiyawa 6 : 5 ; Romawa 14 : 12 , 22 , 23 . 
 Sa’ad da Muke Fuskantar Yanayi Mai Wuya 
 Ta yaya ne yanayi mai wuya ke iya zama ƙalubale ? 
 Yanayi mai wuya na iya sa bayin Jehobah masu aminci su yi magana ko su aikata abin da ba daidai ba . 
 ( Mai - Wa’azi 7 : 7 ) Sa’ad da yake fuskantar jaraba mai tsanani , Ayuba ya kasance da rashin daidaituwa wanda hakan ya sa aka daidaita tunaninsa . 
 ( Ayuba 35 : 2 , 3 ; 40 : 6 - 8 ) Ko da yake “ Musa mai - tawali’u ne ƙwarai , gaba da kowane mutum da ke zaune a bisa fuskar duniya , ” akwai lokacin da ya ji haushi kuma ya yi magana cikin fushi . 
 ( Litafin Lissafi 12 : 3 ; 20 : 7 - 12 ; Zabura 106 : 32 , 33 ) Dauda ya nuna kamun kai sa’ad da ya ƙi kashe Sarki Saul , amma sa’ad da Nabal ya zage shi kuma ya zuba wa mutanensa ashar , Dauda ya yi fushi kuma ya yi rashin hikimarsa . 
 Sai da Abigail ta saka baki , Dauda ya dawo cikin hankalinsa , kuma hakan ya hana shi yin mugun kuskure . — 1 Samuila 24 : 2 - 7 ; 25 : 9 - 13 , 32 , 33 . 
 Menene zai taimaka mana mu kauce wa aikatawa cikin fushi ? 
 Muma muna iya fuskantar yanayi mai wuya da ke iya sa mu rasa hikimarmu . 
 Bincika ra’ayin wasu a hankali kamar yadda Dauda ya yi , zai iya taimaka mana mu kauce wa aikatawa cikin fushi da kuma faɗawa cikin zunubi . 
 ( Misalai 19 : 2 ) Bugu da ƙari , Kalmar Allah ta gargaɗe mu : “ Ku ji tsoro , kada kuwa ku yi zunubi : ku yi shawara da zuciyarku a bisa shimfiɗarku , ku yi shuru . ” 
 ( Zabura 4 : 4 ) Inda ya yiwu , abin hikima ne mu natsu kafin mu ɗauki mataki ko yanke shawara . 
 ( Misalai 14 : 17 , 29 ) Muna iya yin addu’a ga Jehobah , “ salama kuwa ta Allah , wadda ta fi gaban ganewa duka , za ta tsare zukatanku da tunaninku cikin Kristi . ” 
 ( Filibbiyawa 4 : 6 , 7 ) Wannan salamar daga Allah za ta ƙarfafa mu kuma za ta taimaka mana mu natsu . 
 Me ya sa dole ne mu dogara da Jehobah don mu natsu ? 
 Duk da ƙoƙarce - ƙoƙarcenmu na aikatawa cikin hikima da kuma kauce wa haɗarurruka , dukanmu mukan yi kuskure . 
 ( Yaƙub 3 : 2 ) Yana yiwuwa mu ɗauki wani mugun mataki ba tare da muna sane ba . 
 ( Zabura 19 : 12 , 13 ) Fiye da haka , mu mutane ba ma iya kuma ba mu da ikon kiyaye takawarmu , Jehobah ne kaɗai ke da wannan ikon . 
 ( Irmiya 10 : 23 ) Muna yi masa godiya domin wannan tabbacin da ya ba mu : “ Ni sanarda kai , ni koya maka cikin tafarkin da za ka bi : da idona a kanka zan ba ka shawara . ” 
 ( Zabura 32 : 8 ) Hakika , da taimakon Jehobah , muna iya nuna natsuwa . 
 [ Hasiya ] 
 Domin ƙarin bayani a kan rubutacciyar yarjejeniya na kasuwanci , dubi Hasumiyar Tsaro , na 1 ga Agusta , 1997 , shafuffuka na 30 - 31 ; 15 ga Nuwamba , 1986 , shafuffuka na 16 - 17 ; da kuma Awake ! 
 8 ga Fabrairu , 1983 , shafuffuka na 13 - 15 na Turanci , Shaidun Jehobah ne suka wallafa . 
 Wannan zai amfane waɗanda suke so su yi amfani da wata hanyar magani da ake jayayya a kai wajen magance wasu cututtuka . 
 Yaya za ka Amsa ? 
 Ta yaya za mu iya nuna natsuwa 
 • idan aka ba mu zarafin yin kasuwanci ? 
 • sa’ad da muke neman abokin aure ? 
 • sa’ad da muke fuskantar rashin lafiya ? 
 • sa’ad da muke cikin yanayi mai wuya ? 
 [ Akwati a shafi na 27 ] 
 Za ka dogara ne da Shi ? 
 Bayanan da suke gaba sun fito ne a cikin Intane don waɗanda ba su yi aure ba : 
 “ Duk da ƙoƙarce - ƙoƙarcenmu , babu tabbacin samun cikakken bayani game da mutumin . ” 
 “ Ba mu iya ba da tabbacin gaskiya da kuma amfanin duk wani bayani game da marasa aure . ” 
 “ Ra’ayi , shawara , kalamai , tayi , ko wasu bayanai da ke nan ciki na marubutan ne . . . kuma kada a dogara da su . ” 
 [ Hoto a shafi na 25 ] 
 “ Mai - hankali ya kan lura da al’amuransa da kyau ” 
 [ Hotuna a shafuffuka na 26 , 27 ] 
 Ta yaya ne Kiristoci mata za su iya yin koyi da budurwa ’ yar Shulem ? 
 [ Hoto a shafi na 28 ] 
 “ Ku auna abu duka ; ku riƙe mai - kyau . ” 
 “ Kowane Mutum Za Ya Ɗauki Kayan Kansa ” 
 “ Kowane ɗayanmu fa za ya kawo lissafin kansa ga Allah . ” — ROMAWA 14 : 12 . 
 Wane hakki ne Ibraniyawa uku suka cika da kyau ? 
 MATASA Ibraniyawa uku da ke da zama a Babila sun fuskanci batun da ya shafi rayuwarsu . 
 Za su bauta wa wani babban gunki , yadda dokar ƙasar ta ce a yi ne ? 
 Ko kuwa za su ƙi bauta masa kuma a jefa su cikin tanderun gagarumar wuta ? 
 Shadrak , Meshak , da Abednego ba su da lokacin neman shawarar kowa , kuma ba sa bukatar yin haka . 
 Babu ɓata lokaci suka ce : “ A sanashe ka , ya sarki , ba za mu bauta ma allohinka ba , ba kuwa za mu yi sujada ga gunki na zinariya wanda ka kafa . ” 
 ( Daniel 3 : 1 - 18 ) Ibraniyawan uku sun ɗauki kayan kansu . 
 Wanene ainihi ya tsai da wa Bilatus shawara game da Yesu Kristi , hakan zai hana wannan gwamna ne daga Roma ya ba da lissafi ? 
 Ƙarnuka shida bayan haka , gwamnan ya ji tuhumar da aka yi wa mutumin . 
 Da ya bincika batun , ya ga cewa mutumin ba shi da laifi . 
 Amma , taron sun ce a kashe shi . 
 Bayan ya ɗan yi ƙoƙarin ya ƙi bin abin da suka faɗa , gwamnan ya yi jinkiri ya cika hakkinsa kuma ya faɗa wa matsi . 
 Ya wanke hannuwansa ya ce : “ Baratace ni ke daga jinin wannan mai - adalci . ” 
 Sai ya miƙa shi a tsire . 
 Hakika , maimakon ya cika hakkinsa ya tsai da shawara game da Yesu Kristi , Bilatus Babunti ya bar wasu su tsai da masa shawara . 
 Ba yawan ruwan da zai kuɓutar da shi daga ba da lissafin zartar da hukuncin da bai dace ba a kan Yesu . — Matta 27 : 11 - 26 ; Luka 23 : 13 - 25 . 
 Me ya sa bai kamata mu ƙyale mutane su tsai da mana shawara ba ? 
 Kai kuma fa ? 
 Idan za ka tsai da shawara , kana kama da Ibraniyawa uku , ko kuwa kana ƙyale wasu su tsai da maka shawara ? 
 Tsai da shawara ba shi da sauƙi . 
 Mutum na bukatar ya manyanta don ya yi zaɓe da ya dace . 
 Alal misali , iyaye suna bukatar su tsai da wa yaransu ƙanƙanana shawara mai kyau . 
 Hakika , tsai da shawara yana da wuya idan yanayin mai wuya ne kuma za a bincika wasu abubuwa . 
 Amma , hakkin tsai da shawara ba shi da wuya ainun da za a haɗa shi cikin “ kaya ” ko abubuwa masu ban wahala da “ masu - ruhaniya ” za su taya mu ɗauka . 
 ( Galatiyawa 6 : 1 , 2 ) Maimakon haka , kaya ne da “ kowane ɗayanmu fa za ya kawo lissafin kansa ga Allah . ” 
 ( Romawa 14 : 12 ) Littafi Mai Tsarki ya ce : “ Kowane mutum za ya ɗauki kayan kansa . ” 
 ( Galatiyawa 6 : 5 ) To , ta yaya , za mu tsai da shawara mai kyau a rayuwa ? 
 Na farko , dole ne mu fahimci cewa muna da kasawa kuma mu koyi abin da ake bukata don mu daidaita su . 
 Farilla Mai Muhimmanci 
 Wane darasi mai muhimmanci ne ya kamata mu koya daga rashin biyayyar ma’aurata na farko ? 
 Ba da daɗewa ba bayan somawar tarihin ’ yan adam , ma’aurata na farko sun tsai da shawara da ta kawo mugun sakamako . 
 Sun zaɓi su ci ’ ya’yan itace na sanin nagarta da mugunta . 
 ( Farawa 2 : 16 , 17 ) Me ya sa suka tsai da wannan shawara ? 
 Littafi Mai Tsarki ya ce : “ Macen ta lura itacen yana da kyau domin ci , abin sha’awa ne kuma ga idanu , itacen kuma abin marmari ne domin bada hikima , sai ta ɗiba ’ ya’yansa , ta ci ; ta kuma ba mijinta tare da ita , shi kuwa ya ci . ” 
 ( Farawa 3 : 6 ) Hauwa’u ta yi zaɓe bisa son kai . 
 Abin da ta yi ya sa Adamu ya bi ta . 
 Shi ya sa zunubi da mutuwa suka “ bi kan dukan mutane . ” 
 ( Romawa 5 : 12 ) Ya kamata rashin biyayyar Adamu da Hauwa’u su koya mana darasi mai muhimmanci game da kasawar ’ yan adam . 
 Darasin shi ne , idan ’ yan adam suka ƙi bin ja - gorar Allah , ba za su tsai da shawarar da ta dace ba . 
 Wane ja - gora ne Jehobah ya yi mana tanadinsa , menene dole ne mu yi don mu amfana daga ja - gorar ? 
 Abin farin ciki ne cewa Jehobah Allah yana mana ja - gora ! 
 Nassosi sun gaya mana : “ Kunnuwanka kuma za su ji magana daga bayanka , tana cewa , wannan ita ce hanya , ku bi ta ; yayinda ku ke juyawa ga dama , da yayinda ku ke juyawa ga hagu . ” 
 ( Ishaya 30 : 21 ) Jehobah yana mana magana ta wurin hurarriyar Kalmarsa , Littafi Mai Tsarki . 
 Dole ne mu yi nazarin Nassosi kuma mu samu cikakken sani . 
 Don mu yi zaɓen da ya dace , ya kamata mu ci abinci “ mai - ƙarfi domin isassun mutane . ” 
 Idan muka yi hakan , za mu koyar da hankalinmu don “ rabewar nagarta da mugunta . ” 
 ( Ibraniyawa 5 : 14 ) Za mu iya koyar da hankalinmu ta yin amfani da abin da muka koya daga Kalmar Allah . 
 Menene ake bukata don lamirinmu ya yi aiki da kyau ? 
 Lamirinmu yana da muhimmanci ga tsai da shawara . 
 Wannan lamiri na iya zartar da hukunci , kuma yana iya ‘ kai ƙara ko kawo hujja ’ game da mu . 
 ( Romawa 2 : 14 , 15 ) Don lamirinmu ya yi aiki da kyau , dole ne a koyar da shi da cikakken sanin Kalmar Allah kuma a sa ya kasance mai aiki ta bin abin da Kalmar ta ce . 
 Al’adu da halaye na iya rinjayar lamiri da ba a koyar ba da sauƙi . 
 Mahallinmu da kuma ra’ayin mutane zai iya yaudararmu . 
 Menene ke faruwa da lamirinmu sa’ad da muka yi banza da abin da yake gaya mana a kai a kai kuma muka taka mizanan Allah ? 
 Da shigewar lokaci , lamirin zai iya yin lalas sai ka ce an soke shi da “ ƙarfe mai - wuta , ” ya zama kamar tabo a jiki . 
 ( 1 Timothawus 4 : 2 ) A wata sassa , lamiri da aka koyar da Kalmar Allah ja - gora ne mai kyau . 
 Menene farilla mafi muhimmanci wajen tsai da shawara mai kyau ? 
 Farilla na musamman don tsai da shawara mai kyau , shi ne samun cikakken sani na Nassosi da kuma yin amfani da shi . 
 Maimakon mu tsai da shawara da gaggawa , ya kamata mu ba da lokaci sosai mu bincika ƙa’idodin Littafi Mai Tsarki kuma mu yi amfani da hankalinmu . 
 Ko idan ya zama dole mu tsai da shawara nan da nan kamar Shadrak , Meshak , da kuma Abednego , za mu kasance a shirye idan mun san Kalmar Allah sosai kuma mun koyar da lamirinmu da ita . 
 Don mu ga yadda manyantarmu zai iya kyautata tsai da shawararmu , bari mu bincika wurare biyu na rayuwa . 
 Su Waye Ya Kamata Su Zama Abokanmu ? 
 8 , 9 . ( a ) Waɗanne farillai suka nuna bukatar guje wa tarayya da miyagu ? 
 ( b ) Yin abokantaka kawai da mutane marasa ƙa’ida ne tarayya da miyagu ? 
 Ka ba da bayani . 
 Manzo Bulus ya rubuta : “ Kada ku yaudaru : zama da miyagu ta kan ɓata halaye na kirki . ” 
 ( 1 Korinthiyawa 15 : 33 ) Yesu Kristi ya gaya wa almajiransa : “ Ku ba na duniya ba ne . ” 
 ( Yohanna 15 : 19 ) Da yake mun koyi waɗannan farillan , hakan ya sa mun fahimci bukatar guje wa tarayya da masu fasikanci , mazinata , ɓarayi , masu maye , da sauransu . 
 ( 1 Korinthiyawa 6 : 9 , 10 ) Yayin da muka ci gaba da sanin gaskiyar Littafi Mai Tsarki , za mu fahimci cewa zama da irin waɗannan mutane ta kallonsu a bidiyo , a talabijin , a kwamfuta ko kuma karanto game da su a littattafai yana da lahani . 
 Haka yake kuma da tarayya da “ masu - makirci ” a wurin hira na Intane . — Zabura 26 : 4 . 
 Yin tarayya da waɗanda suke da tsabtaccen ɗabi’a amma ba su ba da bangaskiya ga Allah na gaskiya kuma fa ? 
 Nassosi sun gaya mana : “ Duniya duka kuwa tana kwance cikin Shaiɗan . ” 
 ( 1 Yohanna 5 : 19 ) Mun fahimci cewa tarayya da miyagu ba kawai mutane da suke da mummunar ɗabi’a ba ne . 
 Saboda haka , yana da kyau mu yi abokantaka kaɗai da waɗanda suke ƙaunar Jehobah . 
 Menene ke taimakonmu mu tsai da shawara mai kyau game da yin sha’ani da duniya ? 
 Ba zai yiwu ba a guje wa tarayya gabaki ɗaya da mutanen duniya kuma bai dace ba . 
 ( Yohanna 17 : 15 ) Za mu yi tarayya da mutanen duniya sa’ad da muke wa’azi , a makaranta , da kuma wajen aiki . 
 Kirista da abokiyar aurensa marar bi ce zai fi tarayya da duniya . 
 Amma da yake mun koyar da hankalinmu za mu fahimci cewa ɗan sha’ani da duniya da kuma abokantaka da ita sosai sun bambanta . 
 ( Yaƙub 4 : 4 ) Da haka , za mu iya tsai da shawara mai kyau ko za mu sa hannu cikin ayyuka da ake yi idan aka tashi daga makaranta , kamar su guje guje da rawa , da zuwa liyafa da dina da aka shirya wa abokan aiki . 
 Zaɓan Aiki 
 Menene abu na farko da za mu yi la’akari da shi sa’ad da muka tsai da shawarar neman aiki ? 
 Yin amfani da ƙa’idodin Littafi Mai Tsarki a hanyar da ta dace na taimakonmu wajen tsai da shawara game da yadda za mu cika hakkinmu na ‘ tattalin iyalinmu . ’ 
 ( 1 Timothawus 5 : 8 ) Abu na farko da za mu mai da hankali shi ne irin aikin da za mu yi , da abin da yake bukata mu yi . 
 Zaɓan aikin da ke tallafa wa abin da Littafi Mai Tsarki ya hana kai tsaye ba shi da kyau . 
 Shi ya sa Kiristoci na gaskiya ba sa ayyuka da suka ƙunshi bautar gumaka , sata , wasa da jini ko wasu ayyuka da ba na nassi ba . 
 Ba za mu yi ƙarya ba ko kuma mu cuci wasu , ko idan shugaban aikinmu ya ce mu yi hakan . — Ayukan Manzanni 15 : 29 ; Ru’ya ta Yohanna 21 : 8 . 
 12 , 13 . 
 Ban da irin aikin da za mu yi , waɗanne abubuwa ne suke da muhimmanci wajen tsai da shawara game da aiki ? 
 Idan aikin ainihi bai taka kowace farilla na Allah kuma fa ? 
 Yayin da muka ƙara sanin gaskiya kuma hankalinmu ya koyu , za mu ga wasu abubuwa da ya kamata mu bincika . 
 Idan aikin zai sa mu sa hannu a wasu ayyuka da ba na nassi ba fa , kamar amsa tarho a gidan caca ? 
 Ya kamata mu yi la’akari da inda ake samun kuɗin da kuma wurin aikin . 
 Alal misali , Kirista da yake aikin kwangila zai karɓi aiki da ya ƙunshi shafa fenti a cocin Kiristendam , ta haka ya taimaka wajen ɗaukaka addinin ƙarya ? — 2 Korinthiyawa 6 : 14 - 16 . 
 Idan shugaban aikinmu ya karɓi aikin adana wurin addinin ƙarya kuma fa ? 
 A irin wannan yanayi , muna bukatar mu yi la’akari da yawan yadda muke mai da hankali ga abin da ake yi da kuma yadda muke sa hannu . 
 Yin aikin da Littafi Mai Tsarki bai hana ba kuma fa , kamar , idar da wasiƙu ko’ina a yankin , har da wurare da ake mummunan abubuwa ? 
 Ya kamata ƙa’ida da ke Matta 5 : 45 ta shafi irin shawarar da za mu tsai da . 
 Ya kamata mu yi la’akari da yadda yin aikinmu kullum zai shafi lamirinmu . 
 ( Ibraniyawa 13 : 18 ) Hakika , ɗaukan hakkinmu wajen tsai da shawara mai kyau game da aiki na bukatar mu watsa hankalinmu kuma mu koyar da lamirinmu . 
 “ A Cikin Dukan Al’amuranka ka Shaida Shi ” 
 Sa’ad da muke tsai da shawara , waɗanne abubuwa ya kamata mu bincika ? 
 Shawarwari da muke yi game da wasu batutuwa , kamar zuwan babban makaranta da kuma karɓa ko kuma ƙin wasu jinya kuma fa ? 
 Sa’ad da muke tsai da shawara , dole mu bincika ƙa’idodin Littafi Mai Tsarki da suka dace , sai mu yi amfani da tunaninmu mu aikata su . 
 Sarki Sulemanu mai hikima na Isra’ila ta dā ya ce : “ Ka dogara ga Ubangiji da dukan zuciyarka , kada ka jingina ga naka fahimi : A cikin dukan al’amuranka ka shaida shi , shi kuma za ya daidaita hanyoyinka . ” — Misalai 3 : 5 , 6 . 
 Menene muka koya daga Kiristoci na ƙarni na farko game da tsai da shawara ? 
 Sau da yawa zaɓen da muke yi na shafan wasu , kuma muna bukatar mu yi la’akari da wannan . 
 Alal misali , Kiristoci na ƙarni na farko ba sa bin hani na abinci na Dokar Musa . 
 Suna iya cin wasu abinci da a ƙarƙashin Dokar ba su da tsabta amma suna da kyau a wasu hanyoyi . 
 Amma , manzo Bulus ya rubuta game da nama da aka miƙa wa gunki a haikali : “ Idan abinci za ya sa ɗan’uwana shi yi tuntuɓe , ba ni cin nama har abada , domin kada in sa ɗan’uwana shi yi tuntuɓe . ” 
 ( 1 Korinthiyawa 8 : 11 - 13 ) An ƙarfafa Kiristoci na farko su yi la’akari da lamirin wasu don kada su sa su tuntuɓe . 
 Bai kamata shawarwarinmu su sa mu zama “ sanadin tuntuɓe . ” — 1 Korinthiyawa 10 : 29 , 32 . 
 Ka Biɗi Hikima ta Allah 
 Ta yaya addu’a ke taimakawa wajen tsai da shawara ? 
 Abin da ke taimakawa wajen tsai da shawara ita ce addu’a . 
 Almajiri Yaƙub ya ce : “ Idan kowane a cikinku ya rasa hikima , bari shi yi roƙo ga Allah , wanda ya ke bayar ga kowa a yalwace , ba ya tsautawa kuma ; za a kuwa ba shi . ” 
 ( Yaƙub 1 : 5 ) Idan muna da aminci , za mu yi wa Jehobah addu’a mu roƙi hikima da muke bukata don mu tsai da shawara da ta dace . 
 Sa’ad da muka yi wa Allah na gaskiya magana game da damuwarmu kuma muka nemi ja - gorarsa , ruhu mai tsarki zai taimake mu mu fahimci nassosi da muka bincika da kyau kuma ya tuna mana abubuwa da ba mu lura da su ba . 
 Ta yaya mutane za su taimake mu wajen tsai da shawara ? 
 Wasu za su iya taimakonmu wajen tsai da shawara ne ? 
 Jehobah ya yi tanadin mutane da suka manyanta a cikin ikilisiya . 
 ( Afisawa 4 : 11 , 12 ) Za mu iya zuwan wajensu , musamman idan shawarar da za mu tsai da mai muhimmanci ce . 
 Mutane da suke da fahimi na ruhaniya sosai kuma sun fuskanci abubuwa da yawa a rayuwa za su iya jawo hankalinmu ga ƙarin ƙa’idodi na ibada da za su shafi shawararmu kuma su taimake mu mu “ zaɓi abubuwa mafifita . ” 
 ( Filibbiyawa 1 : 9 , 10 ) Amma mu lura da wannan gargaɗi : Mu mai da hankali kada mu bar wasu suna tsai da mana shawara . 
 Mu ne za mu ɗauki kayan kanmu . 
 Koyaushe Ne Sakamakon Yake da Kyau ? 
 Menene za a ce game da sakamakon shawara mai kyau da muka tsai da ? 
 Koyaushe ne shawara da aka tsai da bisa ƙa’idodi na Littafi Mai Tsarki kuma aka yi su daidai yake kawo sakamako mai kyau ? 
 E , a ƙarshe yana kawo sakamako mai kyau . 
 Amma , wani lokaci yana kawo wahala na ɗan lokaci . 
 Shadrak , Meshak , da Abednego sun sani cewa sakamakon shawararsu na ƙin bauta wa gunki mai girma yana iya zama mutuwa . 
 ( Daniel 3 : 16 - 19 ) Hakanan ma , bayan da manzannin suka gaya wa Majalisa na Yahudawa cewa dole su fi yin biyayya ga Allah da mutane , an dūke su kafin a sake su . 
 ( Ayukan Manzanni 5 : 27 - 29 , 40 ) Bugu da ƙari , ‘ lokaci da zarafi ’ na iya shafan sakamakon kowace shawara da muka tsai da . 
 ( Mai - Wa’azi 9 : 11 ) Idan muka wahala a wata hanya duk da shawara mai kyau da muka tsai da , mu kasance da tabbaci cewa Jehobah zai taimake mu mu jimre kuma zai albarkace mu a ƙarshe . — 2 Korinthiyawa 4 : 7 . 
 Ta yaya za mu ɗauki kayan kanmu da gaba gaɗi sa’ad da muke tsai da shawara ? 
 Shi ya sa , sa’ad da muke yanke shawara , dole ne mu nemi ƙa’idodin Nassosi kuma mu yi amfani da hankalinmu wajen yin amfani da su . 
 Ya kamata mu yi godiya don taimakon Jehobah ta wurin ruhunsa mai tsarki da kuma waɗanda suka manyanta a cikin ikilisiya ! 
 Ta irin wannan ja - gora da taimako , bari mu ɗauki kayan kanmu da gaba gaɗi ta wajen tsai da shawara mai kyau . 
 Menene Ka Koya ? 
 • Menene ainihi ake bukata don a tsai da shawara mai kyau ? 
 • Ta yaya manyantarmu zai shafi waɗanda muka zaɓa abokai ? 
 • Waɗanne abubuwa masu muhimmanci ya kamata mu yi la’akari da su sa’ad da muke tsai da shawara game da aiki ? 
 • Wane taimako ne muke da shi don tsai da shawara ? 
 Ka Guji Bautar Ƙarya ! 
 “ Ku fito daga cikinsu , ku ware , in ji Ubangiji , Kada ku taɓa kowane abu marar - tsarki . ” — 2 KORINTHIYAWA 6 : 17 . 
 A wane yanayi na ruhaniya sahihan mutane da yawa suka iske kansu ? 
 MUTANE da yawa ba su san gaskiya game da Allah ba da kuma abin da ’ yan adam za su fuskanta a nan gaba . 
 Da yake ba su sami amsoshi game da damuwarsu na ruhaniya ba , sun rikice kuma ba su san na yi ba . 
 Mutane miliyoyi sun zama bayi ga camfi , al’adu , da bukukuwa da suke ɓata wa Mahaliccinmu rai . 
 Mai yiwuwa , kana da maƙwabta da dangi da suka gaskata da wutar jahannama , allah - uku - cikin ɗaya , kurwa marar mutuwa , da wasu koyarwar ƙarya . 
 Menene shugabannan addinai suka yi , da wane sakamako ? 
 Me ya sa mutane da yawa ba su san Allah ba ? 
 Abin mamaki , addini ne ya sa , musamman ƙungiyar addinai da shugabannai da suke ɗaukaka ra’ayi da ya saɓa da na Allah . 
 ( Markus 7 : 7 , 8 ) Saboda haka , an yaudari mutane da yawa suka gaskata cewa suna bauta wa Allah na gaskiya , amma ainihi ɓata masa rai suke yi . 
 Addinin ƙarya yana da hannu kai tsaye don wannan mummunan yanayi . 
 Wanene ainihi yake ɗaukaka addinin ƙarya , yaya Littafi Mai Tsarki ya kwatanta shi ? 
 Da akwai halitta marar ganuwa da ke goyon bayan addinin ƙarya . 
 Manzo Bulus ya ce game da shi : “ Allah na wannan zamani ya makantadda hankulan marasa - bada gaskiya , domin kada hasken bisharar darajar Kristi , wanda shi ke surar Allah , ya waye musu . ” 
 ( 2 Korinthiyawa 4 : 4 ) Shaiɗan Iblis ne “ allah na wannan zamani . ” 
 Shi ne ainihi mai ɗaukaka bautar ƙarya . 
 Bulus ya rubuta : “ Shaiɗan da kansa ya kan mayarda kansa kamar mala’ika na haske . 
 Ba wani abu ne fa masu - hidimansa kuma su mayarda kansu masu - hidiman adalci . ” 
 ( 2 Korinthiyawa 11 : 14 , 15 ) Shaiɗan yana sa munanan abubuwa su zama masu kyau kuma yana yaudarar mutane su gaskata ƙarya . 
 Menene Dokar Allah ga Isra’ila ta dā ta ce game da annabawan ƙarya ? 
 Shi ya sa Littafi Mai Tsarki ya haramta addinin ƙarya . 
 Alal misali , Dokar Musa ta gargaɗi mutane da Allah ya zaɓa su guje wa annabawan ƙarya . 
 Kowanne mutum da yake ɗaukaka koyarwa da ba ta gaskiya ba ce da kuma bautar allolin ƙarya “ za a kashe shi ; domin ya yi zancen tayarwa ga Ubangiji . ” 
 An umurci Isra’ilawa su ‘ kawarda mugunta daga cikinsu . ’ 
 ( Kubawar Shari’a 13 : 1 - 5 ) Hakika , Jehobah ya ɗauki addinin ƙarya a matsayin mugunta . — Ezekiel 13 : 3 . 
 Wane gargaɗi ya kamata mu yi biyayya da shi a yau ? 
 Yesu Kristi da manzanninsa sun nuna yadda Jehobah yake ji game da addinin ƙarya . 
 Yesu ya gargaɗi almajiransa : “ Ku yi hankali da masu - ƙaryan annabci , masu - zuwa wurinku da fatar tumaki , amma daga ciki kerketai ne masu - hauka . ” 
 ( Matta 7 : 15 ; Markus 13 : 22 , 23 ) Bulus ya rubuta cewa “ fushin Allah ya bayana daga sama bisa dukan rashin ibada da rashin adalci na mutane , masu - danne gaskiya cikin rashin adalci . ” 
 ( Romawa 1 : 18 ) Yana da muhimmanci Kiristoci na gaskiya su yi biyayya ga wannan gargaɗin kuma su guje wa duk wanda ke hana mutane sanin gaskiyar Kalmar Allah ko kuma yake yaɗa koyarwar ƙarya ! — 1 Yohanna 4 : 1 . 
 Ka Guje wa “ Babila Babba ” 
 Ta yaya aka kwatanta “ Babila Babba ” a cikin Littafi Mai Tsarki ? 
 Ka yi la’akari da yadda littafin Ru’ya ta Yohanna ya kwatanta addinin ƙarya . 
 Littafin ya kwatanta cewa karuwa ce da ta yi maye da take da iko bisa mulkoki da yawa da mutanensu . 
 Wannan mata ta alama ta yi fasikanci da sarakuna da yawa kuma ta yi maye da jinin masu bauta ta gaskiya ga Allah . 
 ( Ru’ya ta Yohanna 17 : 1 , 2 , 6 , 18 ) An rubuta suna a goshinta da ya yi daidai da halinta na ƙazanta mai ban ƙyama . 
 Sunan shi ne “ Babila Babba , uwar karuwai da abubuwa masu ban ƙyama na duniya . ” — Ru’ya ta Yohanna 17 : 5 . 
 7 , 8 . 
 Ta yaya addinin ƙarya ya yi karuwanci , da wane sakamako ? 
 Yadda Nassi ya kwatanta Babila Babba ya yi daidai da rukunin addinan ƙarya na duniya . 
 Ko da yake addinai da yawa ba sa cikin ƙungiyar addini ɗaya na duniya , amma , duk kanwar ja ce domin nufinsu da kuma ayyukansu ɗaya ne . 
 Yadda malalaciya a littafin Ru’ya ta Yohanna ta kwatanta , addinin ƙarya na rinjayar gwamnatoci sosai . 
 Kamar matar da ba ta kasance da aminci ga wa’adinta na aure ba , addinin ƙarya ya yi karuwanci ta wajen hulɗa da rukunin siyasa da yawa . 
 Almajiri Yaƙub ya rubuta : “ Ku mazinata , ba ku sani ba abutar duniya magabtaka ce da Allah ? 
 Dukan wanda ya ke so shi zama abokin duniya fa yana maida kansa magabcin Allah . ” — Yaƙub 4 : 4 . 
 Haɗa addinin ƙarya da siyasa ya kawo wahala sosai ga ’ yan adam . 
 Dokta Xolela Mangcu , mai nazarin siyasa na Afirka ya lura cewa “ tarihin duniya ya cika da misalan mutane da aka kashe su babu gaira , wanda addini da siyasa ne suka jawo hakan . ” 
 Wata jarida ta kwanan nan ta ce : “ Jayayyar da aka fi kisa kuma wadda ta fi haɗari a yau . . . na da nasaba da addini . ” 
 An kashe mutane miliyoyi a yaƙe - yaƙe da addini ke goyon bayansa . 
 A alamance Babila Babba ta yi maye da jinin bayin Allah , domin ta tsananta musu kuma ta kashe su . — Ru’ya ta Yohanna 18 : 24 . 
 Ta yaya aka furta ƙiyayyar Jehobah ga bautar ƙarya a littafin Ru’ya ta Yohanna ? 
 Abin da zai faru da Babila Babba ya nuna cewa Jehobah ya tsane bautar ƙarya . 
 Ru’ya ta Yohanna 17 : 16 ta ce : “ Ƙahoni gomaɗin kuma da ka gani , da bisan , za su ƙi karuwan , su lalatadda ita su tsiraitadda ita kuma , za su cinye namanta , su ƙoƙone ta sarai da wuta . ” 
 Na farko , babban bisan zai maƙure ta kuma ya cinye namanta . 
 Sa’an nan , za a ƙone raguwarta sarai da wuta . 
 Hakanan ma , ba da daɗewa ba gwamnatin duniya za ta ɗauki irin wannan matakin a kan addinin ƙarya . 
 Allah zai motsa su su yi hakan . 
 ( Ru’ya ta Yohanna 17 : 17 ) An kusa halaka Babila Babba , wato , daular duniya na addinin ƙarya . 
 “ Ba kuwa za a ƙara ganinta ba . ” — Ru’ya ta Yohanna 18 : 21 . 
 Menene ya kamata ya zama matsayinmu game da addinin ƙarya ? 
 Wane matsayi ne game da Babila Babba ya kamata masu bauta na gaskiya su kasance ciki ? 
 A kalmomi da ya fita sarai , Littafi Mai Tsarki ya ba da umurni : “ Ku fito daga cikinta , ya al’ummata , domin kada ku yi tarayya da zunubanta , kada ku sha rabon annobanta . ” 
 ( Ru’ya ta Yohanna 18 : 4 ) Dole ne waɗanda suke so su tsira su fito daga addinin ƙarya kafin ya makara ainun . 
 Sa’ad da yake duniya , Yesu Kristi ya annabta cewa a kwanaki na ƙarshe , mutane da yawa za su yi da’awa suna bin sa . 
 ( Matta 24 : 3 - 5 ) Zai gaya wa irin waɗannan : “ Ban taɓa saninku ba daɗai : rabu da ni , ku masu - aika mugunta . ” 
 ( Matta 7 : 23 ) Yesu Kristi , Sarki da ke sarauta yanzu ya ƙi addinin ƙarya . 
 Yadda Za Ka Guje Ta 
 Menene ya kamata mu yi don mu guje wa addinin ƙarya ? 
 Kiristoci na gaskiya sun guji bautar ƙarya ta wajen ƙin koyarwar addinan ƙarya . 
 Wannan yana nufin cewa ba za mu saurari tsarin ayyuka na addini a kan rediyo da talabijin ba , kuma ba za mu karanta littattafai na addini da ke yaɗa ƙarya game da Allah da kuma Kalmarsa ba . 
 ( Zabura 119 : 37 ) Zai yi kyau kada mu sa hannu a taro da kuma ayyukan nishaɗi da ƙungiya da ke tarayya da addinin ƙarya ta shirya . 
 Ƙari ga haka , ba za mu tallafa wa bautar ƙarya a kowace hanya ba . 
 ( 1 Korinthiyawa 10 : 21 ) Ƙin waɗannan abubuwa na kāre mu “ kada kowa shi same [ mu ] ta wurin iliminsa da ruɗinsa na banza , bisa ga tadar mutane , bisa ga ruknai na duniya , ba bisa ga Kristi ba . ” — Kolossiyawa 2 : 8 . 
 Ta yaya mutum zai yanke kowace tarayya da ƙungiya ta addinin ƙarya ? 
 Idan har ila sunan wani da yake son ya zama Mashaidin Jehobah na cikin rajistan addinin ƙarya kuma fa ? 
 A irin wannan yanayi , mutumin zai rubuta wasiƙa da ta nuna cewa ba ya son ya kasance cikin wannan addinin ƙarya kuma . 
 Yana da muhimmanci sosai wannan mutumin ya ɗauki mataki ya guji kowane irin gurɓacewa na bautar ƙarya . 
 Ya kamata ayyukan wanda yake son ya zama Mashaidi ya nuna wa ƙungiyar addinin da masu lura sarai cewa ya daina sha’ani da addinin . 
 Wane gargaɗi ne Littafi Mai Tsarki ya ba da game da guje wa bautar ƙarya ? 
 Manzo Bulus ya rubuta : “ Kada ku yi karkiya marar - dacewa tare da marasa - bangaskiya , gama wace zumunta ke tsakanin adalci da zunubi ? 
 Ko kuwa wace tarayya haske ya ke da duhu ? 
 Kuma ina magamin Kristi da Belial ? 
 Ina rabon mai - bada gaskiya kuma wurin marar - bada gaskiya ? 
 Ina gamin haikalin Allah da gumaka ? . . . 
 Domin wannan , ku fito daga cikinsu , ku ware , in ji Ubangiji , kada ku taɓa kowane abu mara - tsarki . ” 
 ( 2 Korinthiyawa 6 : 14 - 17 ) Muna biyayya da waɗannan kalmomin ta wajen guje wa bautar ƙarya . 
 Gargaɗin Bulus yana bukatar mu guje wa masu bautar ƙarya ne ? 
 “ Ku Yi Tafiya Cikin Hikima ” 
 Dole ne mu guje wa waɗanda suke bautar ƙarya gabaki ɗaya ? 
 Ka ba da bayani . 
 Ya kamata masu bauta ta gaskiya su daina kowane sha’ani da waɗanda suke bin bautar ƙarya ? 
 Shin ya kamata mu ƙi kowace tarayya da waɗanda ba sa bin imaninmu ? 
 A’a . 
 Doka ta biyu cikin manyan dokoki biyu ta ce : “ Ka yi ƙaunar maƙwabcinka kamar ranka . ” 
 ( Matta 22 : 39 ) Muna ƙaunar maƙwabtanmu sa’ad da muke musu wa’azin bisharar Mulki . 
 Muna kuma ƙaunarsu sa’ad da muka yi nazarin Littafi Mai Tsarki da su da kuma sanar da su bukatar su guje wa bautar ƙarya . 
 Menene yake nufi mu kasance “ ba na duniya ba ” ? 
 Ko da muna wa maƙwabtanmu wa’azin bishara , da yake mu mabiyan Yesu ne mu “ ba na duniya ba ne . ” 
 ( Yohanna 15 : 19 ) Kalmar “ duniya ” a nan na nuni ga ’ yan adam da suke bare daga Allah . 
 ( Afisawa 4 : 17 - 19 ; 1 Yohanna 5 : 19 ) Mu ba na duniya ba ne idan muka ƙi halayensu da furcinsu da ke ɓata wa Jehobah rai . 
 ( 1 Yohanna 2 : 15 - 17 ) Bugu da ƙari , daidai da ƙa’idar cewa “ zama da miyagu ta kan ɓata halaye na kirki , ” za mu guje wa abokantaka da waɗanda ba sa rayuwa bisa sharuɗa na Kirista . 
 ( 1 Korinthiyawa 15 : 33 ) Don mu zama ba na duniya ba za mu kasance “ marar - aibi daga duniya . ” 
 ( Yaƙub 1 : 27 ) Saboda haka , kasancewa ba na duniya ba , ba ya nufin mu daina kowane sha’ani da mutane . — Yohanna 17 : 15 , 16 ; 1 Korinthiyawa 5 : 9 , 10 . 
 16 , 17 . 
 Yaya ya kamata Kiristoci su bi da waɗanda ba su san gaskiyar Littafi Mai Tsarki ba ? 
 To , yaya za mu bi da waɗanda ba su san gaskiyar Littafi Mai Tsarki ba ? 
 Bulus ya rubuta wa ikilisiya da ke Kolossi : “ Ku yi tafiya cikin hikima wajen waɗanda ke waje , kuna rifta zarafi . 
 Bari zancenku kullum ya kasance tare da alheri , gyartace da gishiri , domin ku sani yadda za ku amsa tambayar kowa . ” 
 ( Kolossiyawa 4 : 5 , 6 ) Manzo Bitrus ya rubuta : “ Amma cikin zukatanku ku tsarkake Kristi kamar Ubangiji : kullum a shirye ku ke ku amsa ma kowane mai - tambayanku dalilin begen da ke cikinku , amma dai da ladabi da tsoro . ” 
 ( 1 Bitrus 3 : 15 ) Bulus ya gargaɗi Kiristoci “ kada su ambaci kowa da mugunta , su kasance marasa - faɗa , masu - laushin hali , suna nuna iyakacin tawali’u ga dukan mutane . ” — Titus 3 : 2 . 
 Da yake mu Shaidun Jehobah ne , mu guje wa zafin hali ko kuma yi wa mutane taurin kai . 
 Ba za mu yi amfani da furcin zargi ba don mu kwatanta mutane na wasu addinai . 
 Maimakon haka , mu kasance da basira , ko idan ma maigida , maƙwabci , ko abokin aiki ba shi da halin kirki ko kuma mai baƙar magana ne . — Kolossiyawa 4 : 6 ; 2 Timothawus 2 : 24 . 
 “ Ka Kiyaye Kwatancin Sahihiyan Kalmomi ” 
 Wane mummunar yanayi na ruhaniya waɗanda suka koma bautar ƙarya suke ciki ? 
 Bayan mutum ya koyi gaskiyar Littafi Mai Tsarki , zai zama abin baƙin ciki ya koma ga bautar ƙarya . 
 Littafi Mai Tsarki ya kwatanta mummunar sakamakon yin haka sa’ad da ya ce : “ Idan , bayanda suka tsira ma ƙazamtar duniya ta wurin sanin Ubangiji da Mai - ceto Yesu Kristi , sun sāke nannaɗewa a ciki kuma har an ci su , ya zama masu muhalin ƙarshe ya fi na farko muni . . . . 
 Ya zama garesu bisa ga karin maganar nan mai - gaskiya , Kāre yana komawa zuwa wajen haraswatasa , gursuna wadda ta yi wanka kuma ga birkiɗa cikin lāka . ” — 2 Bitrus 2 : 20 - 22 . 
 Me ya sa yake da muhimmanci mu kasance a faɗake ga kome da zai iya yi wa ruhaniyarmu lahani ? 
 Dole mu kasance a faɗake ga duk wani abin da zai yi wa ruhaniyarmu lahani . 
 Kuma suna nan da yawa ! 
 Manzo Bulus ya yi gargaɗi : “ Ruhu yana faɗi a sarari , cikin kwanaki na ƙarshe waɗansu za su ridda daga imani , suna maida hankali . ” 
 ( 1 Timothawus 4 : 1 ) Muna zama “ cikin kwanaki na ƙarshe . ” 
 Waɗanda ba su guje wa bautar ƙarya ba za su zama “ waɗanda ana wofadda su suna shillo ga kowace iskan sanarwa , ta wurin wawa - idon mutane masu - gwaninta . ” — Afisawa 4 : 13 , 14 . 
 Ta yaya za mu kāre kanmu daga tasiri mai lahani na bautar ƙarya ? 
 Ta yaya za mu kāre kanmu daga tasiri mai lahani na addinin ƙarya ? 
 Ka yi la’akari da dukan abubuwa da Jehobah ya yi tanadinsu . 
 Muna da Kalmar Allah , Littafi Mai Tsarki . 
 ( 2 Timothawus 3 : 16 , 17 ) Jehobah ya kuma yi tanadin abinci na ruhaniya a yawalce ta “ bawan nan mai - aminci , mai - hikima . ” 
 ( Matta 24 : 45 ) Yayin da muke ci gaba cikin gaskiya , ya kamata mu gina marmarin “ abinci mai - ƙarfi domin isassun mutane ” da kuma son zuwan taron Kirista inda muke koyan gaskiya ta ruhaniya . 
 ( Ibraniyawa 5 : 13 , 14 ; Zabura 26 : 8 ) Bari mu ƙuduri aniyar amfani da tanadin Jehobah don mu “ kiyaye kwatancin sahihiyan kalmomi ” da muka ji . 
 ( 2 Timothawus 1 : 13 ) Ta haka za mu guje wa bautar ƙarya . 
 Me Ka Koya ? 
 • Mecece “ Babila Babba ” ? 
 • Menene dole ne mu yi don mu guje wa bautar ƙarya ? 
 • Waɗanne haɗarurruka ne ya kamata mu guje wa domin ruhaniyarmu ? 
 [ Hoto a shafi na 18 ] 
 Ka san abin da ya sa aka kwatanta “ Babila Babba ” da malalaciya ? 
 [ Hoto a shafi na 19 ] 
 “ Babila Babba ” za ta halaka nan ba da daɗewa ba 
 [ Hoto a shafi na 21 ] 
 Muna nuna “ ladabi da tsoro ” ga waɗanda ba masu bi ba ne 
 ‘ Ku Tafi Fa , Ku Almajirtar , Kuna Yi Musu Baftisma ’ 
 “ Ku tafi fa , ku almajirtadda dukan al’ummai , kuna yi musu baftisma . . . kuna koya musu su kiyaye dukan iyakar abin da na umurce ku . ” — MATTA 28 : 19 , 20 . 
 Wace shawara ce al’ummar Isra’ila ta yanke a ƙarƙashin Dutsen Sinai ? 
 SHEKARA 3,500 da ta shige , wata al’umma ta yi wa Allah alkawari . 
 Isra’ilawa suka taru a ƙarƙashin Dutsen Sinai suka ce : “ Abin da Ubangiji ya faɗi duka mu a yi . ” 
 Tun daga wannan lokacin , Isra’ila ta zama mutanen da aka keɓe wa Allah , wato , “ keɓaɓiyar taska . ” 
 ( Fitowa 19 : 5 , 8 ; 24 : 3 ) Suna sa rai ga samun kāriya daga wurin Jehobah kuma zuriyoyinsu za su ci gaba da zama cikin ƙasa “ mai - zuba da madara da zuma . ” — Leviticus 20 : 24 . 
 Wace dangantaka ce mutane a yau za su iya mora da Allah ? 
 Kamar yadda mai zabura Asaph ya faɗa , Isra’ilawa “ ba su kiyaye alkawarin Allah ba , suka ƙi yin tafiya cikin shari’assa . ” 
 ( Zabura 78 : 10 ) Sun ƙi su cika alkawarin da kakanninsu suka yi da Jehobah . 
 Daga bisani , al’ummar ta yi hasarar dangantaka mai tamani da take da shi da Allah . 
 ( Mai - Wa’azi 5 : 4 ; Matta 23 : 37 , 38 ) Saboda haka , Allah ya “ ziyarci al’ummai , domin shi ciro wata jama’a daga cikinsu domin sunansa . ” 
 ( Ayukan Manzanni 15 : 14 ) A wannan zamani na ƙarshe , Allah yana tattara “ taro mai - girma , wanda ba mai - ƙirgawa , daga cikin kowane iri , da dukan kabilai da al’ummai da harsuna , ” waɗanda cikin farin ciki suke cewa : “ Ceto ga Allahnmu ne wanda ya zauna bisa kursiyin , ga Ɗan ragon kuma . ” — Ru’ya ta Yohanna 7 : 9 , 10 . 
 Waɗanne matakai ne ake bukatar a ɗauka don morar dangantaka da Allah ? 
 Domin ya kasance cikin mutanen da za su more irin wannan dangantaka mai tamani da Allah , dole ne mutum ya keɓe kansa ga Jehobah kuma ya bayyana hakan a zahiri ta wajen yin baftisma . 
 Wannan biyayya ce ga umurnin da Yesu ya ba almajiransa : “ Ku tafi fa , ku almajirtadda dukan al’ummai , kuna yi musu baftisma zuwa cikin sunan Uba da na Ɗa da na Ruhu Mai - tsarki : kuna koya musu su kiyaye dukan iyakar abin da na umurce ku . ” 
 ( Matta 28 : 19 , 20 ) Isra’ilawa sun saurara sa’ad da ake karanta “ litafin alkawari . ” 
 ( Fitowa 24 : 3 , 7 , 8 ) Da haka , sun fahimci hakkinsu ga Jehobah . 
 Hakazalika a yau , yana da muhimmanci a fahimci cikakken sanin nufin Allah kamar yadda yake a cikin Kalmarsa , Littafi Mai Tsarki , kafin a ɗauki matakin yin baftisma . 
 Menene mutum zai yi idan yana son ya yi baftisma ? 
 ( Ka haɗa da akwatin da ke sama . ) 
 Babu shakka , Yesu yana son almajiransa su kasance da bangaskiya mai ƙarfi kafin su yi baftisma . 
 Ya umurci mabiyansa su je su almajirtar kuma su koyar da mutane su ‘ kiyaye dukan iyakar abin da ya umurce su . ’ 
 ( Matta 7 : 24 , 25 ; Afisawa 3 : 17 - 19 ) Waɗanda suka cancanci su yi baftisma mutane ne da suka yi nazarin Littafi Mai Tsarki na watanni ko kuwa shekara ɗaya ko biyu , saboda su yi tunani sosai game da baftismar da za su yi kuma su yanke shawara mai kyau . 
 A lokacin baftisma kuma , waɗanda za su yi baftisma za su ce i ga muhimman tambayoyi biyu . 
 Tun da yake Yesu ya nanata cewa ya kamata ‘ I , ya kasance i ; kuma A’a , a’a , ’ zai dace idan dukanmu muka sake bincika muhimmancin waɗannan tambayoyin biyu na baftisma . — Matta 5 : 37 . 
 Tuba da Kuma Keɓe Kai 
 Waɗanne muhimman matakai biyu ne tambayoyin farko na baftisma suka nanata ? 
 Tambaya ta farko da ake yi wa wanda zai yi baftisma ita ce , ko ya tuba daga tafarkin rayuwarsa na dā kuma ya keɓe ransa ga yin nufin Jehobah . 
 Wannan tambayar ta nanata matakai biyu da ake bukatar ɗauka kafin a yi baftisma , wato , tuba da kuma keɓe kai . 
 6 , 7 . ( a ) Me ya sa duka waɗanda suke son su yi baftisma suke bukatar su tuba ? 
 ( b ) Waɗanne canje - canje ne mutum yake bukatar ya yi bayan ya tuba ? 
 Me ya sa mutum yake bukatar ya tuba kafin ya ba da kansa ga baftisma ? 
 Manzo Bulus ya yi bayani : “ Mu duka muna zamanmu a dā a cikin sha’awoyin jikinmu . ” 
 ( Afisawa 2 : 3 ) Kafin mu sami cikakken sanin nufin Allah , muna irin rayuwa ce da ta jitu da duniya , wato darajarta da kuma mizananta . 
 Tafarkin rayuwarmu yana ƙarƙashin ikon allahn wannan zamanin , wato , Shaiɗan . 
 ( 2 Korinthiyawa 4 : 4 ) Da muka fahimci nufin Allah , mun ƙudurta cewa ba za mu ƙara “ sha’awoyin mutane , sai dai nufin Allah . ” — 1 Bitrus 4 : 2 . 
 Wannan sabon tafarkin na kawo albarka mai yawa . 
 Fiye da kome , yana ba mu zarafin ƙulla dangantaka mai tamani da Jehobah , wanda Dauda ya kwatanta hakan da gayyatar shiga ‘ tanti ’ na Allah da kuma ‘ tudunsa mai - tsarki , ’ wannan gata ce mai girma . 
 ( Zabura 15 : 1 ) Jehobah zai gayyaci waɗanda kawai ‘ suke tafiya sosai , suna aika adalci , suna kuwa faɗin gaskiya cikin zuciyarsu . ’ 
 ( Zabura 15 : 2 ) Domin yanayinmu kafin mu koyi gaskiya , wataƙila muna bukatar mu yi wasu canje - canje a halinmu da mutuntakarmu don mu cika waɗannan ƙa’idodin . 
 ( 1 Korinthiyawa 6 : 9 - 11 ; Kolossiyawa 3 : 5 - 10 ) Abin da zai motsa mu mu yi irin waɗannan canje - canje shi ne tuba , wato , yin nadama domin tafarkin rayuwarmu na dā da kuma ƙudurta aniyar faranta wa Jehobah rai . 
 Wannan na sa mu yi canji gabaki ɗaya , wato , yin watsi da hanyar rayuwa ta duniya ta son kai , kuma mu biɗi tafarkin yin nufin Allah . — Ayukan Manzanni 3 : 19 . 
 Ta yaya muke keɓe kanmu , kuma wace nasaba ce ke tsakaninsu da baftisma ? 
 Sashe na biyu na tambaya ta farko ta baftisma ya tambayi waɗanda suke son su yi baftisma ko sun riga sun keɓe kansu don yin nufin Jehobah . 
 Keɓe kai mataki ne mai muhimmanci da ake bukatar a ɗauka kafin a yi baftisma . 
 Ana yin sa ne a addu’a , a nan ne muke furta muradi na ba da rayuwarmu ga Jehobah ta wurin Kristi . 
 ( Romawa 14 : 7 , 8 ; 2 Korinthiyawa 5 : 15 ) Da haka , Jehobah zai zama Ubangidanmu , kuma kamar Yesu muna murnan yin nufin Allah . 
 ( Zabura 40 : 8 ; Afisawa 6 : 6 ) Wannan alkawari sau ɗaya ake yin sa ga Jehobah . 
 Tun da yake keɓe kai tsakaninmu ne da Allah , furtawa a fili a ranar da za mu yi baftisma na sa kowa ya sani cewa mun keɓe kanmu ga Ubanmu na sama . — Romawa 10 : 10 . 
 9 , 10 . ( a ) Menene yin nufin Allah ya ƙunsa ? 
 ( b ) Ta yaya ne ma’aikatan Nazi suka fahimci keɓe kanmu ? 
 Menene bin misalin Yesu na yin nufin Allah ya ƙunsa ? 
 Yesu ya gaya wa almajiransa : “ Idan kowane mutum yana da nufi shi bi bayana , sai shi yi musun kansa , shi ɗauki [ gungumen azabarsa ] , shi biyo ni . ” 
 ( Matta 16 : 24 ) A nan ya bayyana abubuwa uku da wajibi ne mu yi su . 
 Na farko , mu yi “ musun ” kanmu . 
 Wato , hakan na nufin mu ƙi son kai , tunaninmu na ajizanci , mu kuma amince da shawara da kuma ja - gorar Allah . 
 Na biyu , mu ɗauki ‘ gungumen azabarmu . ’ 
 A zamanin Yesu , gungumen azaba alama ce ta abin kunya da kuma wahala . 
 Mu Kiristoci mun yarda cewa a wasu lokatai muna iya shan wahala domin bishara . 
 ( 2 Timothawus 1 : 8 ) Ko da yake duniya tana iya yi mana ba’a ko ta la’ance mu , amma kamar Kristi , muna “ rena kunya , ” domin mun san cewa muna faranta wa Allah rai . 
 ( Ibraniyawa 12 : 2 ) Na ƙarshe shi ne , mu ci gaba da ‘ bin ’ Yesu . — Zabura 73 : 26 ; 119 : 44 ; 145 : 2 . 
 Abin farin ciki , har wasu ’ yan hamayya sun fahimci keɓe kai da Shaidun Jehobah suka yi ga Allah don su bauta masa shi kaɗai . 
 Alal misali , a sansanin fursunan Buchenwald na Nazi da ke Jamus , an umurci Shaidun da suka ƙi yin musun imaninsu su cika kalaman da aka buga da suke gaba : “ Har yanzu ni cikakken Ɗalibin Littafi Mai Tsarki ne , kuma ba zan taɓa karya alkawarin da na yi wa Jehobah ba . ” 
 Hakika , wannan ya bayyana halin dukan keɓaɓɓun bayin Allah masu aminci ! — Ayukan Manzanni 5 : 32 . 
 Ka Zama Mashaidin Jehobah 
 Wane gata ne wanda ya yi baftisma ke da shi ? 
 Tambaya ta biyu da ake yi wa wanda zai yi baftisma ita ce , ko ya fahimci cewa baftismarsa ta nuna cewa shi Mashaidin Jehobah ne . 
 Bayan baftismar , zai zama mai hidima da aka naɗa wanda ke ɗauke da sunan Jehobah . 
 Wannan gata ne babba kuma hakki ne mai girma . 
 Kuma hakan na sa wanda ya yi baftismar ya kasance da begen rai madawwami idan ya kasance da aminci ga Jehobah . — Matta 24 : 13 . 
 Wane hakki ne ke tattare da gatar ɗaukan sunan Jehobah ? 
 Hakika , gata ne mai girma mu kasance masu ɗauke da sunan Allah Maɗaukaki , Jehobah . 
 Annabi Mikah ya ce : “ Gama dukan kabilan mutane za su yi biyayya da sunan allahnsu , mu kuwa za mu yi biyayya da sunan Ubangiji Allahnmu har abada abadin . ” 
 ( Mikah 4 : 5 ) Duk da haka , wannan gatan na ɗauke da hakki . 
 Dole ne mu yi rayuwar da za ta ɗaukaka sunan da muke ɗauke da shi . 
 Kamar yadda Bulus ya tuna wa Kiristocin da ke Roma , idan mutum bai aikata abin da yake wa’azinsa ba , ya yi “ saɓon ” sunan Allah ko kuwa ya sa an rena sunan . — Romawa 2 : 21 - 24 . 
 Me ya sa keɓaɓɓun bayin Jehobah suke da hakkin yin shaida game da Allahnsu ? 
 Idan mutum ya zama Mashaidin Jehobah , dole ne ya ɗauki hakkin yin wa’azi game da Allahnsa . 
 Jehobah ya gayyaci keɓaɓiyar al’ummar Isra’ila ta zama shaidarsa domin ta tabbatar da Allahntakarsa na har abada . 
 ( Ishaya 43 : 10 - 12 , 21 ) Amma al’ummar ta ƙi ta cika wannan hakkin , kuma daga bisani suka rasa tagomashin Jehobah gabaki ɗaya . 
 A yau , Kiristoci na gaskiya suna alfaharin samun gatar yin shaida game da Jehobah . 
 Muna yin haka ne domin muna ƙaunarsa kuma muna son a tsarkake sunansa . 
 Ba za mu iya yin shuru ba domin mun san gaskiya game da Ubanmu na sama da kuma manufarsa . 
 Muna ji kamar manzo Bulus sa’ad da ya ce : “ Gama ya zama mini dole ; kaitona fa in ban yi wa’azin bishara ba . ” — 1 Korinthiyawa 9 : 16 . 
 14 , 15 . ( a ) Menene matsayin ƙungiyar Jehobah wajen ci gabanmu a ruhaniya ? 
 ( b ) Waɗanne tanadodi ne aka yi don a taimaka mana a ruhaniya ? 
 Tambaya ta biyu tana tuna wa wanda zai yi baftisma game da hakkinsa na ba da haɗin kai ga ƙungiyar Jehobah da ruhunsa ke yi wa ja - gora . 
 Ba mu kaɗai ba ne muke bauta wa Allah , kuma muna bukatar taimako , da ƙarfafa na ‘ ’ yan’uwa . ’ 
 ( 1 Bitrus 2 : 17 ; 1 Korinthiyawa 12 : 12 , 13 ) Ƙungiyar Allah tana da matsayi na musamman wajen ci gabanmu a ruhaniya . 
 Tana yin tanadin isassun littattafai na Littafi Mai Tsarki da suke taimaka mana mu ƙara samun cikakken sani , mu aikata da hikima sa’ad da muka fuskanci matsaloli , mu kuma gina dangantaka ta kud da kud da Allah . 
 Kamar uwar da take tabbatawa cewa ɗanta ya sami isashen abinci da kulawa , “ bawan nan mai - aminci , mai - hikima , ” yana yin tanadin isashen abinci na ruhaniya a kan kari domin ci gabanmu a ruhaniya . — Matta 24 : 45 - 47 ; 1 Tassalunikawa 2 : 7 , 8 . 
 A taronsu na mako - mako , mutanen Jehobah suna samun koyarwa da kuma ƙarfafa da suke bukata don su kasance Shaidun Jehobah masu aminci . 
 ( Ibraniyawa 10 : 24 , 25 ) Makarantar Hidima ta Allah tana koyar da mu mu yi magana a inda mutane suke , Taron Hidima kuma yana koyar da mu yadda za mu iya isar da saƙonmu a hanyar da ta dace . 
 Ta taronmu da kuma nazarinmu na littattafai na Littafi Mai Tsarki , mun ga cewa ruhun Jehobah na aiki kuma yana yi wa ƙungiyar ja - gora . 
 Ta wajen waɗannan tanadodin na kullum , Allah yake sanar da mu haɗarori , yake koyar da mu mu zama ƙwararrun masu hidima , kuma yake taimaka mana mu kasance a faɗake a ruhaniya . — Zabura 19 : 7 , 8 , 11 ; 1 Tassalunikawa 5 : 6 , 11 ; 1 Timothawus 4 : 13 . 
 Abin da Ya Sa Ake Yin Baftisma 
 Menene ke motsa mu mu keɓe kanmu ga Jehobah ? 
 Tambayoyin biyu na baftisma suna tuna wa waɗanda za su yi baftismar muhimmancin baftisma da kuma hakkin da ke tattare da yin haka . 
 Menene ya kamata ya motsa su su yanke shawarar yin baftisma ? 
 Mun zama almajiran da aka yi wa baftisma ba don wani ya matsa mana ba , amma domin Jehobah ya “ jawo ” mu . 
 ( Yohanna 6 : 44 ) Tun da yake “ Allah ƙauna ne , ” yana sarautar sararin samaniya cikin ƙauna , ba da matsi ba . 
 ( 1 Yohanna 4 : 8 ) Muna kusantar Jehobah ne domin halayensa masu kyau da kuma yadda yake hulɗa da mu . 
 Jehobah ya ba da Ɗansa makaɗaici dominmu , kuma ya yi alkawarin rayuwa mafi kyau a nan gaba . 
 ( Yohanna 3 : 16 ) Hakan ya motsa mu mu keɓe masa rayuwarmu . — Misalai 3 : 9 ; 2 Korinthiyawa 5 : 14 , 15 . 
 Ga menene ne ba mu keɓe kanmu ba ? 
 Mun keɓe kanmu ga Jehobah ne kawai , ba ga wani tafarki ko aiki ba . 
 Aikin da Allah ya ba mutanensa zai canja , amma keɓe kan da suka yi masa ba za ta canja ba . 
 Alal misali , abin da Jehobah ya ce Ibrahim ya yi ya bambanta da wanda ya ce Irmiya ya yi . 
 ( Farawa 13 : 17 , 18 ; Irmiya 1 : 6 , 7 ) Duk da haka , waɗannan mutanen sun yi ainihin aikin da Allah ya ba su domin suna ƙaunar Jehobah kuma suna son su yi nufinsa cikin aminci . 
 A wannan zamani na ƙarshe , duka mabiyan Kristi da suka yi baftisma suna ƙoƙarin cika umurnin Kristi na yin wa’azin Mulki da kuma almajirantarwa . 
 ( Matta 24 : 14 ; 28 : 19 , 20 ) Yin wannan aikin da zuciya ɗaya ita ce hanya mafi kyau da za mu iya bayyana ƙaunarmu ga Ubanmu na sama da kuma nuna cewa mun keɓe masa kanmu da gaske . — 1 Yohanna 5 : 3 . 
 18 , 19 . ( a ) Menene muke bayyanawa a fili sa’ad da muka yi baftisma ? 
 ( b ) Menene za a tattauna a talifi na gaba ? 
 Babu shakka , baftisma na ba mu damar samun albarkatu masu yawa , amma ba abu ba ne da ya kamata mu ɗauka da wasa . 
 ( Luka 14 : 26 - 33 ) Hakan na bayyana ƙudirin da ya kamata mu ɗauka da muhimmanci fiye da kowanne . 
 ( Luka 9 : 62 ) Sa’ad da muka yi baftisma , muna furtawa ne a fili cewa : “ Gama wannan Allah Allahnmu ne har abada abadin : Za ya zama ja gabanmu har zuwa mutuwa . ” — Zabura 48 : 14 . 
 Talifi na gaba zai tattauna ƙarin tambayoyin da za su iya tasowa game da baftisma . 
 Da wasu kyawawan dalilai ne da za su iya hana mutum yin baftisma ? 
 Shekaru na da muhimmanci ? 
 Ta yaya dukanmu za mu iya daraja wannan lokaci na baftisma ? 
 Za Ka Iya Yin Bayani ? 
 • Me ya sa kowane Kirista na bukatar ya tuba kafin ya yi baftisma ? 
 • Menene keɓe kai ga Allah ya ƙunsa ? 
 • Wane hakki ne ke tattare da gatar ɗaukar sunan Jehobah ? 
 • Menene ya kamata ya motsa mu mu yanke shawarar yin baftisma ? 
 [ Box / Hoto a shafi na 23 ] 
 Tambayoyi Biyu na Baftisma 
 Bisa ga hadayar Yesu Kristi , kun tuba daga zunubanku kuma kun keɓe kanku ga Jehobah domin ku yi nufinsa ? 
 Kun fahimci cewa keɓe kanku da kuma baftisma na nuna cewa ku Shaidun Jehobah ne cikin haɗin kai da ƙungiyar Allah da ruhu ke ja - gora ? 
 [ Hoto a shafi na 24 ] 
 Keɓe kai cikakken alkawari ne da ake yi wa Jehobah cikin addu’a 
 [ Hoto a shafi na 26 ] 
 Wa’azinmu na bayyana keɓe kanmu ga Allah 
 Cika Farillan Baftisma Na Kirista 
 “ Me za ya hana a yi mini baftisma ? ” — AYUKAN MANZANNI 8 : 36 . 
 1 , 2 . 
 Ta yaya ne Filibus ya soma tattaunawa da wani ma’aikaci na Habasha , kuma menene ya nuna cewa mutumin yana son bauta ta gaskiya ? 
 SHEKARA ɗaya ko biyu bayan mutuwar Yesu , wani babban ma’aikaci na gwamnati ya yi kudu kan hanyarsa daga Urushalima zuwa Gaza . 
 Yana da sauran tafiya mai gajiyarwa na kusan mil dubu ɗaya da zai yi a cikin karusarsa . 
 Wannan mutumin mai ibada ya zo Urushalima daga Habasha don ya bauta wa Jehobah . 
 A kan doguwar hanyarsa ta komawa gida , ya yi amfani da lokacinsa cikin hikima wajen karanta Kalmar Allah . 
 Bangaskiyarsa tana da yawa . 
 Jehobah ya lura da wannan sahihin mutumin , kuma ta mala’ikansa , ya ja - goranci almajiri Filibus ya yi masa wa’azi . — Ayukan Manzanni 8 : 26 - 28 . 
 Bai yi wa Filibus wuya ba ya soma tattaunawa da wannan mutumin , domin ma’aikacin daga ƙasar Habasha ya ɗaga murya ne yana karatu , al’adarsu ke nan a dā . 
 Hakan ya ba Filibus zarafin jin abin da mutumin yake karantawa daga littafin Ishaya . 
 Wata tambaya mai sauƙi da Filibus ya yi wa mutumin ce ta ta da marmarinsa : “ Ka fahimci abin da ka ke karantawa ? ” 
 Hakan ya sa suka tattauna Ishaya 53 : 7 , 8 . 
 A ƙarshe , Filibus “ ya yi masa wa’azin Yesu . ” — Ayukan Manzanni 8 : 29 - 35 . 
 3 , 4 . ( a ) Me ya sa Filibus ya yi wa mutumin Habasha baftisma ba tare da ɓata lokaci ba ? 
 ( b ) Waɗanne tambayoyi ne za mu tattauna yanzu ? 
 A cikin ɗan ƙanƙanin lokaci , mutumin Habashan ya fahimci matsayin Yesu wajen cika manufar Jehobah , da kuma bukatar ya zama almajirin Kristi da ya yi baftisma . 
 Sa’ad da ya ga wani ruwa mai kyau , ya tambayi Filibus , “ me za ya hana a yi mini baftisma ? ” 
 Hakika , wannan yanayi ne mai muhimmanci . 
 Wannan mutumin ya riga ya ba da gaskiya kuma ya riga yana bauta wa Allah a matsayin shigaggen Bayahude . 
 Wataƙila sai an daɗe kafin ya sake samun wani zarafi na yin baftisma . 
 Mafi muhimmanci ma , wannan mutumin ya fahimci abin da Allah yake bukata a gare shi , kuma yana son ya yi haka da zuciya ɗaya . 
 Da farin ciki , Filibus ya yarda da roƙonsa , kuma bayan mutumin Habashan ya yi baftisma , “ ya kama tafiyassa yana murna . ” 
 Babu shakka , ya zama mai wa’azin bishara mai ƙwazo a ƙasarsu . — Ayukan Manzanni 8 : 36 - 39 . 
 Ko da yake bai kamata a ɗauki matakai na keɓe kai da kuma baftisma da wasa ko cikin hanzari ba , misalin ma’aikaci na ƙasar Habasha ya nuna cewa akwai lokatai da wasu mutane suka yi baftisma bayan wani ɗan ƙanƙanin lokaci da suka ji gaskiyar Kalmar Allah . 
 * Don haka , yana da muhimmanci mu tattauna waɗannan tambayoyin da suke gaba : Wane irin shiri ne ya kamata a yi kafin a yi baftisma ? 
 A wane lokaci ne ya kamata a yi la’akari da shekaru ? 
 Wane irin ci gaba na ruhaniya ne ya kamata ya bayyana kafin mutum ya yi baftisma ? 
 Mafi muhimmanci , me ya sa Jehobah ya bukaci bayinsa su ɗauki wannan matakin ? 
 Yarjejeniya ta Gaske 
 5 , 6 . ( a ) Ta yaya ne mutanen Allah a dā suka amsa ƙaunar Jehobah ? 
 ( b ) Wace dangantaka ce ta kud da kud da Allah za mu mora sa’ad da muka yi baftisma ? 
 Bayan da ya ceci Isra’ilawa daga Masar , Jehobah ya yarda su zama ‘ keɓaɓiyar taskarsa , ’ wanda yake ƙauna , ya kāre su , kuma ya maida su “ al’umma mai - tsarki . ” 
 Domin su sami waɗannan albarkatun , mutanen suna bukatar su yi na’am ga ƙaunar Allah a hanya ta musamman . 
 Sun yi haka sa’ad da suka yarda su yi ‘ dukan abin da Jehobah ya faɗi ’ kuma suka kafa alkawari da shi . 
 ( Fitowa 19 : 4 - 9 ) A ƙarni na farko , Yesu ya umurci mabiyansa su almajirtar da mutanen dukan al’ummai , kuma su yi wa waɗanda suka yi imani da koyarwarsa baftisma . 
 Samun dangantaka mai kyau da Allah ya dangana ne a kan ba da gaskiya ga Yesu Kristi da kuma yin baftisma . — Matta 28 : 19 , 20 ; Ayukan Manzanni 2 : 38 , 41 . 
 Waɗannan labaran na Nassi sun nuna cewa Jehobah yana wa waɗanda suka yi kuma suka manne wa alkawarin da suka yi na bauta masa albarka . 
 Ga Kiristoci , keɓe kai da kuma baftisma matakai ne masu muhimmanci da ke kawo albarkar Jehobah . 
 Mun ƙuduri aniyar bin hanyoyinsa da kuma neman ja - gorarsa . 
 ( Zabura 48 : 14 ) Saboda haka , a alamance Jehobah yana riƙe da hannunmu kuma yana yi mana ja - gora zuwa hanyar da yake so mu bi . — Zabura 73 : 23 ; Ishaya 30 : 21 ; 41 : 10 , 13 . 
 Me ya sa mutum ne da kansa ya kamata ya yanke shawarar keɓe kai da kuma baftisma ? 
 Abubuwan da ya kamata su motsa mu mu ɗauki waɗannan matakan su ne ƙaunarmu ga Jehobah da muradinmu na bauta masa . 
 Kada wani ya yi baftisma domin wani ya gaya masa cewa ya riga ya yi nazari na dogon lokaci ko kuwa domin abokansa suna yin baftisma . 
 Iyaye da wasu ƙwararrun Kiristoci suna iya ƙarfafa mutum ya yi tunani game da keɓe kai da kuma baftisma . 
 Manzo Bitrus ya ƙarfafa waɗanda suka saurare shi a Fentakos su yi “ baftisma . ” 
 ( Ayukan Manzanni 2 : 38 ) Duk da haka , keɓewarmu batu ne na kai , kuma babu wani da zai iya yi mana shi . 
 Ya kamata mu da kanmu mu yanke shawarar yin nufin Allah . — Zabura 40 : 8 . 
 Shiri da Kyau don Baftisma 
 8 , 9 . ( a ) Me ya sa Nassi bai amince da yi wa jarirai baftisma ba ? 
 ( b ) Waɗanne ci gaba na ruhaniya matasa za su samu kafin su yi baftisma ? 
 Yara ƙanana za su iya keɓe kansu kuwa ? 
 Nassosi ba su ba da ainihin shekarar da za a kai kafin a yi baftisma ba . 
 Duk da haka , jarirai ba sa iya zama masu bi ba , ba sa iya ba da gaskiya , ko kuwa su keɓe kansu ga Allah . 
 ( Ayukan Manzanni 8 : 12 ) Game da Kiristoci na ƙarni na farko , ɗan tarihi , Augustus Neander ya ce a cikin littafinsa General History of the Christian Religion and Church : “ Manya ne kawai ake yi wa baftisma , domin sun fahimci dangantaka na kud da kud da ke tsakanin baftisma da bangaskiya . ” 
 Game da matasa kuma , wasu suna fahimtar abubuwa na ruhaniya sa’ad da suke yara , wasu kuma yana ɗaukansu dogon lokaci . 
 Kafin ya yi baftisma , ya kamata matashi ya kasance da dangantaka na kud da kud da Jehobah , ya fahimci muhimman abubuwa da ke cikin Nassosi , kuma kamar manya , ya fahimci abin da keɓe kai ya ƙunsa . 
 Waɗanne matakai ne za a ɗauka kafin a keɓe kai da kuma baftisma ? 
 Yesu ya umurci almajiransa su koyar da sababbi dukan abin da ya umurce su . 
 ( Matta 28 : 20 ) Da farko , sababbi suna bukatar su sami cikakken sani na gaskiya , wanda hakan zai sa su ba da gaskiya ga Jehobah da kuma Kalmarsa . 
 ( Romawa 10 : 17 ; 1 Timothawus 2 : 4 ; Ibraniyawa 11 : 6 ) Bayan gaskiyar da ke cikin Nassi ta motsa zuciyar mutum , hakan zai motsa shi ya tuba ya kuma ƙyale hanyar rayuwarsa na dā . 
 ( Ayukan Manzanni 3 : 19 ) A ƙarshe , mutum zai kai lokacin da yake son ya keɓe kansa ga Jehobah ya kuma yi baftisma , kamar yadda Yesu ya ba da umurni . 
 Me ya sa yake da muhimmanci mu saka hannu a aikin wa’azi a kai a kai kafin mu yi baftisma ? 
 Wani mataki mai muhimmanci da ke kai wa ga baftisma shi ne yin wa’azin bishara na Mulki . 
 Wannan shi ne ainihin aikin da Jehobah ya ba mutanensa a wannan zamani na ƙarshe . 
 ( Matta 24 : 14 ) Da haka , masu shela da ba su yi baftisma ba , za su iya su more farin cikin gaya wa wasu game da imaninsu . 
 Saka hannu a wannan aikin na shirya su su kasance masu ƙwazo kuma masu zuwa hidimar fage a kai a kai bayan sun yi baftisma . — Romawa 10 : 9 , 10 , 14 , 15 . 
 Akwai Abin da ke Hana Ka Yin Baftisma Ne ? 
 Me ya sa wasu suke ƙin yin baftisma ? 
 Wasu suna iya ƙin yin baftisma domin ba sa son su karɓi hakkin da ke tattare da hakan . 
 Sun fahimci cewa idan suna son su bi mizanan Jehobah , suna bukatar su yi muhimman canji a rayuwarsu . 
 Ko kuwa suna jin tsoro cewa zai yi musu wuya su bi abubuwan da Allah yake bukata bayan sun yi baftisma . 
 Wasu ma suna iya tunani , “ Wataƙila wata rana zan yi laifi kuma za a yi mini yankan zumunci a cikin ikilisiya . ” 
 A zamanin Yesu , menene ya hana wasu su zama mabiyansa ? 
 A zamanin Yesu , wasu sun ƙyale son kai da kuma gami na iyali ya hana su su zama almajiran Yesu . 
 Wani marubuci ya gaya wa Yesu cewa zai bi shi zuwa ko’ina . 
 Amma Yesu ya bayyana masa cewa a yawancin lokaci ba shi da inda zai kwana . 
 Sa’ad da Yesu ya gayyaci wani mai sauraronsa ya zama mabiyinsa , wannan mutumin ya ce sai ya “ bizne ” ubansa tukuna . 
 Wataƙila ya fi son ya zauna a gida ya jira har sai ubansa ya rasu maimakon ya bi Yesu , ya dawo ya cika wannan hakkin idan ubansa ya rasu . 
 A ƙarshe , mutumi na uku ya ce sai ya “ yi sallama ” tukuna da iyalinsa kafin ya bi Yesu . 
 Yesu ya kwatanta irin wannan jinkiri da “ duba baya . ” 
 Hakan ya nuna cewa dukan waɗanda suke son su ɓata lokaci sukan ba da wasu dalilai da zai sa su kawar da hakkinsu na Kirista . — Luka 9 : 57 - 62 . 
 ( a ) Menene Bitrus , Andarawus , Yakubu , da Yahaya suka yi sa’ad da Yesu ya gayyace su su zama masuntan mutane ? 
 ( b ) Me ya sa bai dace ba mu ɓata lokaci wajen karɓar karkiyar Yesu ? 
 Misalin Bitrus , Andarawus , Yakubu , da Yahaya ya bambanta . 
 Sa’ad da Yesu ya gayyace su su bi shi don su zama masuntan mutane , Littafi Mai Tsarki ya ce : “ Nan da nan suka bar tarori , suka bi shi . ” 
 ( Matta 4 : 19 - 22 ) Domin sun yanke wannan shawarar da kansu , sun shaida abin da Yesu ya gaya musu daga baya : “ Ku ɗauka ma kanku karkiyata , ku koya daga wurina ; gama ni mai - tawali’u ne , mai - ƙasƙantar zuciya : za ku sami hutawa ga rayukanku . 
 Gama karkiyata mai - sauƙi ce , kayana kuma marar - nauyi . ” 
 ( Matta 11 : 29 , 30 ) Ko da yake baftisma na sa mu ɗauki karkiya na hakki , Yesu ya ba mu tabbacin cewa mai sauƙi ce wadda za mu iya ɗauka kuma za ta wartsakar da mu sosai . 
 Ta yaya ne misalan Musa da Irmiya suka nuna cewa za mu iya samun taimako daga wurin Allah ? 
 Jin cewa ba mu isa ba , abu ne da ke shafan kowa . 
 Da farko , Musa da Irmiya sun ji cewa ba za su iya yin aikin da Jehobah ya ba su ba . 
 ( Fitowa 3 : 11 ; Irmiya 1 : 6 ) Ta yaya ne Allah ya ba su tabbaci ? 
 Ya gaya wa Musa , “ zan kasance tare da kai . ” 
 Ya kuma yi wa Irmiya alkawari , “ ina tare da kai domin in cece ka . ” 
 ( Fitowa 3 : 12 ; Irmiya 1 : 8 ) Muna iya kasancewa da tabbaci cewa za mu iya samun taimako daga Allah . 
 Ƙaunar Allah da kuma dogara a gare shi , zai iya taimaka mana mu sha kan yin shakkar ba za mu iya aikata daidai da keɓe kanmu ba . 
 Manzo Yahaya ya rubuta : “ Babu tsoro wurin ƙauna : amma cikakkiyar ƙauna tana fitarda tsoro . ” 
 ( 1 Yohanna 4 : 18 ) Ɗan ƙaramin yaro yana iya jin tsoro sa’ad da yake tafiya shi kaɗai , amma zai kasance da gaba gaɗi sa’ad da yake tafiya da ubansa . 
 Hakazalika , idan muka dogara da Jehobah da dukan zuciyarmu , ya yi mana alkawarin cewa ‘ za ya daidaita hanyoyinmu , ’ idan muka bi shi . — Misalai 3 : 5 , 6 . 
 Lokaci ne Mai Daraja 
 Me ya sa baftisma ya ƙunshi nitsar da dukan jikin mutum a cikin ruwa ? 
 Kafin a yi baftisma , ana ba da jawabi daga Nassi da ke bayyana muhimmancin baftismar Kirista . 
 A ƙarshen wannan jawabin , ana umurtar waɗanda za su yi baftisma su shaida bangaskiyarsu a fili ta wajen amsa tambayoyi biyu na baftisma . 
 ( Romawa 10 : 10 ; duba akwatin da ke shafi na 23 . ) 
 Bayan haka , za a nitsar da wanda zai yi baftismar a cikin ruwa , don bin misalin da Yesu ya kafa . 
 Littafi Mai Tsarki ya bayyana cewa bayan da Yesu ya yi baftisma , “ ya fita nan da nan daga cikin ruwa . ” 
 ( Matta 3 : 16 ; Markus 1 : 10 ) Hakika , Yahaya Mai Yin Baftisma ya nitsar da Yesu cikin ruwa . 
 * Nitsar da dukan jikinmu a cikin ruwa na nuna irin canjin da muka yi a rayuwarmu , a alamance , mun mutu a tafarkin rayuwarmu ta dā , kuma a yanzu mun soma sabuwar rayuwa a hidimar Allah . 
 Ta yaya ne waɗanda za su yi baftisma da kuma ’ yan kallo za su iya daraja wannan aukuwa ? 
 Baftisma lokaci ne mai muhimmanci kuma na farin ciki . 
 Littafi Mai Tsarki ya nuna cewa Yesu yana addu’a sa’ad da Yahaya ya nitsar da shi cikin Kogin Urdun . 
 ( Luka 3 : 21 , 22 ) Daidai da wannan misalin , ya kamata waɗanda za su yi baftisma a yau su nuna hali mai kyau . 
 Tun da yake Littafi Mai Tsarki ya umurce mu mu dinga sanya tufafin da suka dace a kullum , ya kamata mu bi wannan shawarar sosai a ranar da za mu yi baftisma ! 
 ( 1 Timothawus 2 : 9 ) ’ Yan kallo suna iya nuna daraja ta wajen sauraron jawabin baftismar su kuma lura da abubuwan da ke faruwa a hanyar da ta dace . — 1 Korinthiyawa 14 : 40 . 
 Albarkar da Almajiran da Suka Yi Baftisma Suke Mora 
 18 , 19 . 
 Waɗanne gata da kuma albarkatu ne baftisma ke kawowa ? 
 Sa’ad da muka keɓe kanmu ga Allah kuma muka yi baftisma , mun shiga cikin iyalinsa na musamman . 
 Na farko , Jehobah zai zama Ubanmu da kuma Abokinmu . 
 A dā bare muke ga Allah kafin mu yi baftisma , amma yanzu mun sulhunta da shi . 
 ( 2 Korinthiyawa 5 : 19 ; Kolossiyawa 1 : 20 ) Ta wurin hadayar Kristi , mun kusanci Allah , shi ma ya kusance mu . 
 ( Yaƙub 4 : 8 ) Annabi Malakai ya kwatanta yadda Jehobah ke mai da hankali da kuma sauraron waɗanda suke amfani kuma suke ɗauke da sunansa , kuma ya rubuta sunansu a cikin littafin tunawa . 
 “ Za su zama nawa , ” in ji Allah , “ zan kuwa keɓe su , kamar yadda mutum ya kan keɓe ɗansa da ke bauta masa . ” — Malachi 3 : 16 - 18 . 
 Baftisma na sa mu shiga cikin ’ yan’uwanci na dukan duniya . 
 Sa’ad da manzo Bitrus ya tambayi Kristi albarkar da za su samu domin sadaukarwar da suka yi , Yesu ya yi musu alkawari : “ Kowanene ya bar gidaje , ko ’ yan’uwa maza , ko ’ yan’uwa mata , ko uba , ko uwa , ko ’ ya’ya , ko ƙasashe , sabili da sunana , za ya sami riɓi ɗari ; za ya kuma gāji rai na har abada . ” 
 ( Matta 19 : 29 ) Shekaru bayan haka , Bitrus ya rubuta game da “ ’ yan’uwanci ” da ya yaɗu “ cikin duniya . ” 
 Bitrus da kansa ya shaida taimako da kuma albarkar ƙauna ta ’ yan’uwanci , mu ma muna iya shaida hakan . — 1 Bitrus 2 : 17 ; 5 : 9 . 
 Wane bege mai albarka ne baftisma ke bayarwa ? 
 Bugu da ƙari , Yesu ya bayyana cewa waɗanda suka bi shi za su sami “ rai na har abada . ” 
 Hakika , keɓe kai da kuma baftisma na ba da begen “ ruski rai wanda shi ke hakikanin rai , ” wato rai madawwami a sabuwar duniya ta Allah . 
 ( 1 Timothawus 6 : 19 ) Akwai tushe mai kyau na nan gaba da za mu iya samar wa kanmu da kuma iyalinmu da ya fi wannan ? 
 Wannan bege mai albarka na ba mu zarafin yin “ biyayya da sunan Ubangiji Allahnmu har abada abadin . ” — Mikah 4 : 5 . 
 [ Hasiya ] 
 An yi wa Yahudawa da kuma shigaggu dubu uku da suka saurari jawabin Bitrus baftisma babu ɓata lokaci . 
 Hakika , kamar Habashi bābā , su ma sun riga sun fahimci ainihin koyarwa da kuma mizanan Kalmar Allah . — Ayukan Manzanni 2 : 37 - 41 . 
 Kalmar nan ta Helenanci baʹpti·sma ( baftisma ) na nufin nitsarwa gabaki ɗaya , da kuma tasowa , ” in ji Vine’s Expository Dictionary of New Testament Words . 
 Za Ka Iya Ba da Bayani ? 
 • Ta yaya ne kuma don me ya kamata mu amsa ƙaunar Jehobah ? 
 • Wane ci gaba na ruhaniya ya kamata ya bayyana kafin baftisma ? 
 • Me ya sa bai kamata mu ƙyale tsoron kasawa ko na ɗaukan hakki ya hana mu yin baftisma ba ? 
 • Waɗanne albarkatu ne mabiyan Yesu Kristi da suka yi baftisma za su iya mora ? 
 [ Hoto a shafi na 27 ] 
 “ Me za ya hana a yi mini baftisma ? ” 
 [ Hoto a shafi na 30 ] 
 Baftisma lokaci ne mai muhimmanci da kuma farin ciki 
 “ Ina Tare Da Ku ” 
 “ Manzon Ubangiji . . . ya ce , Ina tare da ku , in ji Ubangiji . ” — HAGGAI 1 : 13 . 
 Waɗanne annabce - annabce ne Yesu ya kwatanta da zamaninmu ? 
 MUNA zaune ne a lokaci mai muhimmanci a tarihi . 
 Kamar yadda cikar annabci na Littafi Mai Tsarki ya nuna , muna zaune a “ ranar Ubangiji ” tun shekara ta 1914 . 
 ( Ru’ya ta Yohanna 1 : 10 ) Wataƙila ka san wannan annabcin , ka ga yadda Yesu ya kwatanta “ kwanakin Ɗan mutum ” a cikin iko na Mulki da “ kwanakin Nuhu ” da kuma “ kwanakin Lutu . ” 
 ( Luka 17 : 26 , 28 ) Littafi Mai Tsarki ya nuna cewa waɗannan annabce - annabce ne game da zamaninmu . 
 Duk da haka , akwai wani kwatanci da ya kamata mu yi la’akari da shi . 
 Wane aiki ne Jehobah ya ba Haggai da Zechariah ? 
 Bari mu yi la’akari da yanayin zamanin annabawa Ibraniyawa , Haggai da Zechariah . 
 Wane saƙo ne da yake da amfani ga mutanen Jehobah a zamaninmu waɗannan amintattun annabawa biyu suka ba da ? 
 Haggai da Zechariah ‘ manzannin Jehobah ne ’ ga Yahudawa bayan da suka dawo daga zaman bauta a ƙasar Babila . 
 An aike su ne su tabbatar wa Isra’ilawa cewa Allah na tare da su wajen sake gina haikalin . 
 ( Haggai 1 : 13 ; Zechariah 4 : 8 , 9 ) Ko da yake littattafan da Haggai da Zechariah suka rubuta ba su da yawa , amma suna cikin “ kowane Nassi [ wanda ] hurarre ne daga wurin Allah mai - amfani ne ga koyarwa , tsautawa , ga kwaɓewa , ga horo kuma da ke cikin adalci . ” — 2 Timothawus 3 : 16 . 
 Ya Kamata su Shafe Mu 
 3 , 4 . 
 Me ya sa ya kamata mu saurari saƙon Haggai da Zechariah ? 
 Babu shakka , saƙonnin Haggai da Zechariah sun yi wa Isra’ilawa na zamaninsu amfani , kuma annabce - annabcensu sun cika a zamaninsu . 
 Me ya sa ya kamata mu kasance da tabbacin cewa waɗannan littattafan biyu sun shafe mu a yau ? 
 Mun sami amsa a littafin Ibraniyawa 12 : 26 - 29 . 
 A cikin waɗannan ayoyi , manzo Bulus ya yi ƙaulin Haggai 2 : 6 wadda ta ce Allah yana “ raurawadda sammai , da duniya . ” 
 Raurawar za ta “ kaɓantadda kursiyin Mulkoki [ kuma za ta ] hallaka ƙarfin Mulkoki na al’ummai . ” — Haggai 2 : 22 . 
 Sa’ad da ya yi ƙaulin Haggai , Bulus ya faɗi abin da zai sami “ mulkoki na al’ummai ” ya kuma yi magana a kan Mulki mai girma da shafaffun Kiristoci za su karɓa . 
 ( Ibraniyawa 12 : 28 ) Yanzu kun fahimci cewa annabce - annabcen Haggai da Zechariah suna nuni ne ga nan gaba a lokacin da aka rubuta littafin Ibraniyawa a ƙarni na farko na zamaninmu . 
 Har yanzu akwai raguwar shafaffun Kiristoci a duniya , waɗanda suka gaji Mulkin Almasihu tare da Yesu . 
 Saboda haka , annabce - annabcen Haggai da Zechariah suna da muhimmanci a zamaninmu . 
 5 , 6 . 
 Menene ya faru kafin annabcin Haggai da Zechariah ? 
 Littafin Ezra ya ba da tarihin wasu abubuwan da suka faru kafin annabcin . 
 Bayan da Yahudawa suka dawo daga zaman bauta a ƙasar Babila a shekara ta 537 K.Z . , Gwamna Zarubabel da Babban Firist Joshuwa ( ko kuma Jeshuwa ) ne suka kula da harsashin sabon haikali da ake kafawa a shekara ta 536 K.Z . 
 ( Ezra 3 : 8 - 13 ; 5 : 1 ) Ko da yake wannan abin farin ciki ne , amma ba a daɗe ba , sai Yahudawan suka soma jin tsoro . 
 Ezra 4 : 4 ta ce , maƙiya , wato “ mutanen ƙasan suka kashe ƙarfin hannuwan mutanen Yahuda , suka tsoratadda su cikin gini . ” 
 Waɗannan maƙiyan , musamman Samariyawa , sun yi wa Yahudawa zargin ƙarya . 
 Waɗannan ’ yan hamayyar sun rinjayi sarkin Farisa ya tsayar da aikin gina haikalin . — Ezra 4 : 10 - 21 . 
 Ƙwazon da Yahudawa suka nuna da farko a aikin gina haikalin ya ragu . 
 Sai suka koma neman abin kansu . 
 Bayan shekaru 16 da suka ƙafa harsashin haikalin , a shekara ta 520 K.Z . , Jehobah ya aiki Haggai da Zechariah su motsa mutanen don su soma gina haikalin . 
 ( Haggai 1 : 1 ; Zechariah 1 : 1 ) Bayan da annabawan Allah suka motsa su kuma suka fahimci cewa Jehobah yana tare da su , Yahudawan sun soma aikin gina haikalin kuma sun kammala shi a shekara ta 515 K.Z . — Ezra 6 : 14 , 15 . 
 Wane yanayi ne a zamanin annabawa Haggai da Zechariah ya yi daidai da na zamaninmu ? 
 Ka san muhimmancin waɗannan a gare mu ? 
 Muna da aikin wa’azin “ bisharan Mulki . ” 
 ( Matta 24 : 14 ) An nuna ƙwazo a wannan aikin bayan Yaƙin Duniya ta I . 
 Kamar yadda aka saki Yahudawa na dā daga bauta a ƙasar Babila ta zahiri , haka ma aka sako mutanen Jehobah na zamani daga bauta a Babila Babba , wato , daular duniya ta addinin ƙarya . 
 Shafaffu na Allah sun sa ƙwazo a yin wa’azi , koyarwa , da kuma yi wa mutane ja - gora zuwa bauta ta gaskiya . 
 An sami ci gaba a wannan aikin a yau , wataƙila kai ma kana cikin masu yin wannan wa’azin . 
 Yanzu ne ya kamata a yi wa’azi , saboda ƙarshen wannan mugun zamanin ya kusa ! 
 Dole ne mu ci gaba da wannan aikin da Allah ya ba mu har sai Jehobah ya sa hannu a harkokin ’ yan Adam a ranar “ ƙunci mai - girma . ” 
 ( Matta 24 : 21 ) Wannan zai kawar da mugunta kuma ya sa bauta ta gaskiya ta cika dukan duniya . 
 Me ya sa ya kamata mu tabbata cewa Allah yana tare da mu a aikinmu na wa’azi ? 
 Kamar yadda annabce - annabcen Haggai da Zechariah suka nuna , ya kamata mu kasance da tabbacin cewa Jehobah yana tare da mu kuma zai albarkace mu sa’ad da muke yin wannan aiki da zuciya ɗaya . 
 Duk da ƙoƙarin da wasu suka yi don su hana bayin Allah yin wa’azi , babu gwamnatin da ta iya tsayar da aikin wa’azi . 
 Ka yi la’akari da yadda Jehobah ya albarkaci aikin Mulki da ƙaruwa a shekarun da suka biyo bayan Yaƙin Duniya ta 1 har zuwa yau . 
 Har yanzu , akwai ayyuka masu yawa da za a yi . 
 Wane yanayi ne na dā ya kamata mu lura da shi , kuma me ya sa ? 
 Ta yaya abubuwan da muka koya daga Haggai da Zechariah suka ƙarfafa mu mu yi biyayya ga dokar Allah na yin wa’azi da koyarwa ? 
 Bari mu duba wasu darussa da za mu koya daga littattafan nan biyu na Littafi Mai Tsarki . 
 Alal misali , ka yi la’akari da wasu abubuwa game da aikin gina haikali da Yahudawan da suka komo ƙasarsu za su yi . 
 Kamar yadda aka ambata , Yahudawa da suka koma Urushalima daga Babila ba su nace ga aikinsu na gina haikali ba . 
 Bayan sun kafa harsashin , sai suka yi sanyi . 
 Wani ra’ayi ne da bai dace ba ya taso a tsakanin su ? 
 Kuma me za mu koya daga wannan ? 
 Kasancewa da Ra’ayin da ya Dace 
 Wane ra’ayi ne da bai dace ba Yahudawa suka nuna , kuma menene sakamakon haka ? 
 Yahudawan da suka koma Urushalima suna cewa : “ Lokacin zuwanmu bai ya yi ba . ” 
 ( Haggai 1 : 2 ) Sa’ad da suka soma gina haikalin , kuma suka soma kafa harsashin a shekara ta 536 K.Z . , Yahudawan ba sa cewa “ lokacin zuwanmu ba ya yi ba . ” 
 Amma sai suka ƙyale hamayya daga gwamnati da kuma ƙasashen da suka kewaye su ya shafe su . 
 Yahudawan suka soma kula da gidajensu da kuma rayuwarsu . 
 Yin la’akari da bambanci da ke tsakanin gidajensu da aka yi wa ado da katakai masu kyau da kuma haikalin da ke neman gyara , Jehobah ya tambaye su : “ Ko lokaci ya yi da ku da kanku za ku zauna cikin sorayenku , wannan gida fa kango ne ? ” — Haggai 1 : 4 . 
 Me ya sa Jehobah ya gargaɗi Yahudawa na zamanin Haggai ? 
 Yahudawan sun canza ra’ayinsu na yin aikin da ya fi muhimmanci . 
 Maimakon su sa nufin Jehobah na sake gina haikali ya zama na farko , mutanen Allah sun mai da hankali a kan rayuwarsu da wurin gidajensu . 
 Kuma sun yi watsi da aikin haikalin da ake yi wa Allah bauta . 
 Kalmar Jehobah a Haggai 1 : 5 ta ƙarfafa Yahudawan su ‘ kula da al’amuransu . ’ 
 Jehobah yana gaya musu ne cewa su yi bimbini bisa abin da suke yi , kuma su yi la’akari da yadda ƙin mai da aikin gina haikali abu na farko a rayuwansu yake shafansu . 
 12 , 13 . 
 Ta yaya Haggai 1 : 6 ta kwatanta yanayin da Yahudawa suke ciki , kuma menene ayar take nufi ? 
 Kamar yadda kuka sani , canza makasudin da Yahudawa suka yi ya shafe su . 
 Ku yi la’akari da abin da Allah ya ce a cikin littafin Haggai 1 : 6 : “ Kun yi shuka dayawa , kun yi girbi kaɗan ; kun ci , ba ku ƙoshi ba ; kun sha , ba ku ƙoshi da sha ba ; kun sa tufafi , amma ba wanda ya ji ɗumi ; wanda yana samun albashi yana samu domin ya sa cikin jaka mai - kofaye . ” 
 Ko da yake Yahudawa suna cikin ƙasar da Allah ya yi masu alkawarinta , duk da haka , ƙasar ba ta ba da amfani yadda suke so . 
 Jehobah ya hana su albarkarsa , kamar yadda ya gargaɗe su . 
 ( Kubawar Shari’a 28 : 38 - 48 ) Ba tare da taimakonsa ba , Yahudawa suka yi shuka amma sun girbe kaɗan wanda ba zai ishe su ci ba . 
 Saboda sun yi rashin albarkarsa , Yahudawa sun kasa samun tufafi masu sa ɗumi . 
 Kuma kuɗin da suke samu kuwa , kamar suna zubawa ne a cikin hujajjen aljihu , domin kuɗin bai yi musu amfanin komi ba . 
 Menene ma’anar wannan furcin : “ Kun sha ba ku ƙoshi da sha ba ” ? 
 Ba zai yi daidai a ce yin maye ne ke kawo albarkar Allah ba ; saboda Allah ya haramta yin maye . 
 ( 1 Samuila 25 : 36 ; Misalai 23 : 29 - 35 ) Akasin haka , bayanin ya nuna cewa Yahudawa sun yi rashin albarkar Allah . 
 Duka ruwan inabin da za su yi ba zai ishe su yin maye ba . 
 Haggai 1 : 6 ta ce : “ Kun sha , ba ku ƙoshi da sha ba . ” 
 14 , 15 . 
 Wane darasi ne muka koya a Haggai 1 : 6 ? 
 Darasin da ya kamata mu koya daga waɗannan abubuwa ba wai na yadda za mu gina ko yi wa gidajenmu kwalliya ba ne . 
 Kafin su tafi zaman bauta a Babila , annabi Amos ya tsauta wa masu arziki a Isra’ila game da “ gidaje na hauri ” da kuma yadda suke “ kwantawa a bisa gadajen hauren giwa . ” 
 ( Amos 3 : 15 ; 6 : 4 ) Gidajensu da kuma kayan ɗaki masu kyau ba su daɗe ba . 
 Maƙiyansu da suka ci su a yaƙi sun kwashe waɗannan abubuwa . 
 Duk da haka , bayan shekaru 70 na zaman bauta a Babila , mutanen Allah da yawa ba su koyi darasi daga abin da ya faru a dā ba . 
 Za mu iya koya daga abin da ya faru ? 
 Zai yi kyau idan muka tambayi kanmu : ‘ Wane irin ƙwazo ne nake nunawa domin gyara gidana ? 
 Ko kuma wane irin shiri ne nake yi domin ƙaro ilimi , wanda zai ɗauki shekaru masu yawa , kuma ya sa in kasa cika wasu fasaloli na ruhaniya masu muhimmanci ? ’ — Luka 12 : 20 , 21 ; 1 Timothawus 6 : 17 - 19 . 
 Abin da muka karanta a Haggai 1 : 6 ya kamata ya sa mu yi tunanin albarkar Allah a rayuwarmu . 
 Yahudawa na dā sun yi rashin albarkar Allah , kuma hakan ya shafe su sosai . 
 Idan muna da abin duniya da yawa ko kaɗan , amma ba mu da albarkar Allah , hakan zai shafi dangantakarmu da Allah . 
 ( Matta 25 : 34 - 40 ; 2 Korinthiyawa 9 : 8 - 12 ) Ta yaya za mu iya samun wannan albarkar ? 
 Jehobah Yana Taimako ta Wurin Ruhunsa 
 16 - 18 . 
 A ma’anarta na dā , mecece Zechariah 4 : 6 take nufi ? 
 An hure Zechariah abokin annabi Haggai ya nanata yadda Jehobah ya ƙarfafa kuma ya albarkaci waɗanda suka keɓe kansu a dā . 
 Wannan ya nuna yadda zai albarkace ka . 
 Mun karanta : “ Ba ta wurin ƙarfi ba , ba kuwa ta wurin iko ba , amma ta wurin ruhuna , in ji Ubangiji mai - runduna . ” 
 ( Zechariah 4 : 6 ) Ka sha jin ana karanta wannan ayar , amma me yake nufi ga Yahudawa na kwanakin Haggai da Zechariah , kuma me yake nufi a gare ka ? 
 Ka tuna cewa hurarriyar kalmomin Haggai da Zechariah suna da muhimmanci a dā . 
 Abin da annabawa biyun nan suka ambata ya ƙarfafa amintattun Yahudawa . 
 Haggai ya fara annabci a wata ta shida a shekara ta 520 K.Z . 
 Zechariah ya soma annabcinsa a wata na takwas a wannan shekarar . 
 ( Zechariah 1 : 1 ) Kamar yadda ka gani a Haggai 2 : 18 , an soma gina harsashi na haikali da ƙwazo a wata na tara . 
 Shi ya sa Yahudawa suka sami ƙarfi , suka yi biyayya ga Allah da tabbacin cewa zai taimake su . 
 Kalmar da take Zechariah 4 : 6 ta nuna mana yadda Allah ya taimake su . 
 Sa’ad da Yahudawa suka koma ƙasarsu a shekara ta 537 K.Z . , ba su da mayaƙa . 
 Duk da haka , Jehobah ya kāre su sa’ad da suka bar Babila . 
 Bugu da ƙari , ruhunsa yana tare da su sa’ad da suka fara aiki a haikali bayan da suka dawo ƙasarsu . 
 Idan suka soma aikin kuma da zuciya ɗaya , Jehobah zai taimake su ta wurin ruhunsa . 
 Wane irin tasiri ne ruhun Allah ya kawar ? 
 Ta wurin wahayi takwas , Jehobah ya tabbatar wa Zechariah cewa zai kula da mutanensa , har su gama gina haikalin . 
 Wahayi na huɗu da aka ambata a sura 3 , ya nuna cewa Shaiɗan ne yake ƙoƙarin ya hana Yahudawa su kammala ginin haikali . 
 ( Zechariah 3 : 1 ) Babu shakka , Shaiɗan ba zai yi murnan ganin Babban Firist Joshuwa yana yin hadaya a madadin mutanen Allah a sabon haikalin ba . 
 Ko da yake Iblis ya hana Yahudawa gina haikali , ruhun Jehobah zai kawar da matsalolin da suke fuskanta ya kuma ƙarfafa su su ci gaba da gina haikali har sai sun kammala ginin . 
 Ta yaya ne ruhu mai tsarki ya taimaki Yahudawa su cika nufin Allah ? 
 Yadda ma’aikatan gwamnatin suka sa aka hana aikin gina haikalin ya sa hamayyar ta zama kamar babban dutsen da ba za a iya kawar wa ba . 
 Duk da haka , Jehobah ya yi alkawari cewa za a cire ‘ dutsen ’ kuma zai zama “ bai ɗaya . ” 
 ( Zechariah 4 : 7 ) Kuma hakan ya faru ! 
 Sarki Darius na I ya yi bincike kuma ya samu wasiƙa inda Cyrus ya ba Yahudawa izinin komawa ƙasarsu domin su sake gina haikali . 
 Darius ya ɗaga hanin ya kuma ba da izini cewa a cire kuɗi daga ma’aji na sarauta a ba wa Yahudawa domin biyan bukatar aikin gina haikalin . 
 Wannan juyi ne mai ban mamaki ! 
 Ruhun Allah ya taimaka kuwa ? 
 Hakika , muna da wannan tabbacin . 
 An kammala gina haikalin a shekara ta 515 K.Z . , a shekara ta shida ta sarautar Darius na ɗaya . — Ezra 6 : 1 , 15 . 
 ( a ) A zamanin dā , ta yaya ne Allah ya “ raurawadda da dukan dangogi , ” kuma ta yaya “ muradin dukan dangogi ” suka fito ? 
 ( b ) Menene cikarsa ta zamaninmu ? 
 A Haggai 2 : 5 , annabin ya tuna wa Yahudawa alkawarin da Allah ya yi da su a Dutsen Sinai sa’ad da “ dukan dutse kuma ya yi rawa ƙwarai . ” 
 ( Fitowa 19 : 18 ) A zamanin Haggai da Zechariah , Jehobah zai sake yin wata raurawa kamar yadda aka kwatanta a furci na alama a ayoyi ta 6 da 7 . 
 Ko da yake harkoki a Daular Farisa sun canja , za a ci gaba da aikin haikali har zuwa ƙarshe . 
 Waɗanda ba Yahudawa ba ne , watau “ muradin dukan dangogi , ” za su soma ɗaukaka Allah tare da Yahudawa a haikali . 
 A wata hanya ta musamman a zamaninmu , Allah ya “ raurawadda dukan dangogi ” ta hanyar wa’azi , kuma “ muradin dukan dangogi ” sun fito su bauta wa Allah tare da shafaffun Kiristoci da suka rage . 
 Hakika , shafaffu tare da waɗansu tumaki a yanzu suna cika gidan Jehobah da ɗaukaka . 
 Waɗannan masu bauta ta gaskiya suna jiran ranar da Jehobah zai “ raurawadda sammai da duniya ” a wata hanya . 
 Hakan zai faru ne domin a hamɓarar kuma hallakar da ƙarfin mulkoki na al’ummai . — Haggai 2 : 22 . 
 Ta yaya ne aka ‘ raurawar da ’ al’ummai , da wane sakamako , kuma menene zai faru a nan gaba ? 
 An tuna mana matsalolin da suka faru a wurare dabam dabam da suke nufin “ sammai da duniya da teku da ƙasa . ” 
 Dalili ɗaya shi ne an jefo Shaiɗan Iblis da aljanunsa zuwa duniya . 
 ( Ru’ya ta Yohanna 12 : 7 - 12 ) Bugu da ƙari , wa’azin da shafaffun Kiristoci suke ja - gorarsa na raurawar da duniya a wannan zamanin . 
 ( Ru’ya ta Yohanna 11 : 18 ) Duk da haka , “ taro mai - girma ” na muradin dukan dangogi sun haɗu da Isra’ila ta ruhaniya ta wurin bauta wa Jehobah . 
 ( Ru’ya ta Yohanna 7 : 9 , 10 ) Taro mai girma suna aiki tare da shafaffun Kiristoci a wa’azin bishara cewa ba da daɗewa ba Jehobah zai raurawar da al’ummai a Armageddon . 
 Wannan zai sa bauta ta gaskiya ta zama kamiltacciya a dukan duniya . 
 Ka Tuna ? 
 • Yaushe ne kuma a cikin wane irin yanayi ne Haggai da Zechariah suka yi hidima ? 
 • Ta yaya za ka iya yin amfani da saƙon da Haggai da kuma Zechariah suka sanar ? 
 • Me ya sa Zechariah 4 : 6 take da ban ƙarfafa ? 
 [ Hotuna a shafi na 7 ] 
 Abin da Haggai da Zechariah suka rubuta ya tabbatar mana cewa Allah zai taimaka mana 
 [ Hoto a shafi na 10 ] 
 “ Ko lokaci ya yi da ku da kanku za ku zauna cikin sorayenku , wannan gida fa kango ne ? ” 
 [ Hoto a shafi na 11 ] 
 Mutanen Jehobah suna cikin masu neman “ muradin dukan dangogi ” 
 Bari Hannuwanku Su Yi Ƙarfi 
 “ Bari hannuwanku su yi ƙarfi , ku da ku ke ji cikin waɗannan kwanaki zantattukan nan daga bakin annabawa . ” — ZECHARIAH 8 : 9 . 
 1 , 2 . 
 Me ya sa ya kamata mu mai da hankali ga littattafan Haggai da Zechariah ? 
 AN RUBUTA annabce - annabcen Haggai da Zechariah a shekaru 2,500 da suka shige , duk da haka , suna da muhimmanci a rayuwarka . 
 Labaran Littafi Mai Tsarki kamar waɗanda suke cikin Haggai da Zechariah ba tarihi ba ne kawai . 
 Suna cikin “ iyakar abin da aka rubuta a dā aka rubuta su domin koyarwarmu . ” 
 ( Romawa 15 : 4 ) Yawancin abubuwa da muke karantawa a cikin waɗannan littattafan , suna sa mu yi tunani game da ainihin abubuwa da suke faruwa tun lokacin da aka kafa Mulki a sama a shekara ta 1914 . 
 Sa’ad da yake yin nuni ga aukuwa da kuma yanayin da mutanen Allah suka fuskanta a dā , manzo Bulus ya ce : “ Waɗannan al’amura dai suka same su watau misali ne ; kuma aka rubuta su domin gargaɗi garemu , mu waɗanda matuƙan zamanu sun zo a kanmu . ” 
 ( 1 Korinthiyawa 10 : 11 ) Kana iya mamaki , ‘ Wane amfani ne littattafan Haggai da Zechariah suke da shi a zamaninmu ? ’ 
 Haggai da Zechariah sun mai da hankali ga menene ? 
 Kamar yadda talifin da ya gabata ya nuna , annabce - annabcen Haggai da Zechariah sun ƙunshi lokacin da Yahudawa suka koma ƙasar da Allah ya ba su bayan da aka sako su daga bauta a Babila . 
 Annabawan sun mai da hankali ga sake gina haikali . 
 Yahudawa sun kafa harsashi na haikalin a shekara ta 536 K.Z . 
 Ko da yake wasu tsofaffin Yahudawa sun mai da hankali ga abin da ya faru a dā , sun “ yi ihu da ƙarfi domin farinciki . ” 
 Hakika , abin da ya fi wannan muhimmanci ma ya faru a zamaninmu . 
 Ta yaya ? — Ezra 3 : 3 - 13 . 
 Menene ya faru bayan Yaƙin Duniya ta ɗaya ? 
 Bayan Yaƙin Duniya ta ɗaya , an saki shafaffun Jehobah daga bauta ta Babila Babba . 
 Wannan ya nuna goyon bayan Jehobah . 
 Da farko , kamar dai shugabannan addinai da mabiyansu na siyasa sun kawo ƙarshen aikin wa’azi da koyarwa na Ɗaliban Littafi Mai Tsarki . 
 ( Ezra 4 : 8 , 13 , 21 - 24 ) Amma Jehobah Allah ya kawar da duk wata tangarɗar da za ta hana aikin wa’azin Mulki da almajirantarwa . 
 Shekaru da yawa bayan shekara ta 1919 , aikin Mulkin ya ci gaba kuma babu abin da ya iya tsayar da shi . 
 5 , 6 . 
 Ga wane abu da za a cim ma ne Zechariah 4 : 7 ta yi maganarsa ? 
 Muna da tabbaci cewa Jehobah zai ci gaba da tallafa wa aikin wa’azi da koyarwa da bayinsa masu biyayya a zamaninmu suke yi . 
 Zechariah 4 : 7 ta ce : “ Za ya kuwa fito da dutse na kukewa , ana ta sowa dominsa , ta bar kalla , ta bar kalla ! ” 
 Amma wace cika mai girma wannan take nunawa a zamaninmu ? 
 Zechariah 4 : 7 tana nuna lokacin da bauta ta gaskiya ta Ubangiji Mai Ikon Mallaka za ta kawo kamiltaccen yanayi a farfajiya ta duniya na haikalinsa na ruhaniya . 
 Wannan haikalin tsarin Jehobah ne na bauta masa bisa hadayar Yesu Kristi . 
 Hakika , haikali mai girma na ruhaniya ya kasance tun ƙarni na farko A.Z . 
 Amma , bauta ta gaskiya a farfajiya ta duniya za ta kamilta nan ba da daɗewa ba . 
 Miliyoyin Kiristoci suna yin bauta a farfajiya ta duniya na ruhaniya . 
 Waɗannan da miliyoyi da aka tashe su daga matattu za su zama kamiltattu a lokacin sarautar Yesu Kristi na Shekara Dubu Ɗaya . 
 Masu bauta wa Allah da gaske ne kawai za a ƙyale a duniya da aka tsabtacce a ƙarshen sarauta ta shekara dubu ɗaya . 
 Wane hakki ne Yesu yake da shi wajen sa bauta ta gaskiya ta kasance cikin kamiltaccen yanayi a zamaninmu , kuma me ya sa ya kamata wannan ya ƙarfafa mu ? 
 Gwamna Zarubabel da Babban Firist Joshuwa suna wajen don su ga cewa an kammala ginin haikalin a shekara ta 515 K.Z . 
 Zechariah 6 : 12 , 13 sun annabta hakkin Yesu wajen sa bauta ta gaskiya ta kasance cikin kamiltaccen yanayi : “ Hakanan Ubangiji mai - runduna ya faɗi , ga mutum wanda sunansa Zuriya ne ; za ya tsiro kuma daga wajensa ; shi kuma za ya gina haikalin Ubangiji ; shi . . . za ya ɗauki daraja , ya zauna kuma ya yi mulki a bisa kursiyinsa ; za ya zama firist a bisa kursiyinsa . ” 
 Domin Yesu yana sama kuma yana sa zuriyar Dauda ta sarakuna ta yi girma yana kuma tallafa wa aikin Mulki a haikali na ruhaniya , akwai wanda zai iya hana ta ci gaba ? 
 Babu ! 
 Ya kamata wannan ya ƙarfafa mu mu ci gaba da hidimarmu , kuma kada mu ƙyale damuwa ta yau da kullum ta janye hankalinmu . 
 Abubuwa da Suka fi Muhimmanci 
 Me ya sa za mu saka aikin haikali na ruhaniya ta zama na farko a rayuwarmu ? 
 Don mu sami taimakon Jehobah da albarkarsa , dole ne mu sa aikin haikali na ruhaniya farko a rayuwarmu . 
 Ba kamar Yahudawan da suka ce , “ Lokacin zuwanmu ba ya yi ba , ” dole mu tuna cewa lokacin da muke ciki “ kwanaki na ƙarshe ” ne . 
 ( Haggai 1 : 2 ; 2 Timothawus 3 : 1 ) Yesu ya annabta cewa almajiransa masu aminci za su yi wa’azin bishara na Mulkin da kuma almajirantarwa . 
 Dole ne mu mai da hankali kada mu yi watsi da gatarmu ta hidima . 
 Ba a gama aikin wa’azi da koyarwa da aka soma a shekara ta 1919 ba bayan da hamayya ta duniya ta tsayar da aikin na ɗan lokaci . 
 Amma , ya kamata ka kasance da tabbaci cewa babu shakka za a kammala wannan aikin ! 
 9 , 10 . 
 Me ya kamata mu yi don mu sami albarkar Jehobah , kuma menene wannan ke nufi a garemu ? 
 Za a albarkace mu idan muka ci gaba da yin aikin sosai , mu duka ko ɗaɗɗaya . 
 Yi la’akari da alkawarin da Jehobah ya yi wanda hakan zai iya ba mu tabbaci . 
 Idan har Yahudawa suka soma bauta wa Jehobah da zuciya ɗaya kuma suka soma kafa harsashin haikalin , Jehobah ya ce : “ Daga yau zan albarkace ku . ” 
 ( Haggai 2 : 19 ) Za su ji daɗin maido da tagomashinsa . 
 Ka yi la’akari da albarkar da yake tare da alkawarin Allah : “ Iri na salama za ya kasance a wurin ; kuringar anab za ta bada ’ ya’yanta ; ƙasa kuma za ta bada amfaninta , sama za ta bada raɓatta kuma ; zan sa ringin mutanen nan su gāji waɗannan abu duka . ” — Zechariah 8 : 9 - 13 . 
 Kamar yadda Jehobah ya yi wa Yahudawa alkawarin samun albarka ta ruhaniya da ta zahiri , hakazalika , zai albarkace mu yayin da muke yin aiki da ya ba mu da ƙwazo da kuma zuciya ɗaya . 
 Waɗannan albarkatu sun haɗa da samun salama a tsakaninmu , kāriya , ni’ima , da kuma ci gaba ta ruhaniya . 
 Amma ka kasance da tabbaci cewa za mu ci gaba da samun albarkar Allah idan muna aikinmu a haikali na ruhaniya yadda Jehobah yake so . 
 Ta yaya za mu iya bincika makasudinmu ? 
 Yanzu ne lokaci da ‘ za mu lura da al’amuranmu . ’ 
 ( Haggai 1 : 5 , 7 ) Ya kamata dukanmu mu ɗauki lokaci mu bincika abubuwa da suka fi muhimmanci a rayuwarmu . 
 Samun albarkar Jehobah a yau ya dangana ne da yadda muke ɗaukaka sunansa kuma muke ci gaba a aikinmu a haikalinsa na ruhaniya . 
 Za ka iya tambayar kanka : ‘ Makasudai na sun canja ? 
 Ina nuna ƙwazo ga aikin Jehobah , da gaskiyarsa , kamar sa’ad da na yi baftisma ? 
 Son jin daɗin rayuwa yana ɗauke lokacin da nake ba Jehobah da Mulkinsa ne ? 
 Ina barin tsoron mutane ya hana ni yabon sunan Jehobah da yin aikin haikalinsa na ruhaniya ? ’ — Ru’ya ta Yohanna 2 : 2 - 4 . 
 Wane yanayi ne game da Yahudawa aka nanata a Haggai 1 : 6 , 9 ? 
 Babu shakka , ba za mu so Allah ya hana mu albarkarsa domin mun yi watsi da aikin ɗaukaka sunansa ba . 
 Haggai 1 : 9 ta ce bayan da suka fara gina haikali , Yahudawa da suka koma ƙasarsu ‘ suna gudu , kowa zuwa nasa gida . ’ 
 Sun shagala da nasu bukatu . 
 Duk da haka , suna “ girbi kaɗan , ” suna karancin abinci da abin sha mai kyau , kuma suna rashin tufafi . 
 ( Haggai 1 : 6 ) Jehobah ya daina yi musu albarka . 
 Da darassi da za mu koya a nan kuwa ? 
 13 , 14 . 
 Ta yaya za mu iya yin amfani da darasin da ke Haggai 1 : 6 , 9 , kuma me ya sa yake da muhimmanci ? 
 Ka yarda cewa idan muna so mu ci gaba da samun albarkar Jehobah , dole ne mu daina biɗan abubuwa na kanmu da za su hana mu mu bauta wa Jehobah ? 
 Dole ne mu guji abubuwan da za su rinjayi hankalinmu zuwa neman dukiya , tsarin samun arziki na dare ɗaya , shirin ƙarin ilimi mai ɗaukan lokaci , da kuma tsarin cim ma burinmu . 
 Irin waɗannan abubuwa ba laifi ba ne . 
 Duk da haka , waɗannan “ matattun ayyuka ” ne idan aka gwada su da rai madawwami . 
 ( Ibraniyawa 9 : 14 ) Menene hakan ke nufi ? 
 Matattu ne a ruhaniya , wofi , kuma marasa amfani . 
 Idan mutum ya nace da yin su , irin waɗannan ayyuka za su kawo mutuwa ta ruhaniya . 
 Hakan ya taɓa faruwa ga wasu shafaffun Kiristoci a zamanin manzanni ( Filibbiyawa 3 : 17 - 19 ) Ya faru ga wasu a namu zamanin . 
 Wataƙila kun san wasu da suka ja baya daga hidiman Kirista da kuma ikilisiya ; kuma ba sa son su dawo cikin hidimar Jehobah . 
 Kuma muna da tabbacin cewa waɗannan za su koma ga Jehobah , amma gaskiyar ita ce biɗan “ matattun ayyuka ” za su iya jawo rashin tagomashin Jehobah da kuma albarkarsa . 
 Irin waɗannan ayyuka suna iya jawo baƙin ciki . 
 Hakan zai jawo rashin farin ciki da kuma salamar da ruhun Allah ke bayarwa . 
 Kuma ka yi tunanin irin rashin da za ka yi idan ka rabu da ’ yan’uwa Kirista ! — Galatiyawa 1 : 6 ; 5 : 7 , 13 , 22 - 24 . 
 Ta yaya ne Haggai 2 : 14 ta nuna muhimmancin bautar mu ? 
 Wannan batu yana da muhimmanci sosai . 
 Ka lura da yadda Jehobah ya ɗauki Yahudawan da suka ƙyale gidansa na bauta a zahiri ko kuma a alamance a Haggai 2 : 14 don su gina nasu gidajen . 
 “ Hakanan wannan jama’a ta ke , hakanan kuma wannan al’ummai ta ke a gabana , in ji Ubangiji ; hakanan ne kuma kowane aikin hannuwansu ; abin da su ke yin hadaya da shi a wurin kuma marar - tsarki ne . ” 
 Ba a amince da kowace hadaya da Yahudawa suke miƙawa a kan bagadi a Urushalima ba muddin sun ƙyale bauta ta gaskiya . — Ezra 3 : 3 . 
 Tabbataccen Goyon Baya 
 Bisa ga wahayin da Zechariah ya gani , wane tabbaci ne Yahudawa suke da shi ? 
 Ta wurin wahayi takwas da Zechariah ya gani , an tabbatar wa Yahudawa masu biyayya da suka yi aiki wajen sake gina haikalin cewa Allah zai taimake su . 
 Wahayi na farko ya tabbatar da cewa za a gama haikalin kuma Urushalima da Yahuda za su sami ni’ima muddin Yahudawa sun yi aikin da ya kamata su yi . 
 ( Zechariah 1 : 8 - 17 ) Wahayi na biyu ya yi alkawarin cewa za a kawo ƙarshen dukan gwamnatoci da ke hamayya da bauta ta gaskiya . 
 ( Zechariah 1 : 18 - 21 ) Sauran wahayin sun ba da tabbaci cewa Allah zai kāre aikin ginin , kuma mutane daga al’ummai masu yawa za su yi jerin gwano zuwa gidan bauta wa Jehobah da aka gama , za su sami salama da kwanciyar rai , za a kawar da tangarɗa masu girma da za su iya hana aikin Allah , za a cire mugunta , kuma mala’iku za su zama masu kula kuma su yi kāriya . 
 ( Zechariah 2 : 5 , 11 ; 3 : 10 ; 4 : 7 ; 5 : 6 - 11 ; 6 : 1 - 8 ) Yanzu kun fahimci abin da ya sa irin wannan tabbaci na taimako daga Allah ya sa masu biyayya suka gyara salon rayuwarsu kuma suka mai da hankali su kammala aikin da ya sa Allah ya ’ yantar da su . 
 Bisa ga alkawarin da Allah ya yi mana , me ya kamata mu tambayi kanmu ? 
 Hakanan ma , sanin cewa bauta ta gaskiya za ta yi nasara ya kamata ya motsa mu mu yi aiki kuma mu yi tunani sosai game da gidan bauta na Jehobah . 
 Ka tambayi kanka : ‘ Idan na gaskata cewa yanzu ne lokacin da za a yi aikin wa’azin bisharar Mulki da almajirantarwa , shin muradina da salon rayuwana sun yi daidai da tabbacina kuwa ? 
 Ina ba da isashen lokaci kuwa wajen nazarin Kalmar annabci na Allah , ina sa ya zama damuwa na , ina magana game da ita da ’ yan’uwa Kiristoci da kuma waɗanda na sadu da su ? ’ 
 Me zai faru a nan gaba , kamar yadda Zechariah sura 14 ta ambata ? 
 Zechariah ya yi maganar halaka Babila Babba , bayan haka kuma za a yi yaƙin Armageddon . 
 Ya ce : “ Za ya zama yini ɗaya , sananne ne ga Ubangiji ; ba dare ba rana ; amma da yamma za a yi haske . ” 
 Ranar Jehobah za ta yi duhu ga magabtansa a duniya ! 
 Amma za ta zama lokacin haske da tagomashi ga masu bauta wa Jehobah da aminci . 
 Zechariah ya sake kwatanta yadda kowace halitta za ta yi shelar tsarkakar Jehobah a sabuwar duniya . 
 Bauta ta gaskiya a haikali na ruhaniya na Allah za ta zama bauta kaɗai da ake yi a duniya . 
 ( Zechariah 14 : 7 , 16 - 19 ) Wannan tabbaci ne na gaske ! 
 Za mu ga cikar abin da aka annabta kuma mu ga yadda aka ƙunita ikon mallakar Jehobah . 
 Za ta zama rana ta musamman ga Jehobah ! 
 Albarka na Dindindin 
 19 , 20 . 
 Me ya sa kuke ganin cewa Zechariah 14 : 8 , 9 tana da ban ƙarfafa ? 
 Bayan wannan cikar ta ban mamaki , za a saka Shaiɗan da aljannunsa a yanayin rashin aiki . 
 ( Ru’ya ta Yohanna 20 : 1 - 3 , 7 ) Sa’an nan za a sami albarka a lokacin Sarautar Kristi ta Shekara Dubu . 
 Zechariah 14 : 8 , 9 ta ce : “ Za ya zama kuwa a ranan nan , ruwa mai - rai za ya fito Urushalima ; rabi zuwa teku na gabas , rabi kuma zuwa wajen teku na yamma ; ko da damana , ko da rani haka za ya yi . 
 Ubangiji za ya zama sarki bisa dukan duniya ; a cikin wannan rana Ubangiji ɗaya ne , sunansa kuma ɗaya ne . ” 
 “ Ruwan rai , ” ko kuma “ kogin ruwa na rai , ” na wakiltar tanadin da Jehobah ya yi don rai , da zai gudano daga mazaunin Mulkin Almasihu . 
 ( Ru’ya ta Yohanna 22 : 1 , 2 ) Taro mai girma cikin masu bauta wa Jehobah da suka tsira daga Armageddon za su amfana , za a sake su daga hukuncin mutuwa da Adamu ya jawo . 
 Har ma waɗanda suka mutu za su amfana ta wajen tashin matattu . 
 Wannan zai buɗe sabon sashe na sarautar Jehobah bisa dukan duniya . 
 A dukan faɗin duniya mutane za su fahimci cewa Jehobah ne Mamallakin Sararin Samaniya kuma shi kaɗai ne za a bauta wa . 
 Menene ya kamata ya zama ƙudurinmu ? 
 Domin dukan abubuwa da Haggai da Zechariah suka annabta da kuma waɗanda suka cika , muna da ƙarfafan dalili na ci gaba da yin aikin da Jehobah ya ce mu yi a farfajiya ta duniya a haikalinsa na ruhaniya . 
 Kafin lokacin da bauta ta gaskiya za ta kasance cikin kamiltaccen yanayi , bari dukanmu mu yi ƙoƙari mu sa al’amuran Mulki ta zama na farko . 
 Zechariah 8 : 9 ta aririce mu : “ Bari hannuwanku su yi ƙarfi , ku da ku ke jin cikin waɗannan kwanaki zantattukan nan daga bakin annabawa . ” 
 Ka Tuna ? 
 • Wane kwatanci ne a dā ya sa littattafan Haggai da Zechariah suka dace da zamaninmu ? 
 • Waɗanne darussa ne littafin Haggai da Zechariah suka koya mana game da abubuwan da suka fi muhimmanci ? 
 • Me ya sa yin la’akari da Haggai da Zechariah ya ba mu tabbaci na nan gaba ? 
 [ Hoto a shafi na 13 ] 
 Haggai da Zechariah sun ƙarfafa Yahudawa su yi aiki da zuciya ɗaya domin su sami albarka 
 [ Hotuna a shafi na 14 ] 
 Kana ‘ gudu saboda gidanka ’ ? 
 [ Hoto a shafi na 15 ] 
 Jehobah ya yi alkawari kuma ya cika 
 Makiyaya Waɗanda “ Gurbi Ne Ga Garken ” 
 “ Ku yi kiwon garken Allah wanda ke wurinku . . . , da yardan rai . . . , kuna nuna kanku gurbi ne ga garken . ” — 1 BITRUS 5 : 2 , 3 . 
 1 , 2 . ( a ) Wane gata ne Yesu ya ɗanka wa manzo Bitrus , me ya sa tabbacin Yesu ba kuskure ba ne ? 
 ( b ) Yaya Jehobah yake ji game da makiyaya da aka naɗa ? 
 KAFIN Fentakos na shekara ta 33 A.Z . , Bitrus da almajirai shida suna karya kumallo da Yesu ya shirya a bakin Tekun Galili . 
 Wannan ba lokaci ba ne na farko da Bitrus ya ga Yesu da aka ta da daga matattu , kuma babu shakka yana farin ciki cewa Yesu yana da rai . 
 Amma mai yiwuwa Bitrus ya damu . 
 Dalilin shi ne , ’ yan kwanaki da suka shige , ya yi musun sanin Yesu a fili . 
 ( Luka 22 : 55 - 60 ; 24 : 34 ; Yohanna 18 : 25 - 27 ; 21 : 1 - 14 ) Yesu ya tsauta wa Bitrus da ya tuba don rashin bangaskiyarsa ne ? 
 A’a . 
 Maimakon haka , Yesu ya ɗanka wa Bitrus gatar ciyar da kuma kiwon ‘ tumakinsa . ’ 
 ( Yohanna 21 : 15 - 17 ) Yadda labarin Littafi Mai Tsarki ya nuna game da tarihin ikilisiyar Kirista na ƙarni na farko , Yesu bai yi kuskure ba da ya amince da Bitrus . 
 Tare da sauran manzanni da dattawa a Urushalima , Bitrus ya yi kiwon ikilisiyar Kirista a lokacin gwaji mai tsanani da kuma samun ƙaruwa . — Ayukan Manzanni 1 : 15 - 26 ; 2 : 14 ; 15 : 6 - 9 . 
 A yau ta wurin Yesu Kristi , Jehobah ya naɗa mutane da suka cancanci su yi hidimar makiyaya na ruhaniya don su ja - goranci tumakinsa a miyagun zamani na tarihin ’ yan adam . 
 ( Afisawa 4 : 11 , 12 ; 2 Timothawus 3 : 1 ) Kuskure ne a tabbata da irin waɗannan mazaje ? 
 Salama na ’ yan’uwanci na Kirista a dukan duniya ya nuna cewa daidai ne a tabbata da su . 
 Hakika , waɗannan makiyaya suna kuskure , yadda Bitrus ya yi . 
 ( Galatiyawa 2 : 11 - 14 ; Yaƙub 3 : 2 ) Duk da haka , Jehobah ya amince cewa za su kula da tumaki da “ ya sayi da jinin [ Ɗansa ] . ” 
 ( Ayukan Manzanni 20 : 28 ) Jehobah yana ƙaunar waɗannan maza sosai , yana ɗaukansu da “ bangirma ninki biyu . ” — 1 Timothawus 5 : 17 . 
 Ta yaya makiyaya na ruhaniya suka kasance da halin son rai ? 
 Ta yaya makiyaya na ruhaniya suka kasance da halin son taimako , kuma suka zama misalai ga garken ? 
 Kamar Bitrus da wasu makiyaya na ƙarni na farko , dattawa suna dogara ga ruhu mai tsarki na Allah , wanda ke ba su ƙarfi da suke bukata domin su cika hakkinsu . 
 ( 2 Korinthiyawa 4 : 7 ) Ruhu mai tsarki na sa su nuna ’ yar ruhu kamar , ƙauna , farin ciki , salama , tsawon jimrewa , nasiha , nagarta , aminci , tawali’u , da kamewa . 
 ( Galatiyawa 5 : 22 , 23 ) Bari mu tattauna ainihin wurare da makiyaya za su nuna misali wajen nuna wannan ’ yar ruhu yayin da suke kiwon garken da Allah ya ce su kula da su . 
 Ku Ƙaunaci Garken da Kowace Tunkiya 
 4 , 5 . ( a ) Ta yaya Jehobah da Yesu suke nuna ƙauna ga garken ? 
 ( b ) A waɗanne hanyoyi ne makiyaya na ruhaniya suke nuna ƙauna ga garken ? 
 Ƙauna ce hali mafi muhimmanci da ruhun Allah yake sa mu kasance da shi . 
 Jehobah yana nuna ƙaunarsa ga dukan garken sa’ad da yake ba su abinci na ruhaniya a yalwace . 
 ( Ishaya 65 : 13 , 14 ; Matta 24 : 45 - 47 ) Amma ba abinci kawai yake ba su ba . 
 Yana ƙaunar kowace tunkiya . 
 ( 1 Bitrus 5 : 6 , 7 ) Yesu ma yana ƙaunar garken . 
 Ya ba da ransa dominsu , kuma ya san kowane da “ sunansa . ” — Yohanna 10 : 3 , 14 - 16 . 
 Makiyaya na ruhaniya suna koyi da Jehobah da Yesu . 
 Suna nuna ƙauna ga dukan garken Allah ta wajen mai da hankali ga ‘ koyar da ’ ikilisiya . 
 Jawabansu da ke bisa Littafi Mai Tsarki na taimako wajen ciyar da kuma kāre garken , kuma kowa na ganin aiki tuƙuru da suke yi . 
 ( 1 Timothawus 4 : 13 , 16 ) Ba a sanin lokacin da suke ba da wajen adana fayil na ikilisiya , rubuta wasiƙu , yin tsarin ayyuka da kuma kula da wasu abubuwa domin a tabbata cewa an yi taron ikilisiya da wasu ayyuka “ da hankali bisa ga ƙa’ida kuma . ” 
 ( 1 Korinthiyawa 14 : 40 ) Yawancin mutanen ikilisiya ba sa ganin lokacin da ake waɗannan ayyuka kuma wataƙila ba sa cika sanin amfanin . 
 Ayyuka ne da ake yi bisa ƙauna . — Galatiyawa 5 : 13 . 
 6 , 7 . ( a ) Wace hanya ɗaya ce makiyaya za su san tumakin sosai ? 
 ( b ) Me ya sa wani lokaci yake da kyau mu gaya wa dattijo yadda muke ji ? 
 Makiyaya na Kirista suna ƙoƙari su kula da kowane mutum cikin ikilisiya . 
 ( Filibbiyawa 2 : 4 ) Hanya ɗaya da makiyaya suke sanin kowane mutum sosai ita ce ta zuwan aikin wa’azi tare da su . 
 Sau da yawa Yesu yana aikin wa’azi da mabiyansa kuma ya yi amfani da wannan lokacin ya ƙarfafa su . 
 ( Luka 8 : 1 ) Wani makiyayi Kirista da ya ƙware ya ce : “ Na ga cewa hanya ɗaya mafi kyau da za a san ɗan’uwa ko ’ yar’uwa kuma a ƙarfafa su ita ce ta fita hidimar fage da shi ko da ita . ” 
 Idan kwanan nan ba ka da zarafin fita wa’azi da ɗaya cikin dattawa , ka yi shirin yin hakan nan da nan . 
 Ƙauna ta motsa Yesu ya yi farin ciki da kuma baƙin ciki tare da mabiyansa . 
 Alal misali , sa’ad da almajiransa 70 suka dawo daga aikin wa’azi suna farin ciki , Yesu “ ya yi murna . ” 
 ( Luka 10 : 17 - 21 ) Amma , sa’ad da ya ga yadda mutuwar Li’azaru ta shafi Maryamu da iyalinta da abokai , “ Yesu ya yi kuka . ” 
 ( Yohanna 11 : 33 - 35 ) Haka nan ma , makiyaya masu kula a yau suna damuwa da yadda tumakin suke ji . 
 Ƙauna na motsa su su “ yi farinzuciya tare da waɗanda ke farinzuciya ” kuma su “ yi kuka tare da masu - kuka . ” 
 ( Romawa 12 : 15 ) Idan kana farin ciki ko baƙin ciki a rayuwarka , ka gaya wa makiyaya na Kirista yadda kake ji . 
 Jin game da farin cikinka zai ƙarfafa su . 
 ( Romawa 1 : 11 , 12 ) Sanin gwajin da kake fuskanta zai taimake su su ƙarfafa ka . — 1 Tassalunikawa 1 : 6 ; 3 : 1 - 3 . 
 8 , 9 . ( a ) Ta yaya wani dattijo ya nuna ƙauna ga matarsa ? 
 ( b ) Yaya muhimmancin makiyayi ya nuna ƙauna ga iyalinsa ? 
 Ana ganin ƙaunar makiyayin ga garken a hanyar da yake bi da nasa iyalin . 
 ( 1 Timothawus 3 : 1 , 4 ) Idan yana da aure , yadda yake ƙauna da kuma daraja matarsa na kafa wa magidanta misali da za su yi koyi da shi . 
 ( Afisawa 5 : 25 ; 1 Bitrus 3 : 7 ) Ga abin da wata mata Kirista mai suna Linda ta faɗa . 
 Mijinta ya yi hidima na mai kula fiye da shekara 20 kafin ya mutu . 
 Ta ce : “ Koyaushe mijina na taƙurewa wajen kula da ikilisiya . 
 Amma ya sa na ji muna yi tare ne . 
 Sau da yawa yana furta godiya da yadda nake tallafa masa , kuma muna zama tare mu shaƙata lokacin da ba ya aiki . 
 Saboda haka , na ji ana ƙaunata kuma ba na jin haushi don lokacin da yake bayarwa wajen kula da ikilisiya . ” 
 Idan makiyayi Kirista yana da yara , yadda yake horonsu cikin ƙauna da kuma yaba musu a kai a kai na kafa wa wasu iyaye misali da za su bi . 
 ( Afisawa 6 : 4 ) Hakika , ƙauna da yake nuna wa iyalinsa na ba da tabbaci cewa yana aikata daidai da abin da aka ɗanka masa ta wajen naɗa shi da ruhu mai tsarki . — 1 Timothawus 3 : 4 , 5 . 
 Ku Ƙarfafa Farin Ciki da Kuma Salama ta Wajen Sadarwa 
 ( a ) Menene zai iya hana farin ciki da salama a cikin ikilisiya ? 
 ( b ) Wane batu ne yake son ya yi wa salama na ikilisiya na ƙarni na farko barazana , yaya aka warware wannan batun ? 
 Ruhu mai tsarki zai iya sa zuciyar kowane Kirista ta kasance da farin ciki da kuma salama , tsakanin rukunin dattawa , da kuma cikin ikilisiya . 
 Amma rashin sadarwa zai sa kada a kasance da farin ciki da salama . 
 Sulemanu na dā ya lura : “ Wurinda babu shawara , nufe nufe su kan warware . ” 
 ( Misalai 15 : 22 ) A wata sassa kuma , sadarwa da aka yi da ladabi na kawo farin ciki da salama . 
 Alal misali , sa’ad da batun kaciya yake son ya hana salama na ikilisiya na ƙarni na farko , hukumar mulki a Urushalima ta nemi ja - gorar ruhu mai tsarki . 
 Sun furta ra’ayinsu dabam dabam game da batun . 
 Bayan muhawwara mai kyau , suka tsai da shawara . 
 Sa’ad da suka gaya wa ikilisiyoyin shawararsu , ’ yan’uwan suka “ yi murna saboda wannan gargaɗi . ” 
 ( Ayukan Manzanni 15 : 6 - 23 , 25 , 31 ; 16 : 4 , 5 ) Aka ƙarfafa farin ciki da salama . 
 Ta yaya dattawa za su ƙarfafa farin ciki da salama cikin ikilisiya ? 
 Hakanan ma a yau , makiyaya suna ƙarfafa farin ciki da salama ta wajen sadarwa da waɗanda suke cikin ikilisiya da kyau . 
 Sa’ad da matsaloli suke son su hana ikilisiya ta kasance da salama , suna taruwa kuma su faɗi ra’ayoyinsu . 
 Suna sauraron kalaman ’ yan’uwansu makiyaya cikin ladabi . 
 ( Misalai 13 : 10 ; 18 : 13 ) Bayan sun yi addu’a don ruhu mai tsarki , suna tsai da shawararsu bisa ƙa’idodin Littafi Mai Tsarki da kuma ja - gora da “ bawan nan mai - aminci , mai - hikima ” ya ba da cikin littattafansa . 
 ( Matta 24 : 45 - 47 ; 1 Korinthiyawa 4 : 6 ) Muddin rukunin dattawan sun tsai da shawara bisa Nassi , kowane dattijo yana bin ja - gorar ruhu mai tsarki ta wajen tallafa wa wannan shawara ko idan yawanci ba su yarda da ra’ayinsa ba . 
 Irin wannan halin filako na kawo farin ciki da salama kuma yana kafa wa tumakin misali mai kyau a yadda za su bi Allah . 
 ( Mikah 6 : 8 ) Kana haɗa kai kuwa da shawarwari da ke bisa Littafi Mai Tsarki da makiyaya suka tsai da a cikin ikilisiya ? 
 Ku Kasance Masu Tsawon Jimrewa da Kuma Alheri 
 Me ya sa Yesu yake bukatar ya kasance da tsawon jimrewa ya kuma yi alheri a sha’aninsa da manzannin ? 
 Yesu ya kasance da tsawon jimrewa a sha’aninsa da manzanninsa , ya kuma yi musu alheri , duk da kasawarsu a kai a kai . 
 Alal misali , a kai a kai Yesu ya yi ƙoƙari ya nanata musu abin da ya sa suke bukatar su kasance da tawali’u . 
 ( Matta 18 : 1 - 4 ; 20 : 25 - 27 ) Duk da haka , a daren Yesu na ƙarshe a duniya , bayan ya koya musu darasi na tawali’u ta wajen wanke ƙafafunsu “ sai musu ya tashi tsakaninsu a kan kowanene babbansu . ” 
 ( Luka 22 : 24 ; Yohanna 13 : 1 - 5 ) Yesu ya tsauta wa manzannin ne ? 
 A’a , ya sa su yi tunani ne , yana cewa : “ Wa ya fi girma ? 
 Wanda ya zauna cin abinci , ko kuwa mai hidimar ? 
 Ashe , ba wanda ya zauna cin abincin ba ne ? 
 Ga shi kuwa , ina cikinku kamar mai hidima . ” 
 ( Luka 22 : 27 ) Daga baya tsawon jimrewa na Yesu da kuma alherinsa tare da misalinsa mai kyau ya motsa zukatan manzannin . 
 13 , 14 . 
 Wane lokaci ne musamman makiyaya za su yi kirki ? 
 Hakanan ma , makiyayi na ruhaniya yana iya yi wa mutum gargaɗi a kai a kai game da wata kasawa . 
 Makiyayin na iya yin fushi da mutumin . 
 Amma , idan ya tuna da nasa kasawa sa’ad da yake “ tsawata wa malalata ” zai iya kasance da tsawon jimrewa ya kuma yi wa ɗan’uwansa kirki.Ta yin hakan yana koyi da Yesu da Jehobah waɗanda suka nuna waɗannan halaye ga dukan Kiristoci har da makiyaya . — 1 Tassalunikawa 5 : 14 ; Yaƙub 2 : 13 . 
 Wani lokaci , makiyaya suna iya yi wa wanda ya yi zunubi mai tsanani gargaɗi sosai . 
 Idan bai tuba ba , dole ne makiyayan su cire mai kuskuren daga cikin ikilisiya . 
 ( 1 Korinthiyawa 5 : 11 - 13 ) Duk da haka , yadda za su bi da mutumin zai nuna cewa sun tsane zunubin , ba mutumin ba . 
 ( Yahuda 23 ) Idan makiyaya suka kasance da halin kirki zai yi wa ɗan’uwa da ya bijire sauƙi ya dawo garken daga baya . — Luka 15 : 11 - 24 . 
 Bangaskiya ce Ke Motsa Ayyuka Masu Kyau 
 Wace hanya ɗaya ce makiyaya suke yin koyi da nagartan Jehobah , kuma menene ke motsa su su yi hakan ? 
 “ Ubangiji mai - alheri ne ga dukan mutane ” har da waɗanda ba sa godiya ga abin da yake musu . 
 ( Zabura 145 : 9 ; Matta 5 : 45 ) An fi ganin alherin Jehobah a yadda ya aika mutanensa su yi wa’azin “ bishara kuwa ta mulki . ” 
 ( Matta 24 : 14 ) Makiyaya suna nuna alherin Allah ta wajen yin ja - gora a wannan aikin wa’azi . 
 Menene ke motsa su su yi aiki tuƙuru ? 
 Bangaskiya mai ƙarfi ga Jehobah da kuma alkawuransa . — Romawa 10 : 10 , 13 , 14 . 
 Ta yaya makiyaya “ suke aika nagarta zuwa ga dukan mutane ? ” 
 Ban da “ aika nagarta zuwa ga dukan mutane ” ta wurin wa’azi , makiyaya suna da hakkin aika nagarta musamman ga “ waɗanda suke iyalin imani . ” 
 ( Galatiyawa 6 : 10 ) Hanya ɗaya da suke yin haka ita ce ta yin ziyara mai ƙarfafawa . 
 Wani dattijo ya ce , “ ina jin daɗin ziyarar kiwo , yana ba ni zarafin yaba wa ’ yan’uwa don ƙoƙarce - ƙoƙarcensu kuma na taimake su su san cewa ana daraja aikinsu tuƙuru . ” 
 Wani lokaci , makiyaya na iya faɗan hanyoyi da mutum zai iya kyautata hidimarsa ga Jehobah . 
 Ta yin haka , makiyaya masu hikima suna yin koyi da manzo Bulus . 
 Ka yi la’akari da yadda ya yi wa ’ yan’uwa a Tassalunika magana : “ Muna kuwa amincewa ga Ubangiji a kanku , kuna yin abin da mu ke umurtanku , za ku yi kuma . ” 
 ( 2 Tassalunikawa 3 : 4 ) Irin wannan furci na tabbaci na motsa nufi mai kyau na tumakin kuma ya kasance da sauƙi su “ yi biyayya da waɗanda ke shugabannan [ s ] u . ” 
 ( Ibraniyawa 13 : 17 ) Idan an yi maka ziyara mai ƙarfafawa , ka yi godiya don irin wannan ziyara . 
 Tawali’u na Bukatar Kamewa 
 Wane darasi ne Bitrus ya koya daga Yesu ? 
 Yesu mai tawali’u ne , har lokacin da aka ba shi haushi . 
 ( Matta 11 : 29 ) Sa’ad da aka ci amanarsa kuma aka kama shi , Yesu ya nuna tawali’u da kuma kamewa sosai . 
 Bitrus mai aikata abu bisa motsin rai ya jawo takobi kuma ya rama . 
 Amma Yesu ya tuna masa : “ [ Kana ] tsammani ba ni da iko in roƙi Ubana , ko yanzu ma shi aiko mini rundunan mala’iku ya fi goma sha biyu ? ” 
 ( Matta 26 : 51 - 53 ; Yohanna 18 : 10 ) Bitrus ya koyi darasi mai kyau lokacin kuma daga baya ya tuna wa Kiristoci : “ Kristi kuma ya sha azaba dominku , yana bar maku gurbi , domin ku bi sawunsa , . . . sa’anda aka zage shi , ba ya mayarda zagi ba ; sa’anda ya sha azaba , ba ya yi kashedi ba . ” — 1 Bitrus 2 : 21 - 23 . 
 18 , 19 . ( a ) A wane yanayi ne musamman ya kamata makiyaya su nuna tawali’u da kamewa ? 
 ( b ) Waɗanne tambayoyi ne za mu tattauna a gaba ? 
 Hakan nan ma , idan makiyaya suna so su yi nasara , dole ne su kasance masu tawali’u ko idan an bi da su yadda bai dace ba . 
 Alal misali , wasu da suke ƙoƙari su taimaka musu a cikin ikilisiya ba za su aikata yadda ya dace ba . 
 Idan mutum da yake bukatar taimako ya raunana ko kuma yana ciwo a ruhaniya , zai iya “ magana da garaje kamar sussukan takobi ” idan aka yi masa gargaɗi . 
 ( Misalai 12 : 18 ) Amma kamar Yesu , makiyaya ba sa rama baƙar magana ko kuma su yi ayyuka na ramako . 
 Maimakon haka , suna kame kansu kuma su nuna juyayi , wanda zai iya zama albarka ga wanda yake bukatar taimako . 
 ( 1 Bitrus 3 : 8 , 9 ) Kana koyo daga misalin dattawa kuma ka nuna tawali’u da kamewa sa’ad da aka yi maka gargaɗi ? 
 Babu shakka , Jehobah da Yesu suna godiya ga aiki tuƙuru da makiyaya dubbai da suke kula da garke a dukan duniya suke yi da son rai . 
 Jehobah da Ɗansa suna kuma ƙaunar bayi masu hidima dubbai waɗanda suke tallafa wa dattawa wajen “ yi wa tsarkaka hidima . ” 
 ( Ibraniyawa 6 : 10 ) To , me ya sa wasu ’ yan’uwa maza da suka yi baftisma suke jinkirin burin “ aiki mai kyau ” ? 
 ( 1 Timothawus 3 : 1 ) Kuma yaya Jehobah yake koyar da waɗanda ya naɗa makiyaya ? 
 Za mu bincika waɗannan tambayoyin a talifi na gaba . 
 Ka Tuna ? 
 • A waɗanne hanyoyi ne makiyaya suke nuna ƙauna ga garken ? 
 • Ta yaya duka a cikin ikilisiya za su ɗaukaka farin ciki da salama ? 
 • Me ya sa makiyaya suke kame kansu kuma su yi kirki sa’ad da suke ba da gargaɗi ? 
 • Ta yaya dattawa suke nuna nagarta da kuma bangaskiya ? 
 [ Hoto a shafi na 18 ] 
 Ƙauna ce ke motsa dattawa su yi wa ikilisiya hidima 
 [ Hotuna a shafi na 18 ] 
 Suna kasancewa tare da iyalansu a wajen nishaɗi . . . 
 . da kuma hidima 
 [ Hoto a shafi na 20 ] 
 Sadarwa da kyau tsakanin dattawa na kawo farin ciki da salama a cikin ikilisiya 
 Jehobah Yana Koyar Da Makiyaya Don Garkensa 
 “ Ubangiji yana bada hikima : daga cikin bakinsa ilimi da fahimi su ke fitowa . ” — MISALAI 2 : 6 . 
 1 , 2 . 
 Me ya sa maza da suka yi baftisma suke biɗan ƙarin hakki a cikin ikilisiya ? 
 “ NA YI farin ciki sosai sa’ad da aka naɗa ni dattijo , ” in ji Nick wanda yake hidima na dattijo shekara bakwai yanzu . 
 “ Na ɗauki wannan gatar zarafi ne na faɗaɗa hidimata ga Jehobah . 
 Ina jin kamar yana bi na bashin godiya don dukan abin da ya yi mini . 
 Ina son in taimaki waɗanda suke cikin ikilisiya iyaka yadda ya yiwu , na taimake su yadda wasu dattawa suka taimake ni . ” 
 Amma , ko da yana farin ciki yana da wasu damuwa . 
 Nick ya ci gaba , “ tun da yake na kusan shekaru 30 lokacin da aka naɗa ni , na damu cewa ba ni da iyawa da ake bukata , wato fahimi da hikima na kiwon ikilisiya da kyau . ” 
 Waɗanda Jehobah ya naɗa su kula da garkensa suna da dalilai da yawa na yin farin ciki . 
 Manzo Bulus ya tuna wa dattawa na Afisa dalili ɗaya na farin ciki sa’ad da ya yi ƙaulin maganar Yesu , ya ce : “ Bayarwa ta fi karɓa albarka . ” 
 ( Ayukan Manzanni 20 : 35 ) Hidima na bawa mai hidima ko kuma dattijo na ba wa maza da suka yi baftisma ƙarin hanyoyi na yi wa Jehobah da ikilisiyar kyauta . 
 Alal misali , bayi masu hidima , suna aiki tare da dattawa . 
 Waɗannan bayin suna kula da ayyuka da yawa masu cin lokaci amma kuma suna da muhimmanci . 
 Ƙauna ga Allah da maƙwabci ne yake motsa irin waɗannan ’ yan’uwan su yi hidima mai daraja . — Markus 12 : 30 , 31 . 
 Me ya sa wasu suke jinkirin biɗan gata a cikin ikilisiya ? 
 Namiji da yake jinkirin biɗan gatan zama bawa da kuma dattijo domin yana jin bai cancanta ba fa ? 
 Kamar Nick , zai damu cewa ba shi da iyawa da ake bukata don makiyayi da ya ƙware . 
 Kana cikin ’ yan’uwa maza da suka yi baftisma da suke jin hakan ? 
 Irin wannan damuwa daidai ne . 
 Jehobah zai riƙe makiyaya da alhaki don yadda suka bi da garken . 
 Yesu ya ce : “ Dukan wanda an ba shi dayawa , za a nemi dayawa a gareshi : wanda kuwa an sanya masa dayawa a hannu , a wurinsa za a fi biɗa . ” — Luka 12 : 48 . 
 Ta yaya Jehobah yake taimakon waɗanda ya naɗa su kula da tumakinsa ? 
 Jehobah yana bukatar waɗanda ya naɗa bayi ko dattawa su cika hakkinsu ban da taimako ne ? 
 Maimakon haka , yana ba da taimako da ke sa su jimre kuma su yi nasara . 
 Kamar yadda aka tattauna a darasi da ya shige , Jehobah yana ba su ruhunsa mai tsarki , ’ yar ruhun na taimakonsu su kula da tumakin da kyau . 
 ( Ayukan Manzanni 20 : 28 ; Galatiyawa 5 : 22 , 23 ) Ƙari ga haka , Jehobah na ba su hikima , sani , da kuma fahimi . 
 ( Misalai 2 : 6 ) Yaya yake yin hakan ? 
 Bari mu tattauna hanyoyi uku da Jehobah yake koyar da mutane da ya naɗa su kula da tumakinsa . 
 Ƙwararrun Makiyaya Ne Suka Koyar da Su 
 Me ya sa Bitrus da Yohanna suka zama makiyaya da suka ƙware ? 
 Sa’ad da manzanni Bitrus da Yohanna suka tsaya a gaban Majalisa , alƙalan kotun masu hikima na duniya suna ɗaukan mutanen cewa su “ marasa - karatu ne , talakawa . ” 
 Suna iya karatu da rubutu , amma ba su sami koyarwa na zama malaman Nassosi ba . 
 Duk da haka , Bitrus da Yohanna da wasu almajirai sun zama malamai da suka ƙware , sun motsa mutane da yawa da suka saurare su su zama masu bi . 
 Ta yaya waɗannan talakawa suka zama sanannun malamai ? 
 Bayan sun saurari Bitrus da Yohanna , kotun “ suka ɗauki zobe a kansu dā suna tare da Yesu . ” 
 ( Ayukan Manzanni 4 : 1 - 4 , 13 ) Hakika , ruhu mai tsarki na tare da su . 
 ( Ayukan Manzanni 1 : 8 ) Amma a bayane yake har ga waɗannan alƙalai marasa fahimi na ruhaniya cewa Yesu ne ya koyar da waɗannan mutane . 
 Sa’ad da yake tare da su a duniya , Yesu ya koya wa manzannin yadda za su tara mutane masu kama da tumaki da kuma yadda za su yi kiwonsu muddin sun shigo cikin garken . — Matta 11 : 29 ; 20 : 24 - 28 ; 1 Bitrus 5 : 4 . 
 Wane misali ne Yesu da Bulus suka kafa wajen koyar da wasu ? 
 Bayan tashin Yesu daga matattu , ya ci gaba da koyar da waɗanda ya naɗa makiyaya . 
 ( Ru’ya ta Yohanna 1 : 1 ; 2 : 1 – 3 : 22 ) Alal misali , shi da kansa ne ya zaɓi Bulus kuma ya lura da yadda ake koyar da shi . 
 ( Ayukan Manzanni 22 : 6 - 10 ) Bulus ya ɗauki wannan koyarwa da tamani kuma ya koya wa sauran dattawan abin da ya koya . 
 ( Ayukan Manzanni 20 : 17 - 35 ) Alal misali , ya ba da lokaci da kuzari sosai wajen koyar da Timothawus ya zama “ ma’aikaci ” wanda “ babu dalilin kunya gareshi , ” a hidimar Allah . 
 ( 2 Timothawus 2 : 15 ) Waɗannan mutanen biyu sun ƙulla abuta na kud da kud . 
 Bulus ya rubuta game da Timothawus : “ Kamar da ɗa ya ke bauta ma uba , haka ya yi bauta tare da ni zuwa yaɗuwar bishara . ” 
 ( Filibbiyawa 2 : 22 ) Bulus bai nemi ya sa Timothawus ko wani ya zama nasa almajirin ba . 
 Maimakon haka , ya ƙarfafa ’ yan’uwa masu bi su zama ‘ masu - koyi da shi , kamar yadda shi kuma na Kristi ne . ’ — 1 Korinthiyawa 11 : 1 . 
 7 , 8 . ( a ) Wane labari ne ya nuna amfanin da ake samu sa’ad da dattawa suka yi koyi da Yesu da Bulus ? 
 ( b ) Yaushe ne ya kamata dattawa su soma koya wa waɗanda za su zama bayi masu hidima da dattawa ? 
 Ta yin koyi da Yesu da Bulus , makiyaya da suka manyanta suna koyar da ’ yan’uwa maza da suka yi baftisma kuma suna samun sakamako mai kyau . 
 Ga labarin Chad . 
 An yi renonsa cikin iyali mai bin addini dabam dabam amma kwanan baya an naɗa shi dattijo . 
 Ya ce : “ Shekaru da yawa , dattawa da yawa da sun ƙware sun taimake ni na sami cin gaba a ruhaniya . 
 Domin babana ba mai bi ba ne , waɗannan dattawa sun kula da ni musamman , suka zama kamar baba na ruhaniya a wajena . 
 Sun ba da lokaci su koyar da ni a hidima , kuma bayan haka , wani dattijo musamman ya koya mini yadda ake kula da ayyuka ta ikilisiya . ” 
 Yadda labarin Chad ya nuna , makiyaya masu fahimi suna soma koya wa waɗanda za su zama bayi masu hidima da dattawa nan gaba da daɗewa kafin su cancanci samun irin wannan gatan . 
 Me ya sa ? 
 Domin Littafi Mai Tsarki ya ba da umurni cewa bayi masu hidima da dattawa su kasance da mizanan ɗabi’a da na ruhaniya mai girma kafin a naɗa su . 
 Dole ne a “ fara gwada su . ” — 1 Timothawus 3 : 1 - 10 . 
 Wane hakki ne makiyaya da suka manyanta suke da shi , kuma me ya sa ? 
 Idan za a gwada ’ yan’uwa maza , yana da kyau a fara koyar da su . 
 Alal misali : Idan aka gaya wa ɗalibi ya yi jarabawa mai wuya da malaman ba su koya masa ba , ɗalibin zai ci jarabawar ne ? 
 Hakika , ba zai ci ba . 
 Saboda haka , ana bukatar koyarwa . 
 Amma malamai masu koyarwa da kyau suna taimakon ɗaliban su ci jarabawa kuma su yi amfani da ilimin da suka samu . 
 Hakanan ma , dattawa masu ƙwazo suna taimakon ’ yan’uwa maza da suka yi baftisma su koyi halaye da ake bukata daga namiji da aka naɗa ta wajen yi musu ainihin koyarwa da ya dace . 
 Suna yin haka ba don kawai suna son a naɗa waɗannan ’ yan’uwan ba amma don su taimake su su iya kula da garken da kyau . 
 ( 2 Timothawus 2 : 2 ) Hakika , ’ yan’uwa maza da suka yi baftisma za su yi iya ƙoƙarinsu kuma su yi aiki tuƙuru su cika abubuwa da ake bukata daga bawa ko dattijo . 
 ( Titus 1 : 5 - 9 ) Duk da haka , ta wajen koyar da waɗanda suke biɗan aikin ikilisiya da yardan rai , dattawa da suka kware za su taimake su su sami ci gaba da sauri . 
 10 , 11 . 
 Ta yaya makiyaya za su koya wa wasu don samun ƙarin gata ? 
 Musamman , ta yaya makiyaya da suka ƙware za su koya wa wasu su kula da ayyukan ikilisiya ? 
 Na farko , ya kamata makiyaya su san ’ yan’uwa da suke cikin ikilisiya , suna zuwan hidimar fage a kai a kai tare da su kuma su taimake su su kyautata iyawarsu wajen “ rarrabe kalmar gaskiya sosai . ” 
 ( 2 Timothawus 2 : 15 ) Makiyaya da suka manyanta za su tattauna farin cikin da ake samu daga yi wa wasu hidima da waɗannan ’ yan’uwan da kuma gamsuwa da su kansu za su samu wajen kafa da kuma cim ma burinsu na ruhaniya . 
 Za su kuma ba da ainihin shawarwari a kan yadda ɗan’uwa zai kyautata zama ‘ gurbi ga garken . ’ — 1 Bitrus 5 : 3 , 5 . 
 Muddin aka naɗa ɗan’uwa bawa mai hidima , makiyaya masu hikima za su ci gaba da koyar da shi . 
 Ɗan’uwa Bruce , da ya yi hidima na dattijo shekaru da yawa ya ce : “ Ina zama da wanda aka naɗa bawa mai hidima kuma na maimaita umurni na amintaccen bawan nan mai hikima da shi . 
 Muna kuma karanta kowace farilla game da aikinsa , kuma ina aiki tare da shi har sai ya saba da ayyukansa . ” 
 Yayin da bawa ya ƙware , za a iya koya masa aikin ziyarar kiwo . 
 Bruce ya ci gaba : “ Sa’ad da na fita ziyara da bawa mai hidima , ina taimakonsa ya zaɓi ainihin nassosi da zai ƙarfafa kuma ya motsa mutumin ko iyalin da za mu kai wa ziyara . 
 Koyan yadda ake amfani da Nassosi da zai motsa zuciya yana da muhimmanci idan bawa zai zama makiyayi da ya ƙware . ” — Ibraniyawa 4 : 12 ; 5 : 14 . 
 Ta yaya makiyaya da suka ƙware suke koyar da sababbin dattawa ? 
 Sababbin makiyaya suna amfana sosai daga ƙarin koyarwa . 
 Nick , da aka ambata da farko ya ce : “ Koyarwa da na samu daga dattawa biyu musamman yana da ban taimako . 
 Waɗannan ’ yan’uwan sun san yadda ya kamata a bi da wasu matsaloli . 
 Koyaushe suna sauraro na cikin haƙuri kuma su yi la’akari da ra’ayina sosai , ko idan ba su yarda da shi ba . 
 Na koyi abubuwa da yawa ta wajen lura da yadda suke bi da ’ yan’uwa a cikin ikilisiya da tawali’u kuma cikin ladabi . 
 Waɗannan dattawan sun nanata mini bukatar yin amfani da Littafi Mai Tsarki da kyau sa’ad da nake magance matsaloli ko kuma sa’ad da nake ƙarfafa mutum . ” 
 Kalmar Allah Ce ta Koyar da Su 
 ( a ) Menene ɗan’uwa yake bukata domin ya zama makiyayi da ya ƙware ? 
 ( b ) Me ya sa Yesu ya ce : “ Abin da ni ke koyarwa ba nawa ba ne ” ? 
 Hakika , Kalmar Allah , Littafi Mai Tsarki na ɗauke da dokoki , ƙa’idodi , da misalai da makiyayi yake bukata domin ya “ zama kamili , shiryayye sarai domin kowane managarcin aiki . ” 
 ( 2 Timothawus 3 : 16 , 17 ) Mai yiwuwa ɗan’uwa ya je makaranta sosai , amma iliminsa na Nassosi da kuma yadda yake amfani da shi ne yake sa ya zama makiyayi da ya ƙware . 
 Ka yi la’akari da misalin Yesu . 
 Ya fi kowa ilimi , da fahimi , shi ne kuma makiyayi na ruhaniya da ya fi hikima da ya taɓa rayuwa a duniya ; duk da haka bai dogara ga nasa fahimi ba sa’ad da yake koya wa tumakin Jehobah . 
 Ya ce : “ Abin da ni ke koyarwa ba nawa ba ne , amma nasa ne wanda ya aiko ni . ” 
 Me ya sa Yesu ya yabi Ubansa na samaniya ? 
 Ya yi bayani : “ Wanda ya ke yin magana domin kansa , darajar kansa ya ke nema . ” — Yohanna 7 : 16 , 18 . 
 Ta yaya makiyaya suke guje wa neman nasu daraja ? 
 Makiyaya masu aminci suna kauce wa neman nasu daraja . 
 Suna ba da gargaɗi da ƙarfafa bisa Kalmar Allah ba nasu hikima ba . 
 Sun fahimci cewa aikin makiyayi shi ne ya taimaka wa tumaki su san “ nufin Kristi , ” ba nufin dattawa ba . 
 ( 1 Korinthiyawa 2 : 14 - 16 ) Alal misali , idan dattijo da yake taimakon ma’aurata su magance matsaloli na aure ya ba da shawararsa bisa abin da ya sani maimakon bisa ƙa’idodi na Littafi Mai Tsarki da kuma bayani da “ bawan nan mai - aminci , mai - hikima ” ya wallafa kuma fa ? 
 ( Matta 24 : 45 ) Mai yiwuwa ya ba da shawararsa bisa al’adu domin ba shi da cikakken sani game da batun . 
 Hakika , wasu al’adu suna da kyau , kuma wataƙila dattijon ya fahimci rayuwa . 
 Amma tumakin za su fi amfana sa’ad da makiyaya suka ƙarfafa su su saurari muryar Yesu da kuma maganar Jehobah maimakon ra’ayin mutane ko kuma ƙa’idodin al’adu . — Zabura 12 : 6 ; Misalai 3 : 5 , 6 . 
 “ Bawan Nan Mai - Aminci , Mai - Hikima ” ya Koyar da Su 
 Wane aiki ne Yesu ya ba “ bawan nan mai - aminci , mai - hikima , ” kuma wane dalili ne ya sa rukunin suke yin nasara ? 
 Makiyaya kamar manzanni Bitrus , Yohanna , da Bulus suna cikin rukunin da Yesu ya kwatanta da “ bawan nan mai - aminci , mai - hikima . ” 
 Wannan ajin bawa ya ƙunshi ’ yan’uwan Yesu a duniya da aka shafa da ruhu , waɗanda suke da begen sarauta da Kristi a sama . 
 ( Ru’ya ta Yohanna 5 : 9 , 10 ) A wannan kwanaki na ƙarshe , adadin ’ yan’uwan Kristi da suke a duniya sun ragu sosai . 
 Amma yanzu , an fi faɗaɗa aikin wa’azin bishara na Mulki da Yesu ya ce su yi kafin ƙarshen ya zo . 
 Duk da haka , ajin bawan nan sun yi nasara sosai ! 
 Me ya sa ? 
 Domin sun koyar da “ waɗansu tumaki ” su taimake su a aikin wa’azi da kuma koyarwa . 
 ( Yohanna 10 : 16 ; Matta 24 : 14 ; 25 : 40 ) A yau , wannan rukunin na masu aminci ne suke yawancin aikin . 
 Ta yaya ajin bawa ke koyar da maza da aka naɗa ? 
 Ta yaya ajin bawa suke wannan koyarwa ? 
 A ƙarni na farko , an ba wakilan ajin bawan izini su koyar su kuma naɗa masu kula a cikin ikilisiyoyi , su kuma za su koyar da tumakin . 
 ( 1 Korinthiyawa 4 : 17 ) Hakan yake a yau . 
 Hukumar Mulki , wato , ƙaramin rukunin dattawa shafaffu da suke wakiltan ajin bawa sun ba wakilansu iko su koyar kuma su naɗa bayi da dattawa a dubban ikilisiyoyin da ke duniya . 
 Ƙari ga haka , Hukumar Mulki tana shirya makarantu don a koyar da Kwamitin Reshe , masu kula masu ziyara , dattawa , da kuma bayi masu hidima a yadda za su fi kula da tumakin . 
 Ana ba da ƙarin ja - gora ta wurin wasiƙu , ta talifai da ake bugawa a cikin Hasumiyar Tsaro , da kuma wasu littattafai , kamar littafin nan Organized to Do Jehovah’s Will . 
 * 
 ( a ) Ta yaya Yesu ya nuna ya amince da ajin bawa ? 
 ( b ) Ta yaya makiyaya na ruhaniya suka nuna cewa sun amince da ajin bawa ? 
 Yesu ya amince da ajin bawan sosai da ya sanya su su kula da “ dukan abin da ya ke da shi ” wato , dukan abubuwansa na ruhaniya a duniya . 
 ( Matta 24 : 47 ) Makiyaya da aka naɗa suna nuna cewa su ma sun amince da ajin bawan ta yin amfani da ja - gora da suka samu daga Hukumar Mulki . 
 Hakika , sa’ad da makiyaya suka koyar da wasu , suka ƙyale Kalmar Allah ta koyar da su , kuma suka yi amfani da koyarwa da ajin bawa ya yi tanadinsa , suna ɗaukaka haɗin kai tsakanin garken . 
 Muna godiya cewa Jehobah ya koyar da maza da suke kula da waɗanda suke cikin ikilisiyar Kirista sosai ! 
 [ Hasiya ] 
 Shaidun Jehobah ne suka wallafa 
 Ta Yaya Za Ka Amsa ? 
 • Ta yaya makiyaya na ruhaniya da suka manyanta suke koyar da wasu ? 
 • Me ya sa makiyaya ba sa koyarwa bisa nasu ra’ayin ? 
 • Ta yaya makiyaya suke nuna sun amince da ajin bawa , kuma me ya sa ? 
 [ Hoto a shafi na 25 ] 
 Dattawa suna koyar da matasa maza cikin ikilisiya 
 [ Hoto a shafi na 26 ] 
 “ Bawan nan mai - aminci , mai - hikima ” na tanadin koyarwa da yawa don dattawa 
 Ka Yi Wa Sarki Kristi Hidima Da Aminci 
 “ Aka ba shi sarauta da daraja , da mulki , domin dukan al’ummai , da dangogi , da harsuna su bauta masa . ” — DANIEL 7 : 14 . 
 1 , 2 . 
 Ta yaya muka sani cewa Kristi bai samu cikakken ikon sarautar Mulki ba a shekara ta 33 A.Z . ? 
 WANE sarki ne zai ba talakawansa ransa kuma ya sake rayuwa ya zama sarki ? 
 Wane sarki ne zai yi rayuwa a duniya , domin ya sa talakawansa su dogara gare shi kuma su amince da shi , sa’annan ya yi sarauta daga sama ? 
 Yesu Kristi ne kaɗai zai iya yin haka har ma fiye da haka . 
 ( Luka 1 : 32 , 33 ) A Fentakos na shekara ta 33 A.Z . , bayan mutuwar Kristi da tashinsa daga matattu , da kuma sa’ad da ya hau sama , Allah “ ya sanya shi kuma shi zama kai a bisa abu duka ga ikilisiya . ” 
 ( Afisawa 1 : 20 - 22 ; Ayukan Manzanni 2 : 32 - 36 ) Kristi ya soma sarauta amma ba gabaki ɗaya ba . 
 Kiristoci da aka shafa da ruhu ne talakawansa na farko , suna cikin Isra’ila ta ruhaniya , wato , ‘ Isra’ila na Allah . ’ — Galatiyawa 6 : 16 ; Kolossiyawa 1 : 13 . 
 Kusan shekara 30 bayan Fentakos na shekara ta 33 A.Z . , manzo Bulus ya tabbatar cewa Kristi bai soma cikakkiyar sarauta ta Mulki ba , amma “ ya zauna ga hannun dama na Allah ; daga nan gaba yana tsumayi har an mayarda maƙiyansa matashin sawayensa . ” 
 ( Ibraniyawa 10 : 12 , 13 ) Kusan ƙarshen ƙarni na farko A.Z . , manzo Yohanna tsoho ya ga Jehobah Mamallakin Dukan Halitta a cikin wahayi yana naɗa Yesu Kristi Sarki na sabon Mulkin samaniya da aka kafa . 
 ( Ru’ya ta Yohanna 11 : 15 ; 12 : 1 - 5 ) Za mu iya maimaita tabbacin da ya nuna cewa Kristi ya soma sarauta na Sarki Almasihu a sama a shekara ta 1914 . 
 * 
 ( a ) An soma bisharar Mulki da wane sabon fasali tun shekara ta 1914 ? 
 ( b ) Waɗanne tambayoyi ne za mu yi wa kanmu ? 
 Hakika , tun shekara ta 1914 an soma bisharar Mulki da sabon fasali mai ban mamaki . 
 Kristi yana sarauta , shi ne Sarki na Mulkin samaniya na Allah , amma a ‘ tsakiyar maƙiyansa . ’ 
 ( Zabura 110 : 1 , 2 ; Matta 24 : 14 ; Ru’ya ta Yohanna 12 : 7 - 12 ) Ƙari ga haka , a dukan duniya talakawansa masu aminci suna bin ikonsa ta wurin sa hannu a tsarin ilimantarwa na Littafi Mai Tsarki da babu kamarsa a tarihin ’ yan adam da ake yi a dukan duniya . 
 ( Daniel 7 : 13 , 14 ; Matta 28 : 18 ) Kiristoci da aka shafa da ruhu , “ ya’yan mulki ke nan , ” suna hidima na “ manzanni . . . madadin Kristi . ” 
 Taron “ waɗansu tumaki ” na Kristi da suke aikin wakilan Mulkin Allah suna tallafa musu cikin aminci . 
 ( Matta 13 : 38 ; 2 Korinthiyawa 5 : 20 ; Yohanna 10 : 16 ) Duk da haka , ya kamata kowanenmu ɗaɗɗaya ya bincika ko ya amince da ikon Kristi da gaske . 
 Muna da aminci a gare shi kuwa ? 
 Ta yaya za mu kasance da aminci ga Sarkin da ke sarauta a sama ? 
 Bari mu fara tattauna dalilan da ya sa za mu kasance da aminci ga Kristi . 
 Sarki da Ke Sa a Kasance da Aminci 
 Menene Yesu ya cim ma da yake shi Sarki ne da aka naɗa a lokacin hidimarsa na duniya ? 
 Muna kasancewa da aminci ga Kristi don mu nuna godiya ga abin da ya yi da kuma halayensa na musamman . 
 ( 1 Bitrus 1 : 8 ) Sa’ad da yake duniya , Yesu da aka naɗa Sarki ya nuna kaɗan cikin abubuwan da zai yi sa’ad da zai soma sarauta a dukan duniya idan lokacin da Allah ya ƙayyade ya yi . 
 Ya ciyar da mayunwata . 
 Ya warkar da masu ciwo , makafi , naƙasassu , kurame da kuma bebaye . 
 Ya ma ta da matattu . 
 ( Matta 15 : 30 , 31 ; Luka 7 : 11 - 16 ; Yohanna 6 : 5 - 13 ) Ƙari ga haka , sani game da rayuwar Yesu a duniya na taimakonmu mu san halayensa da yake shi ne Sarkin duniya na nan gaba , abin da ya fi muhimmanci shi ne ƙaunarsa na sadaukar da kai . 
 ( Markus 1 : 40 - 45 ) Napoléon Bonaparte ya ce game da wannan : “ Iskandari , Kaisar , Charlemagne , da ni mun kafa dauloli , amma ta yaya muka cim ma waɗannan abubuwa ? 
 An tilasta mana . 
 Yesu Kristi ne kaɗai ya kafa mulkinsa a kan ƙauna , kuma a yanzu mutane miliyoyi za su mutu domin shi . ” 
 Me ya sa halin Yesu yake jawo mutane ? 
 Domin Yesu mai tawali’u ne marar girman kai , koyarwarsa masu ƙarfafawa da halin kirkinsa sun wartsake masu wahala domin matsi da masu fama da kaya . 
 ( Matta 11 : 28 - 30 ) Yara sun saki jiki wajensa . 
 Mutane masu tawali’u masu fahimi suna ɗokin su zama almajiransa . 
 ( Matta 4 : 18 - 22 ; Markus 10 : 13 - 16 ) Halinsa na yin la’akari da mutane da kuma ladabinsa ya sa mata da yawa masu jin tsoron Allah su amince da shi , da yawa cikinsu sun ba da lokacinsu , kuzarinsu , da dukiyarsu don su kula da shi yayin da yake hidimarsa . — Luka 8 : 1 - 3 . 
 Wane juyayi ne Yesu ya nuna sa’ad da Li’azaru ya mutu ? 
 Kristi ya nuna wasu cikin halayensa sa’ad da abokinsa Li’azaru ƙaunatacce ya mutu . 
 Ya yi baƙin ciki sosai sa’ad da Maryamu da Martha suke kuka da bai iya riƙe zafin da yake ji a ransa ba , kuma “ ya yi kuka . ” 
 Ya ji “ zafi a ransa ” ya yi baƙin ciki sosai , ko da ya san cewa ba da daɗewa ba zai ta da Li’azaru . 
 Ƙauna da juyayi sun motsa Yesu ya nuna ikon da Allah ya ba shi kuma ya ta da Li’azaru daga matattu . — Yohanna 11 : 11 - 15 , 33 - 35 , 38 - 44 . 
 Me ya sa Yesu ya cancanci mu yi masa hidima ? 
 ( Ka duba akwati da ke shafi na 31 . ) 
 Muna mamaki game da yadda Yesu yake ƙaunar abin da ke daidai da yadda ya tsane riya da mugunta . 
 Sau biyu ya ɗauki mataki da gaba gaɗi ya kawar da attajirai masu haɗama daga haikali . 
 ( Matta 21 : 12 , 13 ; Yohanna 2 : 14 - 17 ) Ban da haka , da yake ya zauna a duniya , ya sha wahala iri iri , wannan ya taimake shi ya san matsi da matsaloli da muke fuskanta . 
 ( Ibraniyawa 5 : 7 - 9 ) Yesu ya kuma san yadda mutum yake ji idan ya fuskanci ƙiyayya da rashin gaskiya . 
 ( Yohanna 5 : 15 - 18 ; 11 : 53 , 54 ; 18 : 38 – 19 : 16 ) A ƙarshe , ya ba da ransa , da gabagaɗi ya yi mutuwa ta zalunci don ya cika nufin Ubansa kuma ya ba talakawansa rai madawwami . 
 ( Yohanna 3 : 16 ) Irin wannan halaye na Kristi bai motsa ka ka ci gaba da yi masa hidima cikin aminci ba ? 
 ( Ibraniyawa 13 : 8 ; Ru’ya ta Yohanna 5 : 6 - 10 ) Menene ake bukata don a zama talakan Sarki Kristi ? 
 Yadda Za a Cancanci Zama Talaka 
 Menene ake bukatar daga talakawan Kristi ? 
 Ka yi tunanin wannan kwatancin : Kafin mutum ya zama mazaunin wata ƙasa yana bukatar ya cika wasu farillai . 
 Za a bukaci waɗanda za su zama mazauna su kasance da halin kirki da cikakkiyar lafiyar jiki . 
 Hakanan ma , talakawan Kristi suna bukatar su kasance da mizanan ɗabi’a masu kyau da kuma koshin lafiya ta ruhaniya . — 1 Korinthiyawa 6 : 9 - 11 ; Galatiyawa 5 : 19 - 23 . 
 Ta yaya za mu nuna mu masu aminci ne ga Kristi ? 
 Yesu Kristi na bukatar talakawansa su kasance da aminci gare shi da kuma Mulkinsa . 
 Suna kasancewa da aminci ta wajen rayuwa cikin jituwa da abin da ya koyar sa’ad da yake duniya , da yake shi ne Sarki da aka naɗa . 
 Alal misali , suna saka abubuwa na Mulki da nufin Allah a kan gaba da biɗan abin duniya . 
 ( Matta 6 : 31 - 34 ) Suna iya ƙoƙarinsu su nuna halin Kristi , har lokacin da suke cikin yanayi mai wuya . 
 ( 1 Bitrus 2 : 21 - 23 ) Ƙari ga haka , talakawan Kristi suna bin misalinsa ta wajen yi wa mutane nagarin abu . — Matta 7 : 12 ; Yohanna 13 : 3 - 17 . 
 Ta yaya za a nuna aminci ga Kristi ( a ) a cikin iyali da ( b ) ikilisiya ? 
 Mabiyan Yesu suna kuma nuna amincinsu gare shi ta wajen nuna halinsa cikin iyali . 
 Alal misali , magidanta suna nuna aminci ga Sarkinsu na samaniya ta yin koyi da Kristi a yadda suke bi da matansu da yaransu . 
 ( Afisawa 5 : 25 , 28 - 30 ; 6 : 4 ; 1 Bitrus 3 : 7 ) Mata suna nuna aminci ga Kristi ta halayensu masu kyau da kuma nuna “ ruhu mai - ladabi mai lafiya . ” 
 ( 1 Bitrus 3 : 1 - 4 ; Afisawa 5 : 22 - 24 ) Yara suna nuna aminci ga Kristi sa’ad da suka bi misalinsa na biyayya . 
 Lokacin da yake matashi , Yesu ya yi wa iyayensa biyayya , ko da su ajizai ne . 
 ( Luka 2 : 51 , 52 ; Afisawa 6 : 1 ) Talakawan Kristi suna ƙoƙari su yi koyi da shi da aminci ta wajen zama “ masu - juyayi , [ s ] una yin ƙauna kamar ’ yan’uwa ” da kuma zama “ masu - tabshin zuciya . ” 
 Suna ƙoƙari su zama kamar Kristi , su zama “ masu - tawali’u ; ba masu - rama mugunta da mugunta ba , ba kuwa zagi da zagi ba . ” — 1 Bitrus 3 : 8 , 9 ; 1 Korinthiyawa 11 : 1 . 
 Talakawa Masu Bin Doka 
 Talakawan Kristi suna biyayya ga waɗanne dokoki ? 
 Kamar yadda waɗanda suke son su zama mazaunan ƙasa suke bin dokoki na sabuwar ƙasarsu , talakawan Kristi suna biyayya ga “ shari’ar Kristi ” ta yin rayuwa daidai da dukan abin da Yesu ya koyar da kuma umurninsa . 
 ( Galatiyawa 6 : 2 ) Musamman suna rayuwa cikin aminci ta “ shari’an nan ba’sarauciya ” ta ƙauna . 
 ( Yaƙub 2 : 8 ) Menene waɗannan dokoki suka ƙunsa ? 
 12 , 13 . 
 Ta yaya muke miƙa kai ga “ shari’ar Kristi ” ? 
 Talakawan Kristi ajizai ne kuma suna da kasawa . 
 ( Romawa 3 : 23 ) Saboda haka , suna bukatar su ci gaba da koyan “ sahihiyar ƙauna ta ’ yan’uwa ” domin su ‘ yi ƙaunar junansu daga zuciya mai - gaskiya . ’ 
 ( 1 Bitrus 1 : 22 ) “ Idan kowanne mutum yana da maganar ƙara game da wani , ” Kiristoci cikin aminci suna amfani da shari’ar Kristi ta ‘ haƙuri da juna , suna gafarta ma juna . ’ 
 Yin biyayya da wannan dokokin na taimakonsu su ƙyale ajizanci kuma su nemi dalilin ƙaunar juna . 
 Ba ka godiya ka kasance da waɗanda suke miƙa kai cikin aminci ga Sarkinmu mai ƙauna kuma su yafa kansu da ƙauna , “ magamin kamalta ” ? — Kolossiyawa 3 : 13 , 14 . 
 Bugu da ƙari , Yesu ya yi bayani cewa ƙauna da ya nuna ta fi ƙauna da mutane ke wa juna . 
 ( Yohanna 13 : 34 , 35 ) Idan muna ƙaunar waɗanda suke ƙaunarmu kawai , ba mu “ fi waɗansu ” ba . 
 Idan haka ne , ba ma ƙauna . 
 Yesu ya aririce mu mu yi koyi da ƙaunar Ubansa ta wurin nuna ƙauna mai ƙa’ida har ga magabta da suka tsane mu kuma suke tsananta mana . 
 ( Matta 5 : 46 - 48 ) Wannan ƙaunar na motsa talakawa na Mulki su nace ga yin ainihin aikinsu cikin aminci . 
 Wane aiki ne wannan ? 
 An Gwada Amincinsu 
 Me ya sa aikin wa’azi yake da muhimmanci ainun ? 
 Talakawan Mulkin Allah yanzu suna da aiki mai muhimmanci na “ shaida mulkin Allah . ” 
 ( Ayukan Manzanni 28 : 23 ) Yin hakan na da muhimmanci domin Mulkin Almasihu zai kunita ikon mallaka na Jehobah . 
 ( 1 Korinthiyawa 15 : 24 - 28 ) Sa’ad da muke wa’azin bishara , masu sauraro suna da zarafin zama talakawan Mulkin Allah . 
 Ƙari ga haka , yadda mutane suke aikata ga wannan saƙon zai zama mizanin da Kristi Sarki zai yi amfani da shi ya shari’anta ’ yan adam . 
 ( Matta 24 : 14 ; 2 Tassalunikawa 1 : 6 - 10 ) Saboda haka , hanya ta musamman da za mu nuna amincinmu ga Kristi ita ce ta yin biyayya ga umurninsa na gaya wa mutane game da Mulkin . — Matta 28 : 18 - 20 . 
 Me ya sa ake gwada amincin Kiristoci ? 
 Hakika , Shaiɗan na iyakar ƙoƙarinsa ya hana aikin wa’azi , kuma sarakunan ’ yan adam ba su amince da ikon da Allah ya ba Kristi ba . 
 ( Zabura 2 : 1 - 3 , 6 - 8 ) Shi ya sa , Yesu ya gargaɗi manzanninsa : “ Bawa ba ya fi ubangijinsa girma ba . 
 Idan suka yi mani tsanani , su a yi maku tsanani kuma . ” 
 ( Yohanna 15 : 20 ) Saboda haka , mabiyan Kristi suna yaƙi na ruhaniya da ke gwada amincinsu . — 2 Korinthiyawa 10 : 3 - 5 ; Afisawa 6 : 10 - 12 . 
 Ta yaya talakawan Mulki suka ba “ Allah kuma abin da ke na Allah ” ? 
 Saboda haka , talakawan Mulkin Allah suna kasancewa da aminci ga Sarkinsu marar ganuwa amma ba sa rashin biyayya ga masu mulki na ’ yan adam . 
 ( Titus 3 : 1 , 2 ) Yesu ya ce : “ Ku ba Kaisar abin da ke na Kaisar , Allah kuma abin da ke na Allah . ” 
 ( Markus 12 : 13 - 17 ) Shi ya sa , talakawan Kristi suke biyayya ga dokokin gwamnati da ba su saɓa da dokokin Allah ba . 
 ( Romawa 13 : 1 - 7 ) Amma , sa’ad da babban kotu na Yahudawa suka ƙeta dokokin Allah ta wurin ba almajiran Yesu umurni su daina wa’azi , almajiran sun faɗa da gabagaɗi cewa za su “ fi biyayya ga Allah da mutane . ” — Ayukan Manzanni 1 : 8 ; 5 : 27 - 32 . 
 Me ya sa za mu bi da gwajin aminci da gaba gaɗi ? 
 Hakika , talakawan Kristi suna bukatar gaba gaɗi sosai don su kasance da aminci ga Sarkinsu sa’ad da suke fuskantar tsanani . 
 Duk da haka Yesu ya ce : “ Masu - albarka ne ku lokacinda ana zarginku , ana tsananta muku , da ƙarya kuma ana ambatonku da kowacce irin mugunta , sabili da ni . 
 Ku yi farinciki , ku yi murna ƙwarai : gama ladarku mai - girma ce cikin sama . ” 
 ( Matta 5 : 11 , 12 ) Mabiyan Kristi na farko sun shaida gaskiyar waɗannan kalmomin . 
 Ko lokacin da aka yi musu bulala don sun ci gaba da wa’azi game da Mulkin , sun yi farin ciki domin “ sun isa su sha ƙanƙanci sabili da Sunan . 
 Kowace rana fa , cikin haikali da cikin gida , ba su fāsa koyarwa da yin wa’azi kuma Yesu Kristi ne . ” 
 ( Ayukan Manzanni 5 : 41 , 42 ) Kun cancanci a yaba muku , yayin da kuke nuna irin wannan aminci sa’ad da kuke jimrewa da wahala , ciwo , rashin wanda kuke ƙauna , ko kuma hamayya . — Romawa 5 : 3 - 5 ; Ibraniyawa 13 : 6 . 
 Menene abin da Yesu ya gaya wa Bilatus Babunti ya nuna ? 
 Sa’ad da aka naɗa Yesu Sarki , ya yi wa Bilatus Babunti Gwamna daga Roma , bayani cewa : “ Mulkina ba na wannan duniya ba ne : da mulkina na wannan duniya ne , da ma’aikatana su a yi yaƙi , domin kada a bashe ni cikin hannun Yahudawa , amma yanzu mulkina ba daga nan ya ke ba . ” 
 ( Yohanna 18 : 36 ) Shi ya sa talakawan Mulkin samaniya ba sa ɗaukan makamai ko kuwa su goyi bayan yaƙi na ’ yan adam . 
 Domin suna aminci ga “ Sarkin Salama , ” ba sa saka hannu cikin harkokin rukuni na wannan duniya . — Ishaya 2 : 2 - 4 ; 9 : 6 , 7 . 
 Talakawa Masu Aminci Suna da Lada na Dindindin 
 Me ya sa talakawan Kristi za su jira nan gaba da tabbaci ? 
 Talakawan Kristi “ Sarkin sarakuna , ” masu aminci suna sauraron nan gaba da tabbaci . 
 Suna ɗokin ganin yadda zai nuna ikon sarautarsa mafifici ba daɗewa ba . 
 ( Ru’ya ta Yohanna 19 : 11 – 20 : 3 ; Matta 24 : 30 ) Masu aminci da suka rage da aka shafa da ruhu , wato , “ ’ ya’yan mulki ” suna sauraron gadōnsu mai tamani na zaman sarakuna da Kristi a sama . 
 ( Matta 13 : 38 ; Luka 12 : 32 ) “ Waɗansu tumaki ” na Kristi masu aminci suna jiran amincewar Sarkinsu , sa’ad da zai ce : “ Zo , ku masu - albarka na Ubana , ku gaji [ aljanna a duniya na ] mulkin da an shirya dominku tun kafawar duniya . ” 
 ( Yohanna 10 : 16 ; Matta 25 : 34 ) Saboda haka , bari dukan talakawan Mulkin su ƙuduri aniya su ci gaba da yi wa Kristi Sarki hidima cikin aminci . 
 [ Hasiya ] 
 Ka duba littafin nan Reasoning From the Scriptures , “ Me ya sa Shaidun Jehobah suka ce an kafa Mulkin Allah a shekara ta 1914 ? ” 
 shafuffuka 95 - 97 , Shaidun Jehobah ne suka wallafa . 
 Za Ka Iya Bayanawa ? 
 • Me ya sa ya dace mu amince da Kristi ? 
 • Ta yaya talakawan Kristi suke nuna amincinsu gare shi ? 
 • Me ya sa ya kamata mu kasance da aminci ga Sarki Kristi ? 
 [ Akwati a shafi na 31 ] 
 ƘARIN HALAYEN KRISTI NA MUSAMMAN 
 Rashin son kai — Yohanna 4 : 7 - 30 . 
 Juyayi — Matta 9 : 35 - 38 ; 12 : 18 - 21 ; Markus 6 : 30 - 34 . 
 Ƙauna na sadaukar da kai — Yohanna 13 : 1 ; 15 : 12 - 15 . 
 Aminci — Matta 4 : 1 - 11 ; 28 : 20 ; Markus 11 : 15 - 18 . 
 Tausayi — Markus 7 : 32 - 35 ; Luka 7 : 11 - 15 ; Ibraniyawa 4 : 15 , 16 . 
 Sanin ya kamata — Matta 15 : 21 - 28 . 
 [ Hoto a shafi na 29 ] 
 Ta wajen ƙaunar juna , muna bin “ shari’ar Kristi ” cikin aminci 
 [ Hotuna a shafi na 31 ] 
 Halayen Kristi suna motsa ka ka yi masa hidima ne ? 
 Ka Yi Shirin Yadda Za Ka Tsira ? 
 “ Ka zo kai da dukan gidanka cikin jirgi : gama kai ne na gan ka mai - adilci a gabana a cikin wannan tsara . ” — FARAWA 7 : 1 . 
 Wane tanadin tsira ne Jehobah ya yi a zamanin Nuhu ? 
 AZAMANIN Nuhu , Jehobah “ ya kawo rigyawa bisa duniya ta masu - fajirci ” amma kuma ya yi tanadin tsira . 
 ( 2 Bitrus 2 : 5 ) Allah ya ba wa Nuhu umurni dalla - dalla game da yadda zai gina jirgin da zai ceci mutane daga rigyawar da za ta shafi dukan duniya . 
 ( Farawa 6 : 14 - 16 ) Kamar yadda mai bin Jehobah ya kamata ya aikata , “ Nuhu ya yi bisa ga abin da Allah ya umurce shi . ” 
 Hakika , “ haka ya yi . ” 
 Shi ya sa muke da rai yau domin biyayyar da Nuhu ya yi . — Farawa 6 : 22 . 
 2 , 3 . ( a ) Ta yaya ne mutanen zamanin Nuhu suka ɗauki aikin da Nuhu yake yi ? 
 ( b ) Da wane irin gaba gaɗi ne Nuhu ya shiga cikin jirgin ? 
 Gina jirgin ba zai zama da sauƙi ba . 
 Da gaske , mutane da yawa suna mamakin abin da Nuhu da iyalinsa suka cim ma . 
 Duk da haka , wannan bai isa ya tabbatar musu cewa za su tsira idan suka shiga jirgin ba . 
 A ƙarshe , haƙurin da Jehobah ya yi wa wannan muguwar duniyar ta kai ƙarshe . — Farawa 6 : 3 ; 1 Bitrus 3 : 20 . 
 Bayan shekaru da Nuhu da iyalinsa suka yi suna aiki mai tsanani , Jehobah ya ce wa Nuhu : “ Ka zo kai da dukan gidanka cikin jirgi gama kai ne na gan ka mai - adalci a gabana a cikin wannan tsara . ” 
 Da bangaskiya tare da gaba gaɗi ga kalmar Jehobah , “ Nuhu kuma ya shiga , duk da ’ ya’yansa , da matatasa , da matayen ’ ya’yansa tare da shi , cikin jirgi . ” 
 Jehobah ya rufe ƙofa domin ya kāre masu bauta masa . 
 Sa’ad da ruwan tufana ya zo bisa duniya , jirgin ya zama tanadin da Jehobah ya yi domin tsira . — Farawa 7 : 1 , 7 , 10 , 16 . 
 Kamani da ke Tsakanin Zamaninmu da na Nuhu 
 4 , 5 . ( a ) Da menene Yesu ya kwatanta lokacin bayanuwarsa ? 
 ( b ) Wane kamani ne ke tsakanin zamanin Nuhu da na mu ? 
 “ Kamar yadda aka yi a zamanin Nuhu , haka dawowar Ɗan Mutum za ta zama . ” 
 ( Matta 24 : 37 ) Da waɗannan kalmomin ne Yesu ya nuna cewa lokacin bayyanuwarsa marar ganuwa za ta zama kamar na zamanin Nuhu , haka kuma ya zama . 
 Musamman a shekara ta 1919 , an sanar da saƙo da ya yi daidai da na zamanin Nuhu ga mutanen dukan al’ummai . 
 Galibi , sun ɗauki saƙon kamar yadda mutanen zamanin Nuhu suka ɗauka . 
 Ta wurin rigyawa , Jehobah ya ɗauki mataki bisa duniya da ke “ cike da zalunci . ” 
 ( Farawa 6 : 13 ) Maimakon yin zalunci , Nuhu da iyalinsa cikin salama suka gina jirgi da kowa ya gani . 
 A nan kuma , mun ga kamani a zamaninmu . 
 Sahihun mutane a yanzu za su iya “ rarrabe tsakanin adali da mugu , tsakanin wanda ya ke bauta ma Allah da wanda ba ya bauta masa ba . ” 
 ( Malachi 3 : 18 ) Mutane marasa sonkai suna yaba wa Shaidun Jehobah saboda sahihanci , alheri , zaman lafiya , da ƙwazo da suke nunawa kuma waɗannan halayen sun bambanta mutanen Allah daga duniya baki ɗaya . 
 Shaidun Jehobah sun ƙi zalunci a kowane hanya amma sun ƙyale ruhun Jehobah ya bi da su . 
 Shi ya sa suke zaune cikin salama kuma suke biɗan adalci . — Ishaya 60 : 17 . 
 6 , 7 . ( a ) Menene mutane na zamanin Nuhu suka ƙi yarda da shi , kuma yana kama da menene a yau ? 
 ( b ) Waɗanne misalai ne suka nuna cewa Shaidun Jehobah sun bambanta ? 
 Mutanen zamanin Nuhu sun ƙi yarda cewa Allah yana goyon bayan Nuhu kuma yana bin ja - gorar Allah . 
 Shi ya sa ba su ɗauki wa’azin da yake yi da muhimmanci ba , ko kuma su yi amfani da gargaɗin da ya yi musu . 
 Yau kuma fa ? 
 Ko da yake mutane da yawa suna sha’awar aikin da Shaidun Jehobah suke yi da kuma halayensu , wasu da dama kuwa ba su ɗauki bisharar da kuma gargaɗin da Littafi Mai Tsarki yake yi da muhimmanci ba . 
 Maƙwabta da masu ɗaukan mutane aiki ko kuma dangi za su iya yaba wa halayen Kiristoci na gaskiya amma kuma sai su ce , “ Da ma a ce ku ba Shaidun Jehobah ba ne ! ” 
 Abin da waɗannan masu lura suka manta shi ne ƙauna , salama , nasiha , nagarta , tawali’u da kuma kamewa da Shaidu suke nuna wa , saboda ruhun Allah yana tare da su ne . 
 ( Galatiyawa 5 : 22 - 25 ) Wannan ya kamata ya sa su ba da gaskiya ga saƙonsu . 
 Alal misali , a ƙasar Rasha sa’ad da Shaidun Jehobah suke gina Majami’ar Mulki . 
 Wani mutum da ya tsaya don ya yi magana da ɗaya daga cikin masu aikin ya ce : “ Wannan wane irin wajen gini ne , ba a shan taba , ba a zagi , kowa na cikin natsuwa ! 
 Ku Shaidun Jehobah ne ? ” 
 Ma’aikacin ya ce masa , “ Idan na ce a’a , za ka yarda ? ” 
 Sai mutumin ya amsa da sauri , “ Ko kaɗan . ” 
 A wani birni a ƙasar Rasha , galadiman ya yi farin ciki da ya ga yadda Shaidun Jehobah suka gina sabuwar Majami’ar Mulkinsu . 
 Ya ce , ko da yake a dā ya ɗauki dukan addinai ɗaya ne , amma bayan da ya ga Shaidun Jehobah sahihai marasa son kai suna aiki , sai ya daina tunanin cewa dukan addinai babu bambanci . 
 Waɗannan misalai biyu ne kawai da suka nuna cewa mutanen Jehobah sun bambanta da mutanen da ba sa bin mizanan Littafi Mai Tsarki . 
 Menene ya kamata mu dogara da shi idan muna son mu tsira daga wannan muguwar duniya ? 
 A ƙarshen “ duniya ta dā ” da ta halaka a rigyawa , Nuhu ya zama “ mai - shelan adalci . ” 
 ( 2 Bitrus 2 : 5 ) A kwanaki na ƙarshe na wannan zamanin , mutanen Jehobah suna sanar da mizanansa na adalci kuma suna shelar bishara game da yadda za a tsira zuwa sabuwar duniya . 
 ( 2 Bitrus 3 : 9 - 13 ) Kamar yadda Nuhu da iyalinsa masu tsoron Allah suka tsira a cikin jirgi , a yau mutane na bukatar su ba da gaskiya kuma su yi tarayya da ɓangaren duniya na ƙungiyar Jehobah ta sararin samaniya . 
 Ana Bukatar Bangaskiya don Tsira 
 9 , 10 . 
 Me ya sa muna bukatar bangaskiya idan muna son mu tsira a ƙarshen zamanin Shaiɗan ? 
 Menene ya kamata mutum ya yi idan yana so ya tsira daga wannan duniya da za a halaka wadda ke kwance a hannun Shaiɗan ? 
 ( 1 Yohanna 5 : 19 ) Dole ne ya fahimci cewa akwai kāriya . 
 Sai ya ba da kansa ga wannan kāriya . 
 Mutanen zamanin Nuhu sun ci gaba da rayuwarsu ta yau da kullum ba tare da nuna cewa suna bukatar kāriya daga bala’in da ke zuwa a nan gaba ba . 
 Sun rasa wani abu , wato bangaskiya ga Allah . 
 A wani ɓangare kuma , Nuhu da iyalinsa sun fahimci cewa suna bukatar kāriya da ceto . 
 Sun kuma ba da gaskiya ga Jehobah Allah , Mamallakin Dukan Halitta . 
 “ Ba shi kuwa yiwuwa a gamshe [ Jehobah ] sai tare da bangaskiya , ” in ji manzo Bulus , “ gama mai - zuwa wurin Allah sai shi bada gaskiya akwai shi , kuma shi mai - sākawa ne ga waɗanda ke biɗarsa . ” 
 Bulus ya daɗa : “ Ta bangaskiya Nuhu , da Allah ya yi masa gargaɗi a kan al’amuran da ba a gani ba a lokacin , yana tsoron Allah , ya sassaƙa jirgi , don ceton iyalin gidansa , ta bangaskiya kuma ya tabbatar wa duniya laifinta , har ya zama magajin adalcin Allah , wanda ke samuwa ta bangaskiya . ” — Ibraniyawa 11 : 6 , 7 . 
 Me za mu koya daga yadda Jehobah ya yi tanadin kāriya a dā ? 
 Idan muna son mu tsira a ƙarshen wannan muguwar zamanin , dole ne mu yi fiye da gaskatawa kawai cewa za a halakata . 
 Dole ne mu ba da gaskiya , mu yi amfani da tanadodin da Allah ya bayar domin mu tsira . 
 Hakika , ya kamata mu ba da gaskiya ga fansar hadaya na ɗan Allah Yesu Kristi . 
 ( Yohanna 3 : 16 , 36 ) Amma ya kamata mu tuna cewa waɗanda suke cikin jirgin Nuhu ne kawai suka tsira daga Rigyawan . 
 Hakazalika , biranen mafaka a ƙasar Isra’ila ta dā ta ba da kāriya ga duk wanda ya kashe wani ba da sane ba , amma sai ya gudu zuwa wannan birni ya kuma yi zamansa har sai ranar da babban firist ya mutu . 
 ( Litafin Lissafi 35 : 11 - 32 ) A zamanin Musa annoba ta goma ce ta kashe ’ ya’yan fari a ƙasar Masar , amma ’ ya’yan Isra’ilawa sun tsira . 
 Me ya sa ? 
 Jehobah ya umurci Musa : “ Su [ Isra’ilawa za su ] ɗiba daga jinin , [ ɗan Ragon Faska ta alama ] su shafa a dogaran ƙofa , da dokin ƙofa na bisa , a gidajen da za su ci shi . . . 
 Kada kowane a cikinku shi fita ƙofar gidansa sai safiya ta yi . ” 
 ( Fitowa 12 : 7 , 22 ) Wane ɗan fari na Isra’ilawa ne zai ƙi bin dokar Allah , kuma ya fita daga gidan da aka shafa jini a dogaran ƙofa da dokin ƙofa na bisa ? 
 Wace tambaya ce ya kamata kowa ya tambayi kansa , kuma me ya sa ? 
 Saboda haka ya kamata mu yi tunani sosai game da yanayin mu . 
 Muna cikin shirin da Jehobah yake yi domin kāriya ta ruhaniya kuwa ? 
 Sa’ad da matsananciyar wahala za ta soma , hawayen farin ciki da kuma godiya za ta zuba a fuskokin waɗanda suke neman kāriya . 
 Ga waɗansu kuwa zai zama hawayen baƙin ciki ne kawai da nadama . 
 Gyara da Ake Samu a Kai a Kai na Shirya Mu 
 ( a ) Menene manufar gyaran da aka yi a ƙungiyar ? 
 ( b ) Ka bayyana wasu gyare - gyare da aka yi . 
 Jehobah ya ci gaba da yin gyara ga ɓangaren ƙungiyarsa da ke duniya . 
 Wannan ya kyautata , kuma ƙarfafa tsarinsa domin kāriyarmu ta ruhaniya . 
 Daga shekara ta 1870 zuwa 1932 , mutanen ikilisiya ne suke zaɓan dattawa da dikonawa . 
 A shekara ta 1932 an canza dattawa da ikilisiyar ta zaɓa da kwamitin hidima domin taimakon mai gudanar da hidima da aka naɗa . 
 A shekara ta 1938 , an yi wani gyara domin naɗa kowane bawa a cikin ikilisiya ta tsarin Allah . 
 Tun daga shekara ta 1972 a ƙarƙashin ja - gorar Hukumar Mulki ta Shaidun Jehobah , ana gabatar da wasu kuma idan an yarda ikilisiyoyi suna samun wasiƙu na naɗa dattawa da kuma bayi masu hidima . 
 A shekarun da suka wuce , matsayin da Hukumar Mulki take riƙewa sun yi yawa sai aka yi wasu gyara don a rage mata nauyi . 
 Wane tsarin ayuka na koyarwa ne aka soma a shekara ta 1959 ? 
 A shekara ta 1950 , an tattauna Zabura 45 : 16 wadda ta kai ga wani tsarin ayuka . 
 Nassin ya ce : “ ’ Ya’yanka za su maye matsayin ubaninka , Su ne kuwa za ka maishe su sarakuna cikin dukan duniya . ” 
 Dattawa da suke ja - gorar ikilisiya suna samun koyarwar ayyuka na tsarin Allah game da abin da zai faru yanzu da kuma bayan Armageddon . 
 ( Ru’ya ta Yohanna 16 : 14 , 16 ) An kafa Makarantar Hidima ta Mulki a shekara ta 1959 . 
 A wannan lokaci , an yi tanadin koyarwa na tsawon wata ɗaya musamman saboda bawan ikilisiya kamar yadda ake kiran shugaban dattawa a dā . 
 An buɗe wannan makaranta domin koyar da dukan dattawa da kuma bayi masu hidima . 
 Waɗannan ’ yan’uwa kuwa , sun ɗauki nauyin koyar da Shaidun Jehobah a ikilisiyoyinsu . 
 Ta haka , an taimaka wa kowa a ruhaniya kuma an taimake su su ƙara ƙwazo a hidimarsu na masu shelar Mulki . — Markus 13 : 10 . 
 A waɗanne hanyoyi biyu ne ake tsarkaka ikilisiyar Kirista ? 
 Mutanen da suke so su shiga cikin ikilisiya ta Kiristoci dole ne su cika wasu farillai . 
 Daidai kuwa , an keɓe masu ba’a na wannan zamanin , kamar waɗanda ba su samu shiga jirgin Nuhu ba . 
 ( 2 Bitrus 3 : 3 - 7 ) Musamman tun shekara ta 1952 , Shaidun Jehobah sun ba da ƙarin goyon baya ga tsarin da zai kāre ikilisiyar ta wajen yin yankan zumunci ga waɗanda suka ƙi tuba . 
 Hakika , waɗanda suka tuba da gaske ana taimaka masu su ‘ miƙa karabsu domin sawayensu . ’ — Ibraniyawa 12 : 12 , 13 ; Misalai 28 : 13 ; Galatiyawa 6 : 1 . 
 Wane yanayi ne na ruhaniya mutanen Jehobah suke ciki ? 
 Yadda mutanen Jehobah suke ci gaba a cikin ruhaniya ba a bin mamaki ba ne ko kuwa abin da bai kasance ba . 
 Ta wurin annabi Ishaya , Jehobah ya ce : “ Ga shi , bayina za su ci , amma ku za ku ji yunwa : ga shi , bayina za su sha , amma ku za ku ji ƙishi ; ga shi , bayina za su yi farinciki , amma ku za ku ji kunya : ga shi kuma , bayina za su yi rairawa domin murna a zuci , amma ku za ku yi kuka domin ɓacin zuciya , za ku yi ihu domin karyewar ruhu . ” 
 ( Ishaya 65 : 13 , 14 ) Jehobah ya ci gaba da yi mana tanadin abinci na ruhaniya mai yawa da ke ƙarfafa mu a daidai lokaci . — Matta 24 : 45 . 
 Ka Yi Shiri Domin Ka Tsira 
 Menene zai taimake mu mu yin shirin samun ceto ? 
 Fiye da dā , yanzu ne ya kamata “ mu lura da juna domin mu tsokani juna zuwa ga ƙauna da nagargarun ayyuka ; kada mu fasa tattaruwanmu , kamar yadda waɗansu sun saba yi , amma mu gargaɗad da juna . ” 
 ( Ibraniyawa 10 : 23 - 25 ) Idan muka kasance da ƙwazo a cikin ɗaya daga cikin ikilisiyoyi 98,000 na Shaidun Jehobah , zai taimake mu mu shirya kanmu don mu tsira . 
 Za mu samu goyon baya daga wurin ’ yan’uwanmu masu bi idan muka ci gaba da nuna “ sabon mutum ” muka sa ƙwazo wajen koyar da wasu su amfana daga tanadin da Jehobah ya yi domin tsira . — Afisawa 4 : 22 - 24 Kolossiyawa 3 : 9 , 10 1 Timothawus 4 : 16 . 
 Me ya sa ka ke ƙoƙari don ka tsaya kusa da ikilisiyar Kirista ? 
 Shaiɗan da kuma muguwar duniyarsa suna son su rinjaye mu mu fita daga cikin ikilisiyar Kirista . 
 Hakika , idan muka ci gaba da kasancewa ciki muna iya tsira a ƙarshen wannan mugun zamani . 
 Bari ƙaunar Jehobah da godiya domin tanadin da yake yi su motsa mu mu ƙudurta fiye da dā don mu ɓata ƙoƙarin Shaiɗan . 
 Yin bimbini a kan albarkar da muke samu yanzu zai karfafa ƙudurinmu . 
 Talifi na gaba zai tattauna wasu albarkatai . 
 Menene Amsoshinka ? 
 • Ta yaya ne zamanin mu ya yi daidai da na Nuhu ? 
 • Wane hali ne ya kamata mu nuna don mu tsira ? 
 • Wane gyara ne ya ƙarfafa tsarin Jehobah domin kāriyarmu ? 
 • Ta yaya za ka iya yin shiri don ka tsira ? 
 [ Hoto a shafi na 10 ] 
 Mutanen zamanin Nuhu ba su ɗauki Nuhu da muhimmanci ba 
 [ Hoto a shafi na 11 ] 
 Yana da amfani a ɗauki saƙon Allah da muhimmanci 
 [ Hoto a shafi na 12 ] 
 Menene amfanin Makarantar Hidima ta Mulki ? 
 [ Hoto a shafi na 13 ] 
 Yanzu ne ya kamata mu kusanci ikilisiyar Kirista 
 Farin Cikin Tafiya Cikin Aminci 
 “ Albarkar Ubangiji ta kan kawo wadata , ba ya kan haɗa ta da baƙinciki ba . ” — MISALAI 10 : 22 . 
 1 , 2 . 
 Me ya sa ya kamata mu kiyaye shaƙuwa ƙwarai da abubuwa da ke tafe ? 
 WANI mai ussan ilimi a ƙasar Amirka ya ce : “ Yawan tunanin abubuwa da suke zuwa a nan gaba . . . yakan hana mu mu more abubuwa na yanzu . ” 
 Wannan gaskiya ne game da yaran da suke yawan tunanin zama manya sai su mance da amfanin yarantakarsu har sai sun wuce wannan lokaci . 
 Wani lokaci masu bauta wa Jehobah ma suna yin irin wannan tunanin . 
 Ka yi la’akari da abin da zai iya faruwa . 
 Muna ɗokin Jehobah ya cika alkawarinsa na maida duniya ta zama aljanna . 
 Muna jiran rayuwa marar ciwo , tsufa , azaba , da kuma wahala . 
 Ko da yake yana da kyau mu sa rai a waɗannan abubuwa , amma me zai faru idan muka shaƙu da albarka ta zahiri da ke tafe , muka mance da albarka ta ruhaniya da muke mora yanzu ? 
 Wannan zai zama abin kunya ! 
 Za mu iya yin sanyin gwiwa fiye da yadda muke tsammani kuma mu yi ‘ ciwon zuciya saboda muradin da ba a biya ba . ’ 
 ( Misalai 13 : 12 ) Matsaloli da wahaloli za su iya sa mu yi baƙin ciki kuma mu ji tausayin kanmu . 
 Maimakon mu jimre wa matsaloli , za mu iya fara gunaguni . 
 Za mu iya guje wa irin waɗannan abubuwa idan mu ka yi bimbini bisa albarkar da muke samu yanzu . 
 Za mu maida hankalinmu ga menene a cikin wannan talifin ? 
 Misalai 10 : 22 ta ce : “ Albarkar Ubangiji ta kan kawo wadata , ba ya kan haɗa ta da baƙinciki ba . ” 
 Abin farin ciki ne idan muka ga bayin Jehobah na zamani suna ci gaba a ruhaniya . 
 Bari mu yi la’akari da wasu fasalolin ni’imarmu ta ruhaniya da kuma yadda za su shafe mu . 
 Yin tunani game da yadda Jehobah ya albarkaci mutanensa masu ‘ adalci wanda suke tafiya cikin kamalassa ’ zai ƙarfafa ƙudurinmu na ci gaba da bauta wa Ubanmu na samaniya da farin ciki . — Misalai 20 : 7 . 
 Albarkar da ke Kyautata Rayuwarmu a Yanzu 
 4 , 5 . 
 Wace koyarwar Littafi Mai Tsarki ce take da muhimmanci a gare ka , kuma me ya sa ? 
 Cikakken sani na koyarwar Littafi Mai Tsarki . 
 Addinan Kiristendom gabaki ɗaya suna cewa sun gaskata da Littafi Mai Tsarki . 
 Duk da haka , sun kasa yarda da abin da yake koyarwa . 
 Har waɗanda suke cikin addini ɗaya ma suna da ra’ayoyin da suka bambanta game da yadda suka fahimci abubuwan da Nassosi suke koyarwa . 
 Yanayinsu ya bambanta da na bayin Jehobah ! 
 Ko daga wace ƙasa muka fito , al’ada , da kuma yare , muna bauta wa Allah da muka sani da sunansa . 
 Saboda shi ba Allah uku ba ne . 
 ( Kubawar Shari’a ; 6 : 4 Zabura 83 : 18 ; Markus 12 : 29 ) Mun kuma sani cewa an kusa sulhunta muhimmin batun nan na ikon Allah na mallakan dukan sararin samaniya , kuma mun sani cewa idan har muka riƙe amincinmu gare shi , wannan batun ya shafe mu . 
 Mun san gaskiya game da matattu kuma an ’ yantar da mu daga tsoron Allahn da ake cewa zai ƙona mutane a cikin wutar jahannama ko kuwa ya aika su gidan azaba . — Mai - Wa’azi 9 : 5 , 10 . 
 Bugu da ƙari , abin farin ciki ne sanin cewa ba ma cikin waɗanda suke koyar da ra’ayin bayyanau ! 
 Maimakon haka , mu halittun Allah ne , waɗanda aka yi mu a surarsa . 
 ( Farawa 1 : 26 ; Malachi 2 : 10 ) Mai Zabura ya rera waƙa ga Allahnsa ya ce : “ Zan yi godiya gareka ; gama ƙirata abin ban tsoro ne , abin al’ajabi ne kuwa : ayyukanka suna da ban al’ajabi ; wannan ma raina ya sani sarai . ” — Zabura 139 : 14 . 
 6 , 7 . 
 Waɗanne gyare - gyare ne a rayuwarka ko kuma a rayuwar waɗansu ka ga ya zama da albarka ? 
 Ka guje wa halaye marasa kyau . 
 Kullayaumi ana gargaɗi ta hanyar watsa labarai , a kan matsalolin shan taba , maye , da kuma lalata . 
 Amma yawaci ba sa bin waɗannan umurni . 
 Mai zai faru idan mutum sahihi ya fahimci cewa Allah na gaskiya ya hana waɗannan abubuwa kuma ba ya jin daɗin waɗanda suke yin haka ? 
 Hakika , mutumin yakan daina irin waɗannan halaye ! 
 ( Ishaya 63 : 10 ; 1 Korinthiyawa 6 : 9 , 10 ; 2 Korinthiyawa 7 : 1 ; Afisawa 4 : 30 ) Ya yi haka ne musamman don ya faranta wa Allah rai , ya kuma sami ƙarin albarka tare da lafiyar jiki da kuma kwanciyar rai . 
 Barin halaye marasa kyau yana da wuya ga waɗansu . 
 Duk da haka , kowane shekara mutane dubbai suna yin haka . 
 Sun keɓe kansu ga Jehobah sun kuma yi baftisma , domin su nuna cewa sun rabu da ayyukan da Allah baya so . 
 Wannan yana ƙarfafa kowannenmu ! 
 Yana ƙarfafa ƙudurinmu na ƙin bauta wa zunubi da kuma nuna halaye marasa kyau . 
 Waɗanne shawarwari na Littafi Mai Tsarki ne ke kawo farin ciki ga iyali ? 
 Farin ciki na rayuwar iyali . 
 A ƙasashe da yawa rayuwar iyali tana sukukucewa . 
 Aure - aure da yawa sukan ƙare a kisan aure , suna barin ’ ya’ya a cikin baƙin ciki . 
 A wasu ƙasashen Turai , iyalan gwauraye sun kai kusan kashi 20 na dukan iyalai . 
 Ta yaya ne Jehobah ya taimake mu mu bi hanyar aminci a cikin wannan irin hali ? 
 Don Allah ka karanta Afisawa 5 : 22 – 6 : 4 , sannan ka lura da shawarar da kalmar Allah ta ba magidanta , matan aure , da kuma ’ ya’yansu . 
 Yin amfani da wannan shawarar da kuma wanda ke cikin Nassosi zai ƙarfafa aure , ya taimaki iyaye wajen renon ’ ya’ya , da kuma kawo farin ciki a rayuwar iyali . 
 Wannan ba abin farin ciki ba ne ? 
 9 , 10 . 
 Ta yaya ne fahimtarmu game da rayuwa ta nan gaba ta bambanta da na mutanen duniya ? 
 Tabbacin cewa matsalolin duniya za su ƙare . 
 Duk da ƙwarewar ’ yan kimiyya da fasaha da kuma ƙoƙarin wasu shugabanni , matsaloli masu tsanani a zamanin nan ba su ragu ba . 
 Wanda ya kafa World Economic forum , mai suna Klaus Schwab ya lura cewa “ Ƙalubale da a ke fuskanta a duniya ya ci gaba da ƙaruwa amma lokacin da za a yi gyara kuwa sai raguwa yake yi . ” 
 Ya kuma yi magana a kan “ matsalolin da ƙasashe ke fuskanta kamar su ta’addanci , lalacewar mahalli , da kuma matsalar kuɗi . ” 
 Schwab ya kammala da cewa : “ Fiye da dā , duniya yanzu tana fuskantar matsaloli da ke bukatar ɗaukan mataki . ” 
 Sa’ad da ƙarni na 21 ya ci gaba , begen mutane sai ƙara lalacewa yake yi . 
 Abin farin ciki ne ka sani cewa Jehobah ya yi tanadin wani tsari da zai gyara matsalolin da mutane ke fuskanta wato , ta wurin Mulkin Almasihu ! 
 Ta wurin Mulkin Almasihu , Allah na gaskiya zai “ sa yaƙoƙi su ƙare ” ya kuma kawo “ salama mai - yawa . ” 
 ( Zabura 46 : 9 ; 72 : 7 ) Shafaffen Sarki Yesu Kristi , “ za ya ceci fakiri , matalauci , mai - mayata daga zalunci da ƙwace . ” 
 ( Zabura 72 : 12 - 14 ) A lokacin sarautar Mulkinsa , ba za a yi rashin abinci ba . 
 ( Zabura 72 : 16 ) Jehobah “ za ya share dukan hawaye kuma daga idanunsu : mutuwa kuwa ba za ta ƙara kasancewa ba ; ba kuwa za a ƙara yin baƙin zuciya , ko kuka , ko azaba : al’amura na fari sun shuɗe . ” 
 ( Ru’ya ta Yohanna 21 : 4 ) An riga an kafa Mulki a sama da zai ɗauki matakin gyara dukan wani irin matsala a duniya . — Daniel 2 : 44 ; Ru’ya ta Yohanna 11 : 15 . 
 11 , 12 . ( a ) Neman jin daɗin rayuwa yakan kawo farin ciki na har abada kuwa ? 
 Ka yi bayani . ( b ) Menene ke kawo farin ciki na gaskiya ? 
 Sani da ke kawo farin ciki na gaskiya . 
 Menene ke kawo farin ciki na gaskiya ? 
 Wani masanin mutumtaka ya ce farin ciki yana da fasaloli uku , wato jin daɗi , aikace - aikace ( na wurin aiki da na iyali ) , kuma manufar ( aiki da ke cika makasudin waɗansu ) . 
 A cikin ukun , ya lissafa jin daɗi a ƙarshe kuma ya lura cewa : “ Wannan abu ne mai muhimmanci sosai saboda mutane da yawa suna daidaita rayuwarsu da neman jin daɗi . ” 
 Menene ra’ayin Littafi Mai Tsarki game da irin wannan rayuwa ? 
 Sarki Sulemanu na zamanin Isra’ila ta dā ya ce : “ Na ce ma raina , bari dai , in gwada ka da jin daɗi ; sai ka ji daɗin nishatsi fa ; amma wannan kuma banza ne . 
 Na ce da dariya , Hauka ne ; na ce ma jin daɗi , Mi ya daɗa ? ” 
 ( Mai - Wa’azi 2 : 1 , 2 ) Bisa ga Nassi , ko wane irin farin ciki ne jin daɗi ke kawowa , ba mai daɗe wa ba ne . 
 Aiki kuma fa ? 
 Akwai aiki na musamman da ya kamata mu yi , wato wa’azi na Mulki da kuma almajirantarwa . 
 ( Matta 24 : 14 ; 28 : 19 , 20 ) Ta wurin shelar saƙo na ceto kamar yadda aka bayyana a cikin Littafi Mai Tsarki , muna kasancewa a aikin da zai cece mu tare da masu jin mu . 
 ( 1 Timothawus 4 : 16 ) Saboda “ mu abokan aiki na Allah ne , ” mun shaida cewa “ bayarwa ta fi karɓa albarka . ” 
 ( 1 Korinthiyawa 3 : 9 ; Ayukan Manzanni 20 : 35 ) Wannan aiki yana ƙara wa rayuwarmu ma’ana kuma yana mayar da magana ga wanda ya ke zargin Mahalicci , wato Shaiɗan Iblis . 
 ( Misalai 27 : 11 ) Hakika , Jehobah ya nuna mana cewa yi masa ibada zai sa mu sami farin ciki na gaskiya har abada . — 1 Timothawus 4 : 8 . 
 ( a ) Ta yaya Makarantar Hidima ta Allah albarka ce da ke bukatar mu yi farin ciki ? 
 ( b ) Ta yaya ne ka amfana daga Makarantar Hidima ta Allah ? 
 Tsarin koyarwa na musamman . 
 Gehard dattijo ne a ikilisiyar Shaidun Jehobah . 
 Ya tuna lokacin da yake ƙuruciyarsa , ya ce : “ Sa’ad da nake yaro , ina da matsalar yin magana . 
 A lokacin da nake cikin matsi , sai in kasa magana . 
 Sai in ji na kasa , wannan kuwa sai ya sa ni baƙin ciki . 
 Iyayena suka shirya a koya mini yin magana amma duk wannan bai yi nasara ba . 
 Wannan matsala ta , ba ta jiki ba ne amma ta hankali ne . 
 Amma akwai wani tanadi daga Jehobah wato , Makarantar Hidima ta Allah . 
 Shiga wannan makarantar ta ƙarfafa ni . 
 Na yi iyaka ƙoƙarina in yi amfani da abin da nake koya . 
 Na kuma ci nasara ! 
 Na iya magana ba tare da damuwa ba , na kuma zama mai gaba gaɗi a hidima . 
 Yanzu ina ba da jawabai . 
 Ina godiya ga Jehobah da ya ba ni sabuwar rayuwa ta wannan makaranta . ” 
 Ba abin farin ciki ba ne yadda Jehobah yake koyar da mu don yin aikinsa ? 
 14 , 15 . 
 A lokacin wahala , wane taimako ne ake samu ? 
 Ka ba da misali . 
 Dangantaka da Jehobah da kuma taimako daga ’ yan’uwantaka na dukan duniya . 
 Katrin , da ke zama a ƙasar Jamus ta damu sosai sa’ad da ta ji labarin girgizar ƙasa mai tsanani da kuma raƙumin ruwa mai girma a ƙasar Asiya ta kudu maso gabas . 
 Bala’in ya faru ne sa’ad da ’ yarta take ziyara a ƙasar Thailand . 
 Fiye da awoyi 32 wannan matar ba ta san ko ɗiyar ta tana nan da rai ba ko tana cikin waɗanda suka ji rauni ko kuma waɗanda suka mutu da ake tarawa kusan ko wane awa . 
 Katrin ta yi farin ciki da ta sami tabbacin cewa ’ yarta tana da rai ! 
 Menene ya taimaki Katrin a lokacin wannan ɗawainiya ? 
 Ta ce : “ Na daɗe ina addu’a ga Allah . 
 Na lura yadda addu’ar ta ci gaba da ƙarfafa ni da kuma ba ni kwanciyar hankali . 
 Bugu da ƙari , ’ yan’uwa na ruhaniya sun ziyarce ni kuma sun ƙarfafa ni . ” 
 ( Filibbiyawa 4 : 6 , 7 ) Da ba don addu’a da ta ɗin ga yi sa’ad da take cikin damuwa , da kuma taimakon ’ yan’uwa na ruhaniya ba , da ta shiga cikin wani mummunan hali ! 
 Dangantakarmu da Jehobah da kuma ɗansa tare da cuɗanyarmu da ’ yan’uwa Kiristoci , albarka ne da bai kamata a yi wasa da shi ba ! 
 Ka yi bayanin labarin da ya nuna muhimmancin begen tashin matattu . 
 Begen sake ganin ƙaunatattu da suka mutu . 
 ( Yohanna 5 : 28 , 29 ) Matthias wani Mashaidin Jehobah ne tun yana matashi . 
 Don rashin sanin muhimmancinsa , ya rabu da ikilisiyar Kirista sa’ad da yake saurayi . 
 Ya ce : “ Ban taɓa taɗi sosai da mahaifi na ba . 
 Shekaru da suka wuce , mun yi jayayya sosai . 
 Duk da haka , mahaifi na yana so in sami rayuwa mai kyau . 
 Yana so na sosai , amma a lokacin nan ban fahimci haka ba . 
 A shekara ta 1996 , sa’ad da nake zaune a gefen gadonsa , ina riƙe da hannunsa ina kuka mai zafi , na ba shi haƙuri game da abubuwan da na yi kuma na gaya masa cewa ina ƙaunarsa sosai . 
 Amma ba ya ji na kuma . 
 Bayan da ya yi ciwo na kwanaki kaɗan , sai ya rasu . 
 Idan har na sadu da mahaifi na a ranar tashin matattu , za mu sasanta . 
 Zai yi farin ciki idan ya ji cewa yanzu na zama dattijo , kuma ni da matata mun zama majagaba . ” 
 Begen tashin matattu abin farin ciki ne garemu ! 
 “ Ba Ya Kan Haɗa Ta Da Baƙinciki Ba ” 
 Menene yin bimbini game da albarkar Jehobah zai taimake mu yi ? 
 Game da Ubansa na samaniya , Yesu Kristi ya ce : “ Ya kan sa ranarsa ta fito ma miyagu da nagargaru , ya kan aiko da ruwa bisa masu - adalci da marasa - adalci . ” 
 ( Matta 5 : 45 ) Idan har Jehobah yana taimakon marasa adalci da masu mugunta , me zai hana shi taimakawa waɗanda suke tafiya cikin aminci ! 
 Zabura 84 : 11 ta ce : “ Ubangiji za ya bada alheri da daraja : Babu wani abu mai - kyau da za ya hana ma masu - tafiya sosai . ” 
 Idan muka yi bimbini a kan yadda ya kula da waɗanda suke ƙaunarsa , zai sa mu yi farin ciki kuma mu nuna godiya ! 
 ( a ) Ta yaya za a iya cewa Jehobah ba ya haɗa albarkarsa tare da baƙin ciki ? 
 ( b ) Me ya sa amintattun Jehobah suke fuskantar azaba ? 
 “ Albarkar Ubangiji ” ita ce take kawo ci gaba a ruhaniya ga mutanensa . 
 Kuma an tabbatar mana cewa “ ba ya kan haɗa ta da baƙin ciki ba . ” 
 ( Misalai 10 : 22 ) Me ya sa jarabobbi da kuma gwaji sukan shafi amintattun Allah , su bar su da azaba da kuma wahala ? 
 Muna fuskantar wahaloli da kuma ɓacin rai saboda dalilai uku . 
 ( 1 ) Saboda halin zunubi da muke da shi . 
 ( Farawa 6 : 5 ; 8 : 21 Yaƙub 1 : 14 , 15 ) ( 2 ) Shaiɗan da aljanunsa . 
 ( Afisawa 6 : 11 , 12 ) ( 3 ) Mugun zamani . 
 ( Yohanna 15 : 19 ) Ko da yake Jehobah ya ƙyale mugayen abubuwa su faru mana , amma ba shi ba ne yake sa su faru . 
 Hakika , “ Kowacce kyakkyawar baiwa , da kowacce cikakkiyar kyauta , daga Sama suke , sun sauko ne daga wurin Uban haskoki . ” 
 ( Yaƙub 1 : 17 ) Albarkar Jehobah ba ta kawo baƙin ciki . 
 Menene ke jiran waɗanda suka ci gaba da tafiya cikin aminci ? 
 Idan muna so mu ci gaba a ruhaniya sai mu kusaci Allah . 
 Sa’ad da muka yi kusa da shi , ‘ muna ajiye wa kanmu tushe mai kyau domin lokaci mai zuwa , da za mu ruski rai wanda shi ke hakikanin rai ’ wato rai madawwami . 
 ( 1 Timothawus 6 : 12 , 17 - 19 ) A sabuwar duniya ta Allah da za ta zo , arzikinmu na ruhaniya za ta kasance tare da albarka ta zahiri . 
 Dukan waɗanda suka ci gaba da ‘ sauraran muryar Ubangiji Allahnsu ’ za su sami rai wanda yake na hakika . 
 ( Kubawar Shari’a 28 : 2 ) Da ƙudiri mai ƙarfi , bari mu ci gaba da tafiya cikin aminci . 
 Menene Ka Koya ? 
 • Me ya sa babu kyau ka riƙa tunani sosai a kan abubuwa da ke tafe a nan gaba ? 
 • Wace albarka ce muke morewa yanzu ? 
 • Me ya sa bayin Jehobah amintattu suke shan azaba ? 
 Jehobah Yana “ Bayana Ƙarshe Tun Daga Mafarin ” 
 “ Mai - bayana ƙarshe tun daga mafarin , tun zamanin dā kuma al’amuran da ba a rigaya a aika ba tukuna . ” — ISHAYA 46 : 10 . 
 1 , 2 . 
 Menene abin mamaki game da abubuwa da suka faru a lokacin cin Babila , kuma menene wannan gaskiya ya nuna game da Jehobah ? 
 CIKIN duhun dare , sojoji abokan gaba suka yi sanɗa cikin kogin Yufiretis zuwa in da suke fako , wato , babban birnin Babila . 
 Sa’ad da suka yi kusa da ƙofar garin , suka ga abin mamaki . 
 An bar manyan ƙofofi biyu na garin buɗe ! 
 Suka fita daga cikin kogi , suka hau suka shige cikin birnin . 
 A take suka kama birnin . 
 Shugabansu Cyrus nan take ya fara iko da ƙasar da ya ci a yaƙi daga baya kuma ya kafa doka ya saki Isra’ilawa daga bauta . 
 Dubbai suka koma ƙasarsu domin su kafa bauta ta Jehobah a Urushalima . — 2 Labarbaru 36 : 22 , 23 ; Ezra 1 : 1 - 4 . 
 Waɗannan abubuwa da suka faru a shekara ta 539 zuwa 537 K.Z . a yau abu ne da ’ yan tarihi suka tabbata . 
 Abin mamaki ma shi ne cewa an san wannan abin zai faru wajen shekaru 200 kafin ya faru . 
 Jehobah ya ruhi annabinsa Ishaya ya kwatanta faɗuwar Babila shekaru masu yawa kafin ya faru . 
 ( Ishaya 44 : 24 – 45 : 7 ) Allah ya bayyana yanayin yadda za a ci Babila da kuma sunan shugaban da zai ci Babila . 
 * Da yake magana da Isra’ilawa , waɗanda su ne shaidunsa a dā , Jehobah ya ce : “ Ku tuna da al’amura na dā : gama ni ne Allah , babu wanina ; ni Allah ne , kuma babu wani mai - kama da ni ; mai - bayana ƙarshe tun daga mafarin , tun zamanin dā kuma al’amuran da ba a rigaya a aika ba tukuna . ” 
 ( Ishaya 46 : 9 , 10a ) Jehobah hakika Allah ne da ya san abin da zai faru a nan gaba . 
 Amsoshin waɗanne tambayoyi ne za mu bincika ? 
 Yaya zurfin yadda Allah ya san abin da zai faru a nan gaba ? 
 Jehobah ya san abin da kowanenmu zai yi ne a nan gaba ? 
 Shin ya riga ya ƙaddara rayuwarmu ce ? 
 Za mu bincika amsa da Littafi Mai Tsarki ya bayar ga waɗannan tambayoyi da kuma wasu da suka dangance su a wannan da kuma talifi na gaba . 
 Jehobah , Allah na Annabci Ne 
 Wanene ne Tushen annabce - annabcen da suke rubuce cikin Littafi Mai Tsarki ? 
 Da yake ya san abin da zai faru a nan gaba , Jehobah ya huri bayinsa a zamanin da aka rubuta Littafi Mai Tsarki su rubuta annabce - annabce masu yawa , waɗanda suka sa mu fahimci abin da Allah yake da niyyar yi kafin ya faru . 
 “ Ga shi , al’amura na dā sun tabbata , sabobin al’amura kuwa ni ke bayanawa , ” Jehobah ya sanar . 
 “ Tun ba su ɓullo ba in ba ku labarinsu . ” 
 ( Ishaya 42 : 9 ) Lallai mutanen Allah suna da gata ! 
 Wane hakki ne yake ga sanin abin da Jehobah zai yi a nan gaba ? 
 Annabi Amos ya tabbatar mana cewa : “ Ubangiji Yahweh ba za ya yi kome ba , sai shi bayyana asirinsa ga bayinsa annabawa . ” 
 Irin wannan sanin abin da zai faru nan gaba yana kawo hakki . 
 Ka lura da kwatanci mai kyau da Amos ya yi a gaba : “ Zaki ya yi ruri , wanene ba za ya ji tsoro ba ? ” 
 Kamar yadda idan zaki ya yi ruri , yana sa mutum da dabba da suke wurin su motsa , haka ma annabawa kamar su Amos suke sanar da maganar Jehobah . 
 “ Ubangiji ya rigaya ya faɗi , wa za ya rasa yin annabci ? ” — Amos 3 : 7 , 8 . 
 “ Maganar ” Jehobah Za Ta “ Cika ” 
 A wace hanya ce “ ƙudurin ” Jehobah ya cika game da ƙarshen Babila ? 
 Ta bakin annabinsa Ishaya , Jehobah ya ce : “ Ƙudurina za ya tabbata , zan kuma cika dukan nufina . ” 
 ( Ishaya 46 : 10b ) “ Ƙudurin ” Allah , wato , abin da ya yi niyyar yi game da Babila , ya haɗa da kiran Cyrus daga Fasiya ya ci Babila a yaƙi kuma ya kawo ƙarshenta . 
 Jehobah ya bayyana wannan ƙuduri da daɗewa . 
 Kamar yadda muka riga muka lura , haka ya tabbata a shekara ta 539 K.Z . 
 Me ya sa za mu tabbata cewa “ maganar ” Jehobah a koyaushe za ta yi nasara ? 
 Kusan shekaru ɗari huɗu kafin Cyrus ya ci Babila a yaƙi , Sarki Yehoshafat na Yahuda ya fuskanci sojojin haɗin gambiza na Amman da na Mowab . 
 Ya yi addu’a da gaba gaɗi : “ Ya Ubangiji , Allah na ubaninmu , ba kai ne Allah cikin sama ba ? 
 Ba kai ne mai - mulkin dukan mulkoki na al’ummai ? 
 a cikin hannunka kuma iko da ƙarfi su ke , har ba mai - tsaya maka . ” 
 ( 2 Labarbaru 20 : 6 ) Ishaya ya furta irin wannan dogarar sa’ad da ya ce : “ Ubangiji mai - runduna ya ƙaddara , wa za ya kawar fa ? 
 hannunsa a miƙe ya ke , wa za ya juyadda shi ? ” 
 ( Ishaya 14 : 27 ) Bayan ya yi hauka aka mai da masa hankalinsa , Sarki Nebuchadnezzar na Babila ya ƙasƙantar da kansa ya ce : “ Ba kuwa mai - tsayasda hannuwansa [ Allah ] , ba kuwa mai - ce masa , Mi ka ke yi ? ” 
 ( Daniel 4 : 35 ) Hakika , Jehobah ya tabbatar wa mutanensa : “ Maganata , . . . ba za ta koma wurina wofi ba , amma za ta cika abin da na nufa , za ta yi albarka kuma a cikin saƙona . ” 
 ( Ishaya 55 : 11 ) Mun tabbata cewa maganar Jehobah tana tabbata a kullum . 
 Ƙudurin Allah ba shakka zai cika . 
 “ Madawwamin Nufi ” na Allah 
 Menene “ madawwamin nufi ” na Allah ? 
 A wasiƙarsa ga Kiristocin Afisawa , manzo Bulus ya ce Allah yana da “ madawwamin nufi . ” 
 ( Afisawa 3 : 11 ) Wannan ba wani tsarin aiki ba ne , kamar a ce dole ne Allah ya zana yadda yake so ya yi aiki . 
 Maimakon haka , yana da nasaba ne da ƙudurin Jehobah ya cika abin da ya yi niyya tun da farko ga ’ yan adam da kuma duniya . 
 ( Farawa 1 : 28 ) Domin a taimake mu mu fahimci tabbacin nufin Allah , yi la’akari da annabci na farko da aka rubuta a cikin Littafi Mai Tsarki . 
 Ta yaya Farawa 3 : 15 ta shafi nufin Allah ? 
 Alkawarin da yake Farawa 3 : 15 ya nuna cewa ba tare da ɓata lokaci ba bayan Adamu da Hauwa’u sun yi zunubi , Jehobah ya tabbatar cewa mata ta alama za ta haifi zuriya ko kuma ɗa . 
 Jehobah kuma ya san sakamakon gabā da zai kasance tsakanin matar da kuma Shaiɗan da kuma tsakanin zuriyarsu . 
 Ko da yake Jehobah zai ƙyale a ƙuje duddugen zuriyar matar , a lokacin da Allah ya zaɓa , Zuriyar zai ƙuje kan macijin ko kuma Shaiɗan Iblis . 
 Amma kafin nan , nufin Jehobah ya ci gaba cikin zuriyar da ya zaɓa har zuwa kan Yesu da ya kasance Almasihu da aka yi alkawarinsa . — Luka 3 : 15 , 23 - 38 ; Galatiyawa 4 : 4 . 
 Abin da Jehobah Ya Ƙaddara 
 Shin Jehobah ya riga ya ƙaddara ne tun daga farko cewa Adamu da Hauwa’u za su yi zunubi ? 
 Ka ba da bayani . 
 Da yake magana game da matsayin Yesu a nufin Allah , manzo Bitrus ya rubuta : “ [ Yesu ] wanda aka rigaya saninsa lallai gaban kafuwar duniya , amma a ƙarshen zamanu ya bayanu sabili da ku . ” 
 ( 1 Bitrus 1 : 20 ) Shin Jehobah ya riga ya sani ne tun daga fari cewa Adamu da Hauwa’u za su yi zunubi kuma za a bukaci hadaya da Yesu Kristi ya bayar ? 
 A’a . 
 Kalmar nan “ kafuwa ” fassara ce daga kalmar Hellenanci da take nufin “ zubar da iri . ” 
 ( 1 Bitrus 1 : 20 ) An “ zubar da iri , ” ne ko kuma an sami ciki ne kafin Adamu da Hauwa’u su yi zunubi ? 
 A’a . 
 Bayan sun yi rashin biyayya ne Adamu da Hauwa’u suka haifi ’ ya’ya . 
 ( Farawa 4 : 1 ) Saboda haka , bayan sun yi tawaye amma kafin Adamu da Hauwa’u su haifi ’ ya’ya ne , Jehobah ya ƙaddara bayyanar “ zuriya . ” 
 Mutuwar Yesu da kuma tashinsa daga matattu sun yi tanadin tsarin ƙauna na fansa , inda zunubi da muka gada da kuma dukan ƙoƙarin Shaiɗan za a wofintar da su . — Matta 20 : 28 ; Ibraniyawa 2 : 14 ; 1 Yohanna 3 : 8 . 
 Wane aukuwa ne Jehobah ya ƙaddara wajen cika nufinsa ? 
 Allah kuma ya ƙaddara wani abin da zai faru wajen cika nufinsa . 
 Wannan ya bayyana daga abin da Bulus ya rubuta zuwa ga Afisawa , cewa Allah zai “ tattara dukan abu cikin Kristi , abubuwan da ke cikin sammai , da abubuwan da ke bisa duniya . ” 
 Game da “ abubuwan da ke cikin sammai , ” wato , waɗanda aka zaɓa su yi sarauta da Kristi , Bulus ya yi bayani : Mu “ ƙadararru bisa ga nufin wannan da ke aikata dukan abu bisa ga shawarar nufinsa . ” 
 ( Afisawa 1 : 10 , 11 ) Hakika , Jehobah ya ƙaddara tun dā iyakacin adadin mutanen da za su zama zuriyar mace ta Allah kuma su yi aiki tare da Kristi wajen ba da amfanin fansa . 
 ( Romawa 8 : 28 - 30 ) Manzo Bulus ya kira wannan “ tsattsarkar al’umma . ” 
 ( 1 Bitrus 2 : 9 ) An ba wa manzo Yohanna gatar sanin adadin waɗanda za su yi sarauta tare da Kristi a wahayi ; su 144,000 . 
 ( Ru’ya ta Yohanna 7 : 4 - 8 ; 14 : 1 , 3 ) Suna tallafa wa Sarki Kristi , suna hidima “ domin yabon ɗaukakarsa [ Allah ] ” ne . — Afisawa 1 : 12 - 14 . 
 Ta yaya muka sani cewa mutane 144,000 ba a ƙaddara wa kowannensu ba ? 
 Ƙaddarar mutane 144,000 ba ya nufin cewa an riga an ƙaddara cewa wasu mutane za su bauta wa Allah cikin aminci a wannan hanya . 
 Hakika , gargaɗi da ke rubuce cikin Nassosin Kiristoci na Hellenanci an rubuta shi ne musamman domin a yi wa shafaffu ja - gora da kuma ƙarfafa su domin su riƙe amincinsu kuma su tabbatar da kansu sun cancanci wannan kira na samaniya . 
 ( Filibbiyawa 2 : 12 ; 2 Tassalunikawa 1 : 5 , 11 ; 2 Bitrus 1 : 10 , 11 ) Jehobah ya sani tun dā cewa mutane 144,000 za su ƙware su yi hidima domin nufinsa . 
 Ko su wa waɗannan za su kasance , wannan ya dangana ne ga yadda waɗanda aka kira suka yi rayuwarsu , zaɓi ne da kowane mutum dole ne ya yi da kansa . — Matta 24 : 13 . 
 Abin da Jehobah Ya Sani Kafin Ya Faru 
 13 , 14 . 
 Da menene yadda Jehobah yake amfani da sanin abin da zai faru a nan gaba dole ya jitu , kuma me ya sa ? 
 Tun da Jehobah Allah ne na annabci da ƙuduri , ta yaya yake amfani da wannan sanin abu kafin ya faru ? 
 Da farko , mun tabbata cewa dukan hanyoyin Allah masu gaskiya ne , masu adalci , masu ƙauna . 
 Sa’ad da yake rubutu zuwa ga Kiristoci Ibraniyawa na ƙarni na farko A.Z . , manzo Bulus ya tabbatar da cewa rantsuwa da kuma alkawari na Allah “ abu biyu da ba su sākuwa , inda ba shi yiwuwa Allah ya yi ƙarya . ” 
 ( Ibraniyawa 6 : 17 , 18 ) A wasiƙarsa zuwa ga Titus , Bulus ya kuma furta wannan , sa’ad da ya rubuta cewa Allah “ ba shi iya yin ƙarya . ” — Titus 1 : 2 . 
 Bugu da ƙari , ko da yake Jehobah yana da iko marar iyaka , bai taɓa aikata rashin adalci ba . 
 Musa ya kwatanta Jehobah yana cewa “ shi Allah mai - aminci ne , marar - mugunta , kuma , mai - adalci ne shi mai - gaskiya . ” 
 ( Kubawar Shari’a 32 : 4 ) Dukan abin da Jehobah ya yi yana jituwa da mutuntakarsa mai ban sha’awa . 
 Ayyukansa suna jituwa da halayensa na musamman , ƙauna , hikima , shari’a , da kuma iko . 
 15 , 16 . 
 Wane zaɓi ne Jehobah ya bai wa Adamu a lambun Adnin ? 
 Ka yi la’akari da yadda dukan wannan ya shafi abin da ya faru a lambun Adnin . 
 Da yake shi Uba ne mai ƙauna , Jehobah ya yi tanadin dukan abin da mutane suke bukata . 
 Ya ba wa Adamu tunani , da kuma yadda zai yanke shawara . 
 Ba kamar dabbobi ba da ilhami yake musu ja - gora , Adamu yana da zarafin ya zaɓi abin da yake so . 
 Sakamakon haka shi ne cewa Allah ya duba ya gani daga kan kursiyinsa ya ga dukan abu da ya yi , “ yana da kyau ƙwarai . ” — Farawa 1 : 26 - 31 ; 2 Bitrus 2 : 12 . 
 Sa’ad da Jehobah ya zaɓi ya ba wa Adamu doka kada ya ci daga “ itace na sanin nagarta da mugunta , ” ya ba da cikakken bayani domin Adamu ya yanke shawarar abin da yake so ya yi . 
 Ya ce Adamu ya ci daga “ kowane itacen gona a sāke ” sai ɗaya kawai aka yi masa gargaɗi game da haɗarin cin ’ ya’yan itacen da aka hana . 
 ( Farawa 2 : 16 , 17 ) Ya gaya wa Adamu sakamakon abin da zai yi . 
 Menene Adamu zai yi ? 
 Me ya sa za mu ce yadda Jehobah yake amfani da sanin abin da zai faru a nan gaba , yana zaɓe ne ? 
 A bayane yake cewa Jehobah ya zaɓi kada ya ga abin da Adamu da Hauwa’u za su yi , ko da yake yana iya gan kome kafin ya faru . 
 Saboda haka tambayar ba ta ko Jehobah yana iya ganin abin da zai faru a nan gaba ba ne , amma ko zai zaɓi ya yi haka . 
 Ƙari ga haka , muna iya tunani cewa Jehobah , tun da yake Allah ne mai ƙauna , cikin saninsa ba zai ƙaddara tawaye ba , da dukan matsalolinsa na baƙin ciki . 
 ( Matta 7 : 11 ; 1 Yohanna 4 : 8 ) Saboda haka , idan ya shafi yadda Jehobah yake amfani da iyawarsa na sanin abin da zai faru a nan gaba , yana zaɓe ne . 
 Me ya sa yadda Jehobah yake zaɓan yadda zai yi amfani da iyawarsa ba ya nufin kasawa ce a gare shi ? 
 Shin yadda Jehobah yake amfani da iyawarsa na sanin abin da zai faru a nan gaba yana nufi ne cewa ba shi da cikakken iko ? 
 A’a . 
 Musa ya kwatanta cewa “ Fa ne shi , aikinsa cikakke ne . ” 
 Ba shi da alhakin zunubin mutane ba . 
 Dukan wahala da muke sha a yau ya fara ne daga rashin biyayya . 
 Manzo Bulus ya yi tunanin cewa “ zunubi ya shigo cikin duniya ta wurin mutum ɗaya , mutuwa kuwa ta wurin zunubi ; har fa mutuwa ta bi kan dukan mutane , da shi ke duka sun yi zunubi . ” — Kubawar Shari’a 32 : 4 5 ; Romawa 5 : 12 ; Irmiya 10 : 23 . 
 Waɗanne tambayoyi ne za a amsa a talifi na gaba ? 
 Har zuwa yanzu a tattaunawarmu mun ga cewa babu rashin adalci wurin Jehobah . 
 ( Zabura 33 : 5 ) Maimakon haka , iyawar Jehobah , halayensa na ɗabi’a , da kuma mizanansa duka sun jitu da nufinsa . 
 ( Romawa 8 : 28 ) Da yake Allah ne na annabci , Jehobah “ mai - bayana ƙarshe tun daga mafarin , tun zamanin dā kuma al’amuran da ba a rigaya a aika ba tukuna . ” 
 ( Ishaya 46 : 9 , 10 ) Mun kuma ga cewa yana zaɓe wajen amfani da iyawarsa ya san abin da zai faru a nan gaba . 
 Amma kuma , ta yaya wannan ya shafe mu ? 
 Ta yaya za mu tabbata cewa shawararmu ta jitu da nufin Allah na ƙauna ? 
 Kuma wace albarka yin haka zai kawo mana ? 
 Talifi na gaba zai amsa waɗannan tambayoyi . 
 [ Hasiya ] 
 Ka dubi mujallar nan Littafi Don Dukan mutane , shafi na 28 , Shaidun Jehobah ne suka wallafa . 
 Za Ka Iya Yin Bayani ? 
 • Waɗanne misalai ne na dā suka tabbatar da cewa “ maganar ” Allah tana “ tabbata ” ? 
 • Menene Jehobah ya ƙaddara game da ‘ madawwamin nufinsa ’ ? 
 • A wace hanya ce Jehobah yake amfani da iyawarsa na sanin abin da zai faru a nan gaba ? 
 [ Hoto a shafi na 20 ] 
 Yehoshafat ya dogara ga Jehobah 
 [ Hoto a shafi na 21 ] 
 Allah ya annabta mutuwa da kuma tashin Yesu daga matattu 
 [ Hoto a shafi na 22 ] 
 Shin Jehobah ya ƙaddara ne abin da Adamu da Hauwa’u za su yi ? 
 ‘ Ka Zaɓi Rai Domin Ka Rayu ’ 
 “ Na sa rai da mutuwa a gabanka , albarka da la’ana : ka zaɓi rai fa , domin ka rayu . ” — KUBAWAR SHARI’A 30 : 19 . 
 1 , 2 . 
 A wace hanya ce aka halicci mutum a cikin surar Allah ? 
 “ BARI mu yi mutum a cikin surarmu , bisa ga kamaninmu . ” 
 Wannan abin da Allah ya ce yana rubuce cikin surar farko na Littafi Mai Tsarki . 
 Hakanan , “ Allah fa ya halitta mutum cikin suratasa , cikin surar Allah ya halicce shi , ” in ji Farawa 1 : 26 , 27 . 
 Saboda haka mutum na farko ya bambanta da dukan wasu halittu da suke duniya . 
 Yana kama da Mahaliccinsa , yana iya nuna halaye irin na Allah a tunaninsa , wajen nuna ƙauna , shari’a , hikima , da iko . 
 Yana da lamiri da zai taimake shi ya yanke shawarar da za ta amfane shi ta kuma faranta wa Ubansa na samaniya rai . 
 ( Romawa 2 : 15 ) A taƙaice , Adamu yana da yancin yin zaɓe . 
 Jehobah ya lura da siffar ɗansa na duniya , ya ce game da shi : “ Yana da kyau ƙwarai . ” — Farawa 1 : 31 ; Zabura 95 : 6 . 
 Mu ’ ya’yan Adamu ma , an yi mu cikin sura da kuma kamanin Allah ne . 
 Amma , muna da zaɓi kuwa a abin da muke yi ? 
 Ko da yake Jehobah yana iya sanin abin da zai faru a nan gaba , bai ƙaddara rayuwarmu da kuma ayyukanmu ba . 
 Bai taɓa barin ƙaddara ta mallaki rayuwar ’ ya’yansa na duniya ba . 
 Domin mu fahimci muhimmancin yancinmu na zaɓe , bari mu koyi wani darassi daga al’ummar Isra’ila . — Romawa 15 : 4 . 
 ’ Yancin Zaɓe a Isra’ila 
 Mecece doka ta farko a Dokoki Goma , kuma ta yaya Isra’ila suka zaɓi su yi biyayya ? 
 “ Ni ne Ubangiji Allahnka , wanda ya fishe ka daga ƙasar Masar , daga gidan bauta , ” Jehobah ya gaya wa Isra’ilawa . 
 ( Kubawar Shari’a 5 : 6 ) A shekara ta 1513 K.Z . , al’ummar Isra’ila ta sami ceto na mu’ujiza daga bauta a ƙasar Masar kuma saboda haka ba su da wani dalilin shakkar waɗannan kalmomi . 
 A doka ta farko cikin Dokoki Goma , ta bakin kakakinsa Musa , Jehobah ya ce : “ Ba za ka yi waɗansu alloli ba sai ni . ” 
 ( Fitowa 20 : 1 , 3 ) A wannan lokaci , al’ummar Isra’ila ta zaɓi ta yi biyayya . 
 Da son ransu suka bauta wa Jehobah da zuciya ɗaya . — Fitowa 20 : 5 ; Litafin Lissafi 25 : 11 . 
 ( a ) Wane zaɓe Musa ya saka a gaban Isra’ilawa ? 
 ( b ) Wane zaɓe muke fuskanta a yau ? 
 Bayan shekara 40 , Musa ya tuna wa wata tsara ta Isra’ilawa zaɓin da ke gabansu . 
 “ Ina kira sama da ƙasa su shaida a kanku yau , ” in ji shi , “ na sa rai da mutuwa a gabanka , albarka da la’ana : ka zaɓi rai fa , domin ka rayu , da kai da zuriyarka . ” 
 ( Kubawar Shari’a 30 : 19 ) Hakazalika a yau , muna da ’ yancin zaɓe . 
 Hakika , muna iya zaɓan ko mu bauta wa Jehobah cikin aminci da begen rai madawwami , ko kuma mu yi rashin biyayya mu fuskanci sakamakon haka . 
 Ka yi la’akari da misalin mutane biyu da zaɓinsu ya bambanta . 
 5 , 6 . 
 Wane zaɓi ne Joshua ya yi kuma menene sakamakon haka ? 
 A shekara ta 1473 K.Z . , Joshua ya kai Isra’ilawa Ƙasar Alkawari . 
 A gargaɗi da ya yi kafin ya mutu , Joshua ya shawarci al’ummar : ‘ Idan a gareku mummunan abu ne ku bauta ma Ubangiji , ku zaɓa yau wanda za ku bauta masa ; ko alloli na ƙetaren Kogin , waɗanda ubanninku suka bauta ma , ko kuwa alloli na Amoriyawa waɗanda ku ke zaune a cikin ƙasarsu . ’ 
 Sai ya yi magana game da iyalinsa , kuma ya ci gaba yana cewa : “ Amma da ni da gidana , Ubangiji za mu bauta ma . ” — Joshua 24 : 15 . 
 Kafin wannan lokaci , Jehobah ya aririci Joshua ya yi ƙarfi ya yi gaba gaɗi , ya umurce shi kada ya ƙauce daga yi wa Dokar Allah biyayya . 
 Maimakon haka , ta wajen karanta littafin Dokoki dare da rana , Joshua zai yi nasara a al’amuransa . 
 ( Joshua 1 : 7 , 8 ) Kuma hakan ya kasance . 
 Zaɓin da Joshua ya yi ya sa ya sami albarka . 
 “ Cikin dukan alherin da Ubangiji ya yi zancensa ga gidan Isra’ila babu wani abin da ya sare , ” in ji Jeshua . 
 “ Dukan abu ya tabbata . ” — Joshua 21 : 45 . 
 A zamanin Ishaya , wane zaɓe ne wasu Isra’ilawa suka yi , kuma menene sakamakon haka ? 
 Akasarin haka , ka yi la’akari da yanayin da ya kasance a Isra’ila shekaru 700 bayan haka . 
 A wannan lokacin , Isra’ilawa da yawa suna bin al’adun arna . 
 Alal misali , a rana ta ƙarshe ta shekara , mutane suna taruwa domin liyafa na abinci mai kyau da giya mai daɗi . 
 Wannan ba liyafa ba ce kawai ta iyali . 
 Maimakon haka , biki ne na addini da yake ɗaukaka wasu allolin arna guda biyu . 
 Annabi Ishaya ya rubuta ra’ayin Allah game da wannan aikin rashin aminci : “ Ku da ke yasda Ubangiji , kuna manta da dutsena mai - tsarki , ku da ke shirya [ tabur ] domin Gad , ku da ke dama ruwan anab ga Meni ku cika . ” 
 Sun gaskata cewa girbin amfanin gona bai dangana ga albarkar Jehobah ba , amma a kan bauta wa allan ƙaddara “ Gad ” da kuma na sa’a “ Meni . ” 
 Amma a gaskiya , hanyarsu ta tawaye ta kafa ƙaddararsu . 
 “ Zan ƙaddara ku ga kaifin takobi , ” in ji Jehobah , “ dukanku kuma za ku sunkuya ga yanka ; domin sa’anda na kira , ba ku amsa ba : sa’anda na yi magana , ba ku ji ba ; amma kun yi abin da ke mugu a idona , kuka zaɓi abin da ban ji daɗinsa ba . ” 
 ( Ishaya 65 : 11 , 12 ) Zaɓinsu na rashin hikima ya jawo musu halaka , kuma allolin ƙaddara da na sa’a ba su da iko su hana . 
 Zaɓen da Ya Dace 
 Dangane da Kubawar Shari’a 30 : 20 , menene yin zaɓe mai kyau ya ƙunsa ? 
 Sa’ad da Musa ya shawarci Isra’ilawa su zaɓi rai , ya gaya musu matakai uku da za su ɗauka : ‘ Ku ƙaunaci Ubangiji Allahnku , ku ji muryatasa , ku manne masa . ’ 
 ( Kubawar Shari’a 30 : 20 ) Bari mu bincika dukan waɗannan ɗaiɗai domin zaɓenmu ya kasance da kyau . 
 Ta yaya za mu nuna ƙaunarmu ga Jehobah ? 
 Ta wurin ƙaunar Jehobah Allahnmu : Mun zaɓi mu bauta wa Jehobah ne domin muna ƙaunarsa . 
 Bin misalan gargaɗi na zamanin Isra’ilawa , muna guje wa dukan jaraba mu yi lalata kuma muna guje wa salon rayuwa da zai sa mu faɗa cikin tarkon duniya na tara dukiya . 
 ( 1 Korinthiyawa 10 : 11 ; 1 Timothawus 6 : 6 - 10 ) Muna manne wa Jehobah kuma muna kiyaye farillansa . 
 ( Joshua 23 : 8 ; Zabura 119 : 5 , 8 ) Kafin Isra’ilawa su shiga Ƙasar Alkawari , Musa ya yi musu gargaɗi : “ Ga shi , na koya maku farillai da shari’u , kamar yadda Ubangiji Allahna ya umurce ni , domin ku yi su cikin ƙasa da za ku tafi garin ku ci ta . 
 Ku kiyaye su fa ku aikata ; gama hikimarku da azancinku ke nan a idanun al’ummai , waɗanda za su ji dukan waɗannan farillai . ” 
 ( Kubawar Shari’a 4 : 5 , 6 ) Yanzu ne lokaci da ya kamata mu nuna ƙaunarmu ga Jehobah ta wajen saka nufinsa farko a rayuwarmu . 
 Babu shakka za mu sami albarka idan muka zaɓi mu yi haka . — Matta 6 : 33 . 
 10 - 12 . 
 Wane darasi muka koya daga yin la’akari da abin da ya faru da zamanin Nuhu ? 
 Ta wajen jin muryatasa : Nuhu “ mai - shelan adalci ” ne . 
 ( 2 Bitrus 2 : 5 ) Kusan dukan mutane da suka rayu kafin Rigyawa sun shagala cikin ayyukansu saboda haka ba su lura da gargaɗin Nuhu ba . 
 Menene sakamakon haka ? 
 “ Rigyawa ta zo ta kwashe su duka . ” 
 Yesu ya yi gargaɗi cewa a zamaninmu , lokacin “ bayanuwar ɗan mutum , ” za ta zama haka . 
 Abin da ya faru a zamanin Nuhu gargaɗi ne mai tsanani ga mutanen yanzu waɗanda suka ƙi zaɓan su bi saƙon Allah . — Matta 24 : 39 . 
 Waɗanda suke wa gargaɗin Allah ta bakin bayinsa na zamani ba’a , ya kamata su fahimci abin da ƙin bin wannan gargaɗi zai nufa a garesu . 
 Game da waɗannan masu ba’a , manzo Bitrus ya rubuta : “ Gama da gangan su ke manta da wannan , akwai sammai tun dā , da duniya kuma a tattare daga bisa ruwa , cikin tsakiyar ruwa kuma , bisa ga maganar Allah ; bisa ga wannan fa duniya wadda ta ke a sa’an nan , yayinda ruwa ya sha kanta , ta halaka : amma sammai da su ke yanzu , da duniya kuma , bisa ga wannan magana kanta an tanaje su domin wuta , ajiyayyu zuwa ranar shari’a da halakar mutane masu - fajirci . ” — 2 Bitrus 3 : 3 - 7 . 
 Ka gwada wannan da zaɓi da Nuhu da iyalinsa suka yi . 
 “ Ta bangaskiya Nuhu , da Allah ya yi masa gargaɗi a kan al’amuran da ba a gani ba a lokacin , yana tsoron Allah , ya sassaƙa jirgi . ” 
 ( Ibraniyawa 11 : 7 ) Bin gargaɗin ya sa ya ceci iyalinsa . 
 ( Ibraniyawa 11 : 7 ) Bari mu kasance da hanzarin jin saƙon Allah kuma mu yi biyayya da shi . — Yaƙub 1 : 19 , 22 - 25 . 
 13 , 14 . ( a ) Me ya sa ‘ manne wa Jehobah ’ yake da muhimmanci ? 
 ( b ) Ta yaya za mu ƙyale Jehobah “ mai - yin tukwane da mu ” ya mulmule mu ? 
 Ta wajen manne wa Jehobah : ‘ Zaɓan rai domin a rayu , ’ ya ƙunshi fiye da ƙauna da kuma sauraron Jehobah , ya kuma ƙunshi ‘ manne wa Jehobah , ’ wato , nacewa a yi nufinsa . 
 “ Jurewarku ce za ta fisshe ku , ” in ji Yesu . 
 ( Luka 21 : 19 ) Hakika , zaɓin da muka yi game da wannan zai bayyana abin da ke cikin zuciyarmu . 
 Misalai 28 : 14 ta ce : “ Mai - farinciki ne mutum wanda ya ke jin tsoro kullum : Amma shi wanda ya taurare zuciyassa za ya fāɗi cikin masifa . ” 
 Fir’auna na ƙasar Masar ta dā misali ne a wannan . 
 Sa’ad da kowane annoba cikin annoba goma ya faɗa wa Masar , Fir’auna sai ya taurara zuciyarsa maimakon ya nuna tsoron Allah . 
 Ba Jehobah ba ne ya tura Fir’auna cikin rashin biyayya amma ya ƙyale sarkin nan mai fahariya ne ya zaɓa . 
 Ko yaya dai , an cika nufin Jehobah , kamar yadda manzo Bulus ya yi bayani game da yadda Jehobah ya ɗauki Fir’auna : “ Saboda wannan nufi da kansa na tashe ka , domin in gwada ikona a cikinka , labarin sunana kuma shi watsu cikin dukan duniya . ” — Romawa 9 : 17 . 
 Shekaru ɗarurruwa bayan ceton Isra’ilawa daga hannun Fir’auna , annabi Ishaya ya ce : “ Ya Ubangiji , kai ubanmu ne , mu yimɓu ne , kai ne mai - yin tukwane da mu : mu dukanmu kuma aikin hannunka ne . ” 
 ( Ishaya 64 : 8 ) Sa’ad da muka ƙyale Jehobah ya mulmule mu ta wurin nazari da kuma bin Kalmarsa , a hankali sai mu yafa sabon hali . 
 Sai mu zama masu tawali’u masu sauƙin hali , sai ya kasance da sauƙi a garemu mu manne wa Jehobah cikin aminci domin da gaske muna so mu faranta masa zuciya . — Afisawa 4 : 23 , 24 ; Kolossiyawa 3 : 8 - 10 . 
 ‘ Sanar da Su ’ 
 In ji Kubawar Shari’a 4 : 9 , waɗanne hakki biyu ne Musa ya tuna wa Isra’ilawa ? 
 Ga al’ummar Isra’ila da ta taru , tana shirye ta shiga Ƙasar Alkawari , Musa ya ce : “ Ka yi lura da kanka , ka kiyaye ranka da ƙwazo , domin kada ka manta da al’amuran da idanunka suka gani , kada kuma su rabu da zuciyarka dukan kwanakin ranka ; amma ka sanar ma ’ ya’yanka da su da ’ ya’yan ’ ya’yanka . ” 
 ( Kubawar Shari’a 4 : 9 ) Domin su sami albarkar Jehobah kuma su bunƙasa a ƙasar da za su gada , dole ne mutanen su cika hakkinsu biyu ga Jehobah Allahnsu . 
 Ba za su manta da ayyukan al’ajabi da Jehobah ya yi a gaban idanunsu ba , kuma dole ne su koyar da su ga jikokinsu . 
 Dole ne mutanen Allah su yi haka a yau , idan muna so mu ‘ zaɓi rai domin mu rayu . ’ 
 Menene muka gani da idanunmu da Jehobah ya yi dominmu ? 
 16 , 17 . ( a ) Menene masu wa’azi a ƙasashen waje da aka koyar da su a Gileyad suka cim ma a wa’azin Mulki ? 
 ( b ) Wane misali ne na ƙwazo ka sani ? 
 Muna farin cikin ganin yadda Jehobah ya albarkaci aikinmu na wa’azi da almajirantarwa . 
 Tun da aka buɗe Makarantar Littafi Mai Tsarki ta Gileyad a shekara ta 1943 , masu wa’azi a ƙasashen waje sun yi ja - gora wajen aikin almajirantarwa a ƙasashe masu yawa . 
 Har zuwa yanzu , ɗaliban makaranta na farko suna da ƙwazo wajen wa’azin Mulki , ko da yake sun tsufa kuma wasu suna da matsalolin ƙoshin lafiya . 
 Wata misali mai kyau Mary Olson ce , da ta sauke karatu daga Gileyad a shekara ta 1944 . 
 Ta yi hidimar mai wa’azi a ƙasashen waje da farko a Uruguaye , sai kuma a Kolombiya , a yanzu kuma a Puerto Rico . 
 Ko da yake matsalolin tsufa sun rage abin da take yi , ’ Yar’uwa Olson ta kasance da ƙwazo wajen wa’azi . 
 Tana amfani da iliminta na harshen Sfanisanci , ta tsara lokaci tana fita wa’azi da ’ yan’uwa kowane mako . 
 Ko da yake yanzu gwauruwa ce , ’ Yar’uwa Nancy Porter , da ta sauke karatu a Gileyad a shekara ta 1947 , har yanzu tana hidima a Bahamas . 
 Ita ma wata mai wa’azi ce a ƙasashen waje da ta shagala wajen aikin wa’azi . 
 “ Koyar da wasu gaskiya ta Littafi Mai Tsarki , hanyar samun farin ciki ne na musamman , ” in ji ’ Yar’uwa Porter a tarihin rayuwarta . 
 * “ Ya sa na kasance da tsari a ayyukana na ruhaniya kuma ya tallafa wa rayuwata . ” 
 Sa’ad da ’ Yar’uwa Porter da wasu masu aminci suke tuna baya , ba sa mantawa da abin da Jehobah ya yi . 
 Mu kuma fa ? 
 Muna godiya domin yadda Jehobah ya albarkaci hidimar Mulki a unguwarmu ? — Zabura 68 : 11 . 
 Menene za mu koya daga karanta tarihin rayuwar masu wa’azi a ƙasashen waje ? 
 Muna farin ciki domin abin da waɗannan da suka yi shekaru masu yawa suna hidima suka cim ma . 
 Karanta tarihin rayuwarsu yana ƙarfafa mu domin sa’ad da muka ga abin da Jehobah ya yi wa waɗannan mutane masu aminci , yana ƙarfafa tabbacinmu mu bauta wa Jehobah . 
 Kana karanta kuma ka yi bimbini a kan irin waɗannan labarai masu ban sha’awa da aka buga a Hasumiyar Tsaro kuwa ? 
 Ta yaya iyaye Kiristoci za su yi amfani da tarihin rayuwar wasu da ke rubuce cikin Hasumiyar Tsaro da kyau ? 
 Musa ya tuna wa Isra’ilawa cewa kada su mance dukan abin da Jehobah ya yi musu , kuma kada wannan ya fita daga zuciyarsu a dukan kwanan ransu . 
 Sai kuma ya ce : “ Ka sanar ma ’ ya’yanka da su da ’ ya’yan ’ ya’yanka . ” 
 ( Kubawar Shari’a 4 : 9 ) Tarihin rayuwa yana da ban sha’awa . 
 Matasa da suke tasowa suna bukatar misali mai kyau . 
 ’ Yan’uwa mata marasa aure suna iya koyon darasi daga misalan ’ yan’uwa mata tsofaffi waɗanda suka ba da tarihin rayuwarsu a Hasumiyar Tsaro . 
 Hidima a yankin wani yare a ƙasarsu tana ba da zarafin faɗaɗa zarafin shagala cikin wa’azin bishara ga ’ yan’uwa maza da mata . 
 Iyaye Kiristoci , me ya sa ba za ku yi amfani da misalan masu wa’azi a ƙasashen waje da kuma wasu su motsa ’ ya’yanku su zaɓi hidima ta cikakken lokaci ba ? 
 Menene za mu yi domin mu “ zaɓi rai ” ? 
 To , ta yaya kowanenmu zai iya “ zaɓan rai ” ? 
 Ta wajen amfani da kyauta ta ’ yanci mu nuna wa Jehobah cewa muna ƙaunarsa da kuma ta wajen ci gaba da yin iya ƙoƙarinmu a hidimarsa har iyaka yadda ya ƙyale mana wannan gatar . 
 “ Domin ” kamar yadda Musa ya ce , Jehobah “ shi ne ranka , da tsawon kwanakinka . ” — Kubawar Shari’a 30 : 19 , 20 . 
 [ Hasiya ] 
 Dubi “ Joyous and Thankful Despite Heartbreaking Loss , ” da aka bugu a cikin Hasumiyar Tsaro ta 1 ga Yuni , 2001 , shafuffuka na 23 - 27 na Turanci . 
 Ka Tuna ? 
 • Menene ka koya daga misalan zaɓe dabam dabam da muka yi la’akari da su ? 
 • Waɗanne matakai ne dole mu ɗauka domin mu “ zaɓi rai ” ? 
 • Waɗanne hakki ne biyu aka aririce mu mu cika ? 
 [ Hoto a shafi na 24 ] 
 “ Na sa rai da mutuwa a gabanka ” 
 [ Hoto a shafi na 27 ] 
 Sauraron muryar Allah ya kawo wa Nuhu da iyalinsa ceto 
 [ Hoto a shafi na 28 ] 
 Mary Olson 
 [ Hoto a shafi na 28 ] 
 Nancy Porter 
 “ Ina Ƙaunar Shari’arka Ba Misali ! ” 
 “ Ina ƙaunar shari’arka ba misali ! 
 Abin tunawa ne a gareni dukan yini . ” — ZABURA 119 : 97 . 
 1 , 2 . ( a ) Wane yanayi ne marubucin Zabura 119 da aka hura ya fuskanta ? 
 ( b ) Yaya ya aikata , kuma me ya sa ? 
 MARUBUCIN Zabura 119 ya fuskanci gwaji mai tsanani . 
 Abokan gaba masu girman kai da suka raina dokar Allah sun yi masa ba’a kuma sun tsegunta shi . 
 ’ Ya’yan sarki suka yi shawara a kansa kuma suka tsananta masa . 
 Miyagu sun kewaye shi , suna barazana za su kashe shi . 
 Dukan waɗannan sun sa ya “ narke saboda nauwa . ” 
 ( Zabura 119 : 9 , 23 , 28 , 51 , 61 , 69 , 85 , 87 , 161 ) Duk da wannan gwaji , mai zabura ya rera waƙa yana cewa : “ Ina ƙaunar shari’arka ba misali ! 
 Abin tunawa ne a gareni dukan yini . ” — Zabura 119 : 97 . 
 Kana iya tambaya , “ Ta yaya dokar Allah ta yi wa mai zabura ta’aziyya ? ” 
 Ya tabbata cewa Jehobah ya damu da shi , kuma hakan ya kiyaye shi . 
 Amfanin bin dokar Allah ne ya sa mai zabura farin ciki , duk da wahala da ya fuskanta daga magabtansa . 
 Ya fahimci cewa Jehobah ya yi masa kirki . 
 Ƙari ga haka , bin dokar Allah ya sa mai zabura ya sami hikima fiye da abokan gabansa kuma hakan ya cece sa . 
 Yin biyayya da dokar ya ba shi kwanciyar rai da lamiri mai tsabta . — Zabura 119 : 1 , 9 , 65 , 93 , 98 , 165 . 
 Me ya sa yake da wuya Kiristoci su yi rayuwa bisa mizanan Allah a yau ? 
 Wasu ma cikin bayin Allah a yau suna fuskantar gwaji mai tsanani na bangaskiyarsu . 
 Wataƙila ba za mu fuskanci haɗari kamar na mai zabura ba , amma muna raye ne a “ miyagun zamanu . ” 
 Mutane da yawa da muke saduwa da su kowace rana ba sa son mizanai na ruhaniya , suna biɗan makasudai na kansu da abin duniya , suna da halin girman kai da rashin ladabi . 
 ( 2 Timothawus 3 : 1 - 5 ) Matasa Kiristoci suna fuskantar gwaji don mizanan ɗabi’arsu a kai a kai . 
 A irin wannan yanayin , zai kasance da wuya mu ci gaba da ƙaunar Jehobah da kuma yin abin da ke daidai . 
 Ta yaya za mu kāre kanmu ? 
 Ta yaya mai zabura ya nuna godiya ga dokar Allah , ya kamata Kiristoci su yi hakan ne ? 
 Abin da ya taimaki mai zabura ya jimre matsi da ya fuskanta shi ne cewa ya ba da lokaci sosai wajen nazarin dokar Allah . 
 Wannan ya sa ya ƙaunaci dokar Allah . 
 Hakika , kusan kowace aya a Zabura 119 ta ambaci wani fasali na dokar Jehobah . 
 * Kiristoci a yau ba sa bin Dokar Musa da Allah ya ba al’ummar Isra’ila ta dā . 
 ( Kolossiyawa 2 : 14 ) Amma , har ila ƙa’idodi da aka furta a wannan Dokar na da amfani . 
 Waɗannan ƙa’idodin ne suka yi wa mai zabura ta’aziyya , hakanan ma za su yi wa bayin Allah ta’aziyya da suke fama da matsalolin rayuwar zamani . 
 Wane ɓangare ne na doka za mu bincika ? 
 Bari mu ga yadda fanni uku kawai na Dokar Musa zai ƙarfafa mu : tsarin Asabarci , tanadin yin kala , da umurni game da ƙyashi . 
 A kowane fanni za mu ga cewa fahimtar ƙa’idodi da ya sa aka yi waɗannan dokoki suna da muhimmanci idan za mu jimre wa matsi na zamaninmu . 
 Biyan Bukatunmu na Ruhaniya 
 Wace bukata ce mai muhimmanci mutane suke da ita ? 
 An halicci ’ yan adam da bukatu da yawa . 
 Alal misali , abinci , abin sha , wurin kwanciya suna da muhimmanci idan mutum zai sami lafiyar jiki . 
 Duk da haka , ya kamata mutane su biya bukatunsu na “ ruhu . ” 
 Ba za su yi farin ciki ba idan ba su yi hakan ba . 
 ( Matta 5 : 3 ) Jehobah ya ɗauki biyan wannan bukata da muhimmanci , shi ya sa ya umurci mutanensa su daina ayyukansu na kullum na mako guda domin su mai da hankali ga al’amura ta ruhaniya . 
 7 , 8 . ( a ) Ta yaya Allah ya bambanta tsakanin Asabarci da sauran kwanaki ? 
 ( b ) Menene manufar Asabarcin ? 
 Tsarin Asabarci ya nanata muhimmancin biɗan abubuwa na ruhaniya . 
 Lokacin da aka yi tanadin manna a cikin jeji ne kalmar ‘ asarbaci ’ ya bayyana da farko a cikin Littafi Mai Tsarki . 
 An gaya wa Isra’ilawa su tara wannan gurasa na mu’ujiza kwanaki shida . 
 A rana ta shida , za su tara “ abinci na kwana biyu , ” domin a rana ta bakwai ba za a ba su abinci ba . 
 Rana ta bakwai za ta zama “ assabbat mai - tsarki ne ga Ubangiji , ” a ranar ya kamata kowane mutum ya zauna a gidansa . 
 ( Fitowa 16 : 13 - 30 ) Wata doka cikin Dokoki Goma ta ce kada a yi aiki a ranar Assabaci . 
 Rana mai tsarki ce . 
 Za a kashe wanda bai bi dokar ba . — Fitowa 20 : 8 - 11 ; Litafin Lissafi 15 : 32 - 36 . 
 Dokar Assabaci ta nuna cewa Jehobah ya damu da lafiyar mutanensa ta zahiri da kuma ta ruhaniya . 
 Yesu ya ce “ aka yi ran assabaci domin mutum . ” 
 ( Markus 2 : 27 ) Wannan ya sa Isra’ilawa su huta kuma ya ba su zarafi su matsa kusa ga Mahaliccinsu kuma su ƙaunace shi . 
 ( Kubawar Shari’a 5 : 12 ) An keɓe ranar don ayyuka na ruhaniya kawai . 
 Ayyukan sun haɗa da bauta ta iyali , addu’a , da kuma yin bimbini a kan Dokar Allah . 
 An tsara wannan don kada Isra’ilawa su yi amfani da dukan lokacinsu da kuzari wajen biɗan abin duniya . 
 Assabaci ya tuna musu cewa dangantakarsu da Jehobah ne ya fi muhimmanci a rayuwarsu . 
 Yesu ya maimaita wannan ƙa’ida sa’ad da ya ce : “ An rubuta , ba da abinci kaɗai ba mutum za ya rayu , amma da kowace magana da ke fitowa daga bakin Allah . ” — Matta 4 : 4 . 
 Wane darasi ne tsarin Asabarci ya koya wa Kiristoci ? 
 Ba a bukatar mutanen Allah a yau su kiyaye assabaci na zahiri na kwana ɗaya , amma tsarin Assabaci ba tarihi ba ne kawai . 
 ( Kolossiyawa 2 : 16 ) Tunasarwa ne cewa ya kamata mu ma mu sa ayyuka ta ruhaniya farko a rayuwarmu . 
 Bai kamata shagala cikin abin duniya ko kuma ayyukan nishaɗi su sha kan abubuwa na ruhaniya ba . 
 ( Ibraniyawa 4 : 9 , 10 ) Muna iya tambayar kanmu : Menene abu na farko a rayuwata ? 
 Ina sa yin nazari , addu’a , halartan taro , da yin wa’azin Mulki , farko a rayuwata kuwa ? 
 Ko kuwa wasu ayyuka sun sha kan irin waɗannan ayyuka ? ” 
 Idan mun sa abubuwa ta ruhaniya farko a rayuwarmu , Jehobah ya tabbatar mana cewa ba za mu rasa abubuwa na biyan bukatar rayuwa ba . — Matta 6 : 24 - 33 . 
 Ta yaya za mu amfana daga keɓe lokaci domin abubuwa na ruhaniya ? 
 Ka kwatanta . 
 Lokaci da muka ba da wajen nazarin Littafi Mai Tsarki da littattafansa , da kuma yin bimbini game da saƙonsu , zai taimake mu mu matsa kusa da Jehobah . 
 ( Yaƙub 4 : 8 ) Susan da kusan shekara 40 da ta shige ta soma keɓe lokaci don nazarin Littafi Mai Tsarki a kai a kai ta ce , da farko ba ta ji daɗi yin karatun ba . 
 Yana da wuya . 
 Amma da ta ci gaba da karatun , sai ta fara jin daɗinsa . 
 Yanzu ba ta farin ciki idan don wani dalili ba ta yi nazari ba . 
 Ta ce “ nazari ya taimake ni na ɗauki Jehobah kamar Ubana . 
 Na dogara a gare shi , kuma na yi masa magana cikin addu’a . 
 Abin ban al’ajabi ne mu ga yadda Jehobah yake ƙaunar bayinsa , yadda yake kula da ni , da kuma yadda ya taimake ni . ” 
 Mu ma za mu yi farin ciki sosai wajen mai da hankali ga bukatunmu ta ruhaniya a kai a kai ! 
 Dokar Allah Game da Kala 
 Ta yaya tsarin kala yake aiki ? 
 Fanni na biyu na Dokar Musa da ya nuna cewa Allah ya damu da lafiyar mutanensa shi ne damar yin kala . 
 Jehobah ya ba da umurni cewa sa’ad da manomi Ba’isra’ile ya girbe kayan gonarsa , ya bar mabukaci ya tara abin da masu girbi suka rage . 
 Manoma ba za su girbe kan iyakar gonakinsu gabaki ɗaya ba , ba za su tattara ’ ya’yan inabinsu da suka kakkaɓe ba . 
 Idan sun manta da wani dami a gona , ba za su koma su ɗauka ba . 
 Wannan shiri ne mai kyau domin matalauta , baƙi , marayu , da kuma gwauraye . 
 Hakika , yin kala na bukatar su yi aiki tuƙuru amma ta yin hakan ba za su yi roƙo ba . — Leviticus 19 : 9 , 10 ; Kubawar Shari’a 24 : 19 - 22 ; Zabura 37 : 25 . 
 Wane zarafi ne tsarin kala ya bai wa manoma ? 
 Doka game da kala ba ta faɗi ainihin yawan amfanin gona da manoma za su bar wa mabukata ba . 
 Su za su tsai da shawarar yawan abin da za su bari a gonakinsu ba za su girbe ba , ko kaɗan ko mai yawa . 
 Ta yin hakan , tsarin kala ya koya musu karimci . 
 Ya ba manoma zarafin nuna godiyarsu ga mai kawo lokacin kaka , tun da yake “ wanda ya nuna jinƙai ga masu - mayata yana girmama [ Mahaliccinsa ] . ” 
 ( Misalai 14 : 31 ) Boaz ya yi hakan . 
 Ya tabbata cewa Ruth gwauruwa da take kala a gonarsa ta ɗebi isashen hatsi . 
 Jehobah ya albarkaci Boaz don karimcinsa . — Ruth 2 : 15 , 16 ; 4 : 21 , 22 ; Misalai 19 : 17 . 
 Mecece doka ta dā game da kala ta koya mana ? 
 Ƙa’ida da ke bisa dokar kala bai canja ba . 
 Jehobah na bukatar bayinsa su zama masu karimci , musamman ga mabukata . 
 Idan muka nuna karimci sosai , za mu sami albarka sosai . 
 Yesu ya ce : “ Ku bayar , za a ba ku , mudu mai - kyau , danƙararre , girgizajje , mai - zuba , za su bayar cikin ƙirjinku . 
 Gama da mudun da ku ke aunawa , da shi za a auna muku . ” — Luka 6 : 38 . 
 14 , 15 . 
 Ta yaya za mu nuna karimci , kuma wane amfani za mu samu duk da waɗanda muka taimaka ? 
 Manzo Bulus ya yi mana gargaɗi mu “ bari mu aika nagarta zuwa ga dukan mutane , tun ba waɗanda su ke cikin iyalin imani . ” 
 ( Galatiyawa 6 : 10 ) Saboda haka , muna bukatar mu taimaki ’ yan’uwa Kiristoci su sami taimako na ruhaniya sa’ad da suke fuskantar gwajin bangaskiyarsu . 
 Suna bukatar taimako na zahiri ne , alal misali , wajen zuwa Majami’ar Mulki ko kuma yin cefane ? 
 Kuna da tsofaffi , marasa lafiya ko kuma waɗanda ba sa fita a ikilisiyarku da za su yi farin ciki idan aka ziyarce su ko kuma aka taimaka musu ? 
 Idan muka yi ƙoƙari mu san waɗannan bukatu , Jehobah zai iya amfani da mu ya amsa addu’ar mabukaci . 
 Ko da yake kula da juna wajibi ne ga Kirista , mai ba da taimakon ma yana amfana . 
 Nuna tabbataciyar ƙauna ga ’ yan’uwa masu bi abin farin ciki ne kuma yana ba da gamsuwa ta ƙwarai da ke sa mu sami amincewar Jehobah . — Misalai 15 : 29 . 
 Wata hanya mai muhimmanci da Kiristoci suke nuna rashin sonkai ita ce ta yin amfani da lokacinsu da kuzarinsu su yi magana game da ƙudurin Allah . 
 ( Matta 28 : 19 , 20 ) Kowane mutum da ya taimaki wani har ya keɓe ransa ga Jehobah zai fahimci gaskiyar kalmomin Yesu : “ Bayarwa ta fi karɓa albarka . ” — Ayukan Manzanni 20 : 35 . 
 Ka Kāre Kanka Daga Ƙyashi 
 16 , 17 . 
 Menene doka ta goma ta hana , kuma me ya sa ? 
 Fanni na uku na Dokar Allah ga Isra’ila da za mu bincika shi ne doka ta goma , da ta hana ƙyashi . 
 Dokar ta ce : “ Ba za ka yi ƙyashin gidan makusancinka ba , ba za ka yi ƙyashin matar makusancinka ba , ko bawansa , ko baiwassa , ko sansa , ko jākinsa , ko kowane abin da ke na makusancinka . ” 
 ( Fitowa 20 : 17 ) Ba ɗan adam da zai iya sa a bi wannan dokar , tun da ba wanda zai iya sanin zuciya . 
 Amma , wannan umurnin ya ɗaukaka Dokar fiye da tsarin doka na ’ yan adam . 
 Ya sa kowane Ba’isra’ile ya san cewa zai ba da lissafi kai tsaye ga Jehobah , wanda yake sanin zuciya . 
 ( 1 Samuila 16 : 7 ) Ban da haka , wannan dokar ta nuna ainihin dalili da ya sa ake ayyukan lalata . — Yaƙub 1 : 14 . 
 Doka game da ƙyashi ta ƙarfafa mutanen Allah su kauce wa son abin duniya , haɗama , da gunaguni game da yanayin rayuwarsu . 
 Ya kuma tsare su daga jarabar sata ko lalata . 
 Da akwai waɗanda suke da abin duniya da muke so ko kuma waɗanda a wasu fanni kamar sun yi nasara a rayuwa fiye da mu . 
 Idan ba mu kame kanmu daga irin wannan tunanin ba , ba za mu yi farin ciki ba kuma za mu yi ƙishin wasu . 
 Littafi Mai Tsarki ya kira ƙyashi nuna “ sangartacen hankali . ” 
 Zai fi kyau idan mu ba masu ƙyashi ba ne . — Romawa 1 : 28 - 30 . 
 Wane hali ne ya yaɗu a duniya , kuma wane mummunan sakamako yake jawowa ? 
 Hali da ke yaɗuwa a duniya a yau na ƙarfafa abin duniya da yin gasa . 
 Ta wurin talla , masu kasuwanci suna sa mutane su so sababbin kaya kuma sau da yawa suna nuna cewa ba za mu yi farin ciki ba idan ba mu saye su ba . 
 Irin wannan halin ne Dokar Jehobah ta hana . 
 Wani hali kuma da dokar Allah ta haramta shi ne son tara dukiya da samun abin duniya don dole . 
 Manzo Bulus ya yi gargaɗi cewa : “ Waɗanda suna so su zama mawadata su kan fāɗa cikin jaraba da tarko da sha’awoyi dayawa na wauta da ɓarna , irin da kan dulmaya mutane cikin hallaka da lalacewa . 
 Gama son kuɗi asalin kowace irin mugunta ne : waɗansu kuwa garin begen samu sun ratse daga imani , sun huda kansu da baƙinciki mai - yawa . ” — 1 Timothawus 6 : 9 , 10 . 
 19 , 20 . ( a ) Waɗanne abubuwa ne suke da amfani ga mai ƙaunar dokar Jehobah ? 
 ( b ) Wane batu ne za a tattauna a talifi na gaba ? 
 Waɗanda suke ƙaunar Allah sun fahimci haɗari da ke cikin kasancewa da halin son abin duniya kuma suna kāre kansu . 
 Alal misali , mai zabura ya yi addu’a ga Jehobah : “ Ka nufi zuciyata zuwa wajen shaidunka , ba wajen ƙyashi ba . 
 A gareni shari’ar bakinka ta fi dubban zinariya da azurfa . ” 
 ( Zabura 119 : 36 , 72 ) Gaskata gaskiyar waɗannan kalmomi zai taimake mu mu kauce wa tarkon son abin duniya , haɗama , da kuma rashin gamsuwa da yanayinmu na rayuwa . 
 “ Ibada ” za ta sa mu sami riba mai yawa ba tara dukiya ba . — 1 Timothawus 6 : 6 . 
 Ƙa’idodi da ke bisa Doka da Jehobah ya ba al’ummar Isra’ila ta dā suna da amfani a zamaninmu mai wuya kamar yadda suke sa’ad da Jehobah ya ba Musa wannan Dokar . 
 Idan mun ci gaba da yin amfani da waɗannan ƙa’idodi a rayuwarmu , za mu ƙara fahimtarsu , za mu ƙara son su , kuma za mu fi yin farin ciki . 
 Dokar na da misalai masu yawa dominmu , an nuna amfanin waɗannan darussan a rayuwar mutane da ke cikin Littafi Mai Tsarki da kuma abin da ya faru da su . 
 Za a bincika wasu cikin talifi na gaba . 
 [ Hasiya ] 
 Ayoyi 4 ne kawai cikin ayoyi 176 na wannan zabura ba su ambaci umurnin , shari’u , dokoki , farillai , tunasarwa , kalmomi , tafarki , da kuma magana na Jehobah ba . 
 Ta Yaya Za Ka Amsa ? 
 • Me ya sa marubucin Zabura 119 ya ƙaunaci dokar Jehobah ? 
 • Menene Kiristoci za su koya daga tsarin Assabaci ? 
 • Wane amfani na dindindin ne dokar Allah game da kala take da shi ? 
 • Ta yaya doka game da ƙyashi ya kāre mu ? 
 [ Hoto a shafi na 9 ] 
 Menene dokar Assabaci ta nanata ? 
 [ Hoto a shafi na 11 ] 
 Menene doka a kan kala ta koya mana ? 
 ‘ Umarnanka Su Ne Annishu’ata ’ 
 “ Iyakar abin da aka rubuta a dā aka rubuta su domin koyarwarmu . ” — ROMAWA 15 : 4 . 
 Ta yaya Jehobah yake ba mu umurni , kuma me ya sa muke bukatarsa ? 
 JEHOBAH yana ba mutanensa umurni domin ya taimake su su jimre wa matsi na wannan zamani mai wuya . 
 Ana samun wannan umurni sa’ad da aka karanta Littafi Mai Tsarki , wasu kuma ta bayani ko kuma kalami a taron Kirista . 
 Mun riga mun san yawancin abin da muka karanta ko kuma muka ji a waɗannan taron . 
 Wataƙila , mun tattauna irin wannan bayani a dā . 
 Tun da yake muna iya mantuwa , muna bukatar mu ci gaba da tuna wa kanmu ƙudurin Jehobah , dokokinsa , da umurninsa . 
 Ya kamata mu yi godiya don tunasarwar Allah . 
 Suna ƙarfafa mu ta taimakonmu mu mai da hankali ga abin da ya motsa mu mu zaɓi bin tafarki na ibada . 
 Shi ya sa mai zabura ya rera wa Jehobah waƙa cewa : ‘ umarnanka su ne annishu’ata . ’ — Zabura 119 : 24 . 
 2 , 3 . ( a ) Me ya sa Jehobah ya adana tarihin mutane a cikin Littafi Mai Tsarki har zuwa zamaninmu ? 
 ( b ) Waɗanne tarihi ne na Nassosi za a bincika a wannan talifin ? 
 Ko an rubuta Kalmar Allah ƙarnuka da yawa da ta shige , har ila tana da iko . 
 ( Ibraniyawa 4 : 12 ) Ta ba mu tarihin mutane a cikin Littafi Mai Tsarki . 
 Ko da al’adu da ra’ayi sun canja tun lokacin da aka rubuta Littafi Mai Tsarki , matsaloli da muke fuskanta sau da yawa sun yi daidai da waɗanda suka faru a lokacin . 
 Tarihi da yawa da aka adana don amfaninmu a cikin Littafi Mai Tsarki sun ba da misalai masu daɗaɗa rai na mutane da suka ƙaunaci Jehobah kuma suka bauta masa da aminci duk da yanayi mai wuya . 
 Wasu tarihin sun nuna mana irin halin da Allah ba ya so . 
 Jehobah ya adana waɗannan tarihi na mutane masu kirki da miyagu a cikin Littafi Mai Tsarki don tunasarwa . 
 Kamar yadda manzo Bulus ya rubuta ne : “ Iyakar abin da aka rubuta a dā aka rubuta su domin koyarwarmu , domin ta wurin haƙuri da ta’aziyyar littattafai mu zama da bege . ” — Romawa 15 : 4 . 
 Bari mu mai da hankali ga wasu tarihi uku a cikin Nassosi : tarihin yadda Dauda ya bi da Saul , na Hananiya da Safiratu , da na Yusufu da matar Fotifar . 
 Kowane cikin waɗannan tarihin sun koya mana darassi mai kyau . 
 Aminci ga Tsarin Allah 
 4 , 5 . ( a ) Wane yanayi ne ya kasance tsakanin Sarki Saul da Dauda ? 
 ( b ) Yaya Dauda ya aikata ga ƙiyayyar Saul ? 
 Sarki Saul ya yi wa Jehobah rashin aminci kuma bai cancanci ya yi sarauta bisa mutanen Jehobah ba . 
 Saboda haka , Allah ya ƙi shi kuma ya ja - goranci annabi Sama’ila ya naɗa Dauda sarkin Isra’ila na gaba . 
 Sa’ad da Dauda ya nuna shi jarumi ne kuma mutanen suka yaba masa , Saul ya soma gāba da Dauda . 
 A kai a kai Saul ya yi ƙoƙari ya kashe shi . 
 Dauda ya tsira domin Jehobah yana tare da shi . — 1 Samuila 18 : 6 - 12 , 25 ; 19 : 10 , 11 . 
 An tilasta wa Dauda rayuwar gudun hijira na shekaru da yawa . 
 Sa’ad da ya sami zarafin ya kashe Saul , abokan Dauda sun aririce shi ya yi hakan , sun gaya masa cewa Jehobah ne ya ba shi abokin gabansa cikin hannunsa . 
 Duk da haka , Dauda ya ƙi . 
 Amincinsa ga Jehobah da kuma darajar matsayin Saul na sarkin mutanen Allah da aka naɗa ya motsa shi ya ƙi aikata hakan . 
 Jehobah ne ya naɗa Saul sarkin Isra’ila , ko ba haka ba ne ? 
 Jehobah zai cire shi sa’ad da ya ga ya dace ya yi hakan . 
 Dauda ya ga cewa bai kamata ya sa hannu ba . 
 Bayan ya yi iyakar ƙoƙarinsa ya rage ƙiyayyar Saul a gare shi , Dauda ya ce : “ Ubangiji za ya buga shi : ko kuwa ranar mutuwatasa za ta zo : ko kuwa ya tafi yaƙi ya hallaka . 
 Ubangiji ya sawaƙa in miƙa hannuna a kan shafaffe na Ubangiji . ” — 1 Samuila 24 : 3 - 15 ; 26 : 7 - 20 . 
 Me ya sa yake da muhimmanci mu bincika labarin Dauda da Saul ? 
 Wannan tarihin yana ɗauke da darassi mai muhimmanci . 
 Ka taɓa iske kanka kana mamakin abin da ya sa wasu matsaloli suke tasowa a cikin ikilisiyar Kirista ? 
 Mai yiwuwa wani yana aikata abin da bai dace ba . 
 Abin da yake yi ba laifi mai tsanani ba ne , amma yana damunka . 
 Yaya ya kamata ka aikata ? 
 Domin ka damu da ɗan’uwanka kuma kana son ka nuna aminci ga Jehobah , kana iya yi wa mutumin magana a hanya mai kyau don ku magance matsalar . 
 Idan matsalar ta ci gaba fa ? 
 Bayan ka yi iyakar ƙoƙarinka , ka bar batun a hannun Jehobah . 
 Abin da Dauda ya yi kenan . 
 Ta koyi da Dauda , yaya ya kamata mu aikata idan mun fuskanci rashin adalci ko kuma wariya ? 
 Wataƙila kana fuskantar matsalar rashin adalci ko kuma wariya ta addini . 
 Mai yiwuwa ba abin da za ka iya yi game da matsalar a yanzu . 
 Irin wannan yanayin yana da wuyar jimrewa , amma yadda Dauda ya aikata ga rashin adalci ya koya mana wani darassi . 
 Zabura da Dauda ya rubuta labari ne mai ban tausayi na addu’a da ya yi ga Allah da dukan zuciyarsa don Allah ya tsare shi daga hannun Saul da kuma amincinsa ga Jehobah da kuma yadda ya damu da tsarkakewar sunan Allah . 
 ( Zabura 18 : 1 - 6 , 25 - 27 , 30 - 32 , 48 - 50 ; 57 : 1 - 11 ) Dauda ya kasance da aminci ga Jehobah ko da yake Saul ya ci gaba da aikata rashin adalci a gare shi na shekaru da yawa . 
 Ya kamata mu ma mu kasance da aminci ga Jehobah da ƙungiyarsa kowane irin rashin adalci muke fuskanta kuma ko da menene wasu suke yi . 
 Mu tabbata cewa Jehobah ya san abin da yake faruwa . — Zabura 86 : 2 . 
 Yaya Shaidun Jehobah a ƙasar Mazambik suka aikata sa’ad da aka gwada amincinsu ga Jehobah ? 
 Kiristoci a ƙasar Mazambik misalai ne na mutane a zamani da suka manne wa Jehobah cikin aminci a lokacin gwaji . 
 A shekara ta 1984 , ƙungiyar ’ yan tawaye masu ɗauke da makamai , suka yi ta zuwa suna yi masu fashi a ƙauyuka , suna ƙona gidaje , da kuma kashe mutane . 
 Ba abin da waɗannan Kiristoci na gaskiya za su iya yi don su kāre kansu . 
 An matsa ma mazaunan wurin su shiga rukunin ’ yan tawayen ko kuma an tilasta musu su tallafa a wasu hanyoyi . 
 Shaidun Jehobah sun ɗauki yin hakan bai jitu da matsayinsu na tsaka tsaki na Kirista ba . 
 Ƙi da suka yi ya fusata rukunin sosai . 
 An kashe wajen Shaidu 30 a wannan lokaci na wahala , amma har barazanar kisa bai karya amincin mutanen Allah ba . 
 * Kamar Dauda , sun jimre rashin adalci amma daga baya sun yi nasara . 
 Misali na Gargaɗi 
 9 , 10 . ( a ) Ta yaya za mu amfana daga wasu misalan Nassosi ? 
 ( b ) Me ya sa abin da Hananiya da Safiratu suka yi ba shi da kyau ? 
 Wasu mutane da aka ambata cikin Nassosi tunasarwa ne game da hali da za a guje wa . 
 Hakika , da akwai labaran mutane da yawa a cikin Littafi Mai Tsarki , har a cikin bayin Allah , da suka yi abin da ba shi da kyau kuma suka sha wahalar sakamakon haka . 
 ( 1 Korinthiyawa 10 : 11 ) Muna da labarin Hananiya da Safiratu , mata da miji da suke cikin ikilisiyar Kirista ta ƙarni na farko a Urushalima . 
 Bayan Fentakos na shekara ta 33 A.Z . , an sami bukatar kula da sababbi masu bi da suka kasance a Urushalima don su amfana ta wajen yin tarayya da manzannin . 
 Wasu cikin ikilisiyar sun sayar da kayakinsu domin su tabbata cewa babu wanda yake cikin bukata . 
 ( Ayukan Manzanni 2 : 41 - 45 ) Hananiya da Safiratu suka sayar da fili kuma suka ba manzannin ɓarin kuɗin , suna da’awa cewa dukan kuɗin da suka sayar ke nan . 
 Hakika , ba a gaya wa Hananiya da Safiratu ainihin nawa za su bayar ba , amma muradinsu ba shi da kyau kuma ayyukansu na rashin gaskiya ne . 
 Suna so su burge mutane su nuna cewa abin da suka yi yana da yawa ko da yake bai kai yawan abin da suka nuna ba . 
 Da taimakon ruhu mai tsarki manzo Bitrus ya tona asirin rashin gaskiyarsu da riyarsu , kuma Jehobah ya kashe su . — Ayukan Manzanni 5 : 1 - 10 . 
 11 , 12 . ( a ) Ka ba da wasu misalai game da yin gaskiya . ( b ) Waɗanne sakamako ake samu don yin gaskiya ? 
 Idan aka jarabe mu mu yi ƙarya don mu sa mutane su ce mu masu kirki ne , bari labarin Hananiya da Safiratu ya kasance gargaɗi . 
 Muna iya ruɗin mutane , amma ba za mu iya yaudarar Jehobah ba . 
 ( Ibraniyawa 4 : 13 ) Nassosi sun yi mana gargaɗi a kai a kai mu riƙa faɗa wa juna gaskiya , don maƙaryata ba za su kasance cikin duniya da aka kawar ta rashin adalci ba . 
 ( Misalai 14 : 2 ; Ru’ya ta Yohanna 21 : 8 ; 22 : 15 ) Dalilin wannan a bayane yake . 
 Shaiɗan Iblis ne mai ɗaukaka dukan rashin gaskiya . — Yohanna 8 : 44 . 
 Idan mun ci gaba da faɗan gaskiya a rayuwarmu za mu samu amfani masu yawa . 
 Kasancewa da lamiri mai tsabta da gamsuwa cewa wasu za su amince da mu na cikin amfani da za mu samu . 
 A misalai da yawa , Kiristoci sun sami aiki , ko kuma sun ci gaba da aikinsu , domin sun faɗi gaskiya . 
 Amma , amfani mafi muhimmanci shi ne cewa yin gaskiya na sa mu zama abokan Allah maɗaukaki . — Zabura 15 : 1 , 2 . 
 Kasancewa da Tsabta ta Ɗabi’a 
 A wane yanayi ne Yusufu ya iske kansa , kuma me ya yi ? 
 An sayar da Yusufu ɗan Yakubu uban iyali zuwa bauta sa’ad da yake ɗan shekara 17 . 
 Bayan haka ya soma zama a gidan Fotifar Bamasare ma’aikacin kotu , inda matar shugaban Yusufu ta sa idonta a kansa . 
 Ta yi sha’awar jima’i da Yusufu , da yake saurayi ne kyakkyawa , kullum tana ce masa : “ Ka kwana da ni . ” 
 Yusufu yana nesa da iyalinsa a ƙasar da babu wanda ya san shi . 
 Zai iya kwana da wannan matar kuma mutane ba za su sani ba . 
 Duk da haka , sa’ad da matar Fotifar ta kama shi , Yusufu ya gudu . — Farawa 37 : 2 , 18 - 28 ; 39 : 1 - 12 . 
 14 , 15 . ( a ) Me ya sa labarin Yusufu yake da muhimmanci a gare mu ? 
 ( b ) Me ya sa wata Kirista ta yi godiya don ta bi umurnin Allah ? 
 An yi renon Yusufu a iyali mai jin tsoron Allah , kuma ya fahimci cewa ba daidai ba ne mutane da ba mata da miji ba ne su yi jima’i . 
 Ya ce : “ Ƙaƙa fa zan yi wannan mugunta mai - girma , in yi zunubi ga Allah kuma ? ” 
 Mai yiwuwa ya kammala hakan domin ya san mizanin da Allah ya furta ga ’ yan adam a Adnin , wato mutum ya auri mace guda . 
 ( Farawa 2 : 24 ) Mutanen Allah a yau za su amfana ta wajen bimbini a kan yadda Yusufu ya aikata a wannan yanayin . 
 A wasu wurare , mutane suna jima’i yadda suka ga dama , matasa da suka ƙi yin lalata , tsaransu na musu ba’a . 
 Zina ta zama ruwan dare game gari . 
 Saboda haka , labarin Yusufu tunasarwa ne na kan ƙari a gare mu . 
 Har ila , a mizanin Allah fasikanci da zina zunubi ne . 
 ( Ibraniyawa 13 : 4 ) Mutane da yawa da suka faɗa wa matsi na yin lalata sun yarda cewa da dalili mai kyau na ƙin yin haka . 
 Sakamakon yin haka zai zama rashin mutunci , lamirin mutum zai riƙa damunsa , kishi , ɗaukan ciki , da cuta da ake ɗauka ta jima’i . 
 Yadda Nassosi suka tuna mana , mutumin da ke fasikanci yana “ yi ma jiki nasa zunubi . ” — 1 Korinthiyawa 5 : 9 - 12 ; 6 : 18 ; Misalai 6 : 23 - 29 , 32 . 
 Jenny , * Mashaidiyar Jehobah da ba ta yi aure ba , tana da dalilin yin godiya ga umurnin Allah . 
 A wajen aiki , wani abokin aikinta kyakkyawa ya nuna yana sonta . 
 Da Jenny ba ta kula da shi ba , sai ya daɗa kuzari wajen nuna soyayyarsa . 
 Ta ce : “ Na iske kaina ina fama in kasance da tsabta ta ɗabi’a , domin abin farin ciki ne idan na miji ya nuna yana sonki . ” 
 Duk da haka , ta fahimci cewa mutumin na ƙoƙari ya saka ta cikin adadin matan da ya yi jima’i da su . 
 Sa’ad da ta ga tana sanyi a ƙudurinta na yin tsayayya da shi , sai ta yi wa Jehobah addu’a ya taimake ta ta kasance da aminci a gare shi . 
 Jenny ta lura cewa abubuwa da ta koya sa’ad da ta yi bincike cikin Littafi Mai Tsarki da kuma littattafai na Kirista suna kama da abin motsawa da ke sa ta ta mai da hankali . 
 Ɗaya cikin abubuwan da ta tuna shi ne labarin Yusufu da matar Fotifar . 
 Ta kammala da cewa , “ muddin na ci gaba da tuna wa kaina yadda nake ƙaunar Jehobah , ba na bukatar na ji tsoro cewa zan yi wannan mugunta mai girma , in yi zunubi ga Allah kuma . ” 
 Ka Bi Umurnin Allah ! 
 Ta yaya za mu amfana ta wurin maimaita da kuma bimbini a kan labarin rayuwar mutane da aka ambata cikin Littafi Mai Tsarki ? 
 Za mu ƙara godiya ga mizanan Jehobah ta wajen yin ƙoƙari mu fahimci abin da ya sa ya adana wasu labaran Nassosi domin mu . 
 Menene suka koyar ? 
 Waɗanne halaye da mutane cikin Littafi Mai Tsarki suka nuna ya kamata mu yi koyi da su ko kuma mu kauce musu ? 
 An rubuta game da mutane da yawa a cikin Kalmar Allah . 
 Dukan waɗanda suke son koyarwa na Allah za su amfana ta wajen koyan hikima da ke ba da rai , har da darussa da za mu iya koya daga misalai da Jehobah ya adana . 
 Sau da yawa , a wannan jaridar an fito da talifofi da sun yi magana game da irin waɗannan mutane da labaransu za su koya mana darasi . 
 Ka ɗan ba da lokaci ka bincika su . 
 Yaya kake ji game da tunasarwar Jehobah , kuma me ya sa ? 
 Za mu yi godiya ga yadda Jehobah ya nuna ya damu da waɗanda suke ƙoƙari su yi nufinsa ! 
 Mu ajizai ne kamar mata da maza da aka ambata cikin Littafi Mai Tsarki . 
 Amma , tarihin ayyukansu suna da amfani sosai a gare mu . 
 Ta wajen bin umurnin Jehobah , za mu kauce yin kuskure mai tsanani , kuma za mu yi koyi da misalai masu kyau na waɗanda suka bi hanyoyin adalci . 
 Idan muka yi haka , za mu iya rera waƙa irin ta mai zabura : “ Masu - albarka ne waɗannan da ke tsare shaidunsa [ Jehobah ] , suna kuwa nemansa da dukan zuciya . 
 Raina ya lura da shaidunka ; ina ƙaunarsu kuma ƙwarai . ” — Zabura 119 : 2 , 167 . 
 [ Hasiya ] 
 Ka dubi 1996 Yearbook of Jehovah’s Witnesses , shafofi na 160 - 162 . 
 An canja sunan . 
 Ta Yaya Za Ka Amsa ? 
 • Menene za mu koya daga halin Dauda game da Saul ? 
 • Labarin Hananiya da Safiratu ya koya mana menene ? 
 • Me ya sa labarin rayuwar Yusufu yake da muhimmanci a yau ? 
 [ Hoto a shafi na 14 ] 
 Me ya sa Dauda ya ƙi ƙyale a kashe Saul ? 
 [ Hoto a shafi na 15 ] 
 Menene muka koya daga labarin Hananiya da Safiratu ? 
 [ Hoto a shafi na 16 ] 
 Menene ya sa Yusufu ya ƙi lalata ? 
 An Haife Su A Cikin Al’ummar Da Allah Ya Zaɓa 
 “ Ubangiji Allahnka ya zaɓe ka ka zama al’umma keɓaɓiya a gareshi . ” — KUBAWAR SHARI’A 7 : 6 . 
 1 , 2 . 
 Waɗanne ayyuka masu girma ne Jehobah ya aikata a madadin mutanensa , kuma wane dangantaka ne Isra’ilawa suka soma da Allah ? 
 ASHEKARA ta 1513 K.Z . , Jehobah ya shiga sabuwar dangantaka da bayinsa a duniya . 
 A wannan shekarar , Jehobah ya kunyatar da mai iko da duniya kuma ya ceci Isra’ilawa daga bauta . 
 Da haka , ya zama Mai Cetonsu kuma Mai Su . 
 Kafin ya ɗauki mataki , Allah ya gaya wa Musa : “ Ka ce ma ’ ya’yan Isra’ila , Ni ne Ubangiji , kuma zan fishe ku daga ƙalƙashin nawayya ta Masarawa , kuma zan tsame ku daga bautassu , in panshe ku da zira’a a miƙe , da manyan hukumce hukumce : zan ɗauke ku gareni al’umma , zan zama Allah gareku . ” — Fitowa 6 : 6 , 7 . 
 Ba da daɗewa ba bayan sun fito daga Masar , Isra’ilawa suka yi alkawari na dangantaka da Allahnsu , Jehobah . 
 Maimakon ya soma sha’ani da mutane ɗaɗɗaya , iyalai , ko kuwa danguna , Jehobah ya tsara mutane , wato al’umma a duniya . 
 ( Fitowa 19 : 5 , 6 ; 24 : 7 ) Ya yi tanadin dokokin da za su yi wa mutanensa ja - gora a rayuwarsu ta yau da kullum , kuma mafi muhimmanci a bautarsu . 
 Musa ya ce musu : “ Ina babbar al’umma wadda ta ke da Allah kusa da ita haka , kamar yadda Ubangiji Allahnmu ya ke a kowane yayin da mu ke kiransa ? 
 Ina kuma al’umma mai - girma wadda ta ke da farillai da shari’u masu - adalci haka kamar dukan wannan shari’a , wadda na sanya a gabanku yau ? ” — Kubawar Shari’a 4 : 7 , 8 . 
 An Haife Su a Cikin Al’umma ta Shaidu 
 3 , 4 . 
 Wane dalili ne mai muhimmanci ya sa Isra’ila ta wanzu a matsayin al’umma ? 
 Ƙarnuka bayan haka , Jehobah ya tuna wa Isra’ilawa ta bakin annabinsa Ishaya , game da muhimmancin wanzuwarsu a matsayin al’umma . 
 Ishaya ya ce : “ Amma yanzu , in ji Ubangiji , wanda ya halicce ka , ya Yaƙub , shi wanda ya sifanta ka , ya Isra’ila ; kada ka ji tsoro , gama na panshe ka , na yi kiranka da sunanka , kai nawa ne . 
 Gama ni ne Ubangiji Allahnka , Mai - tsarki na Isra’ila , mai - cetonka ; . . . a kawo ’ ya’yana daga iyakar nesa , ’ ya’yana mata kuma daga iyakar duniya ; kowanne da a ke kiransa da sunana , wanda na halicce shi kuma domin ɗaukakata ; na sifanta shi , i , na yi shi . 
 Ku ne shaiduna , in ji Ubangiji , barana kuma wanda na zaɓa ; . . . mutanen da na yi domin kaina , su ne za su bayyana yabona . ” — Ishaya 43 : 1 , 3 , 6 , 7 , 10 , 21 . 
 Don sune mutanen da aka kira da sunan Jehobah , Isra’ilawa za su zama shaidu ga ikon mallakarsa ga al’ummai . 
 Za su zama mutanen da aka ‘ halicce su domin ɗaukakar Jehobah . ’ 
 Ya kamata ‘ su bayyana yabon Jehobah , ’ su faɗi ayyukansa na ceto masu ban mamaki kuma su ɗaukaka sunansa mai tsarki . 
 A taƙaice , za su zama al’ummar shaidu ga Jehobah . 
 Ta yaya ne Isra’ila ta zama al’umma keɓaɓɓiya ? 
 A ƙarni na 11 K.Z . , Sarki Sulemanu ya bayyana cewa Jehobah ya keɓe al’ummar Isra’ila . 
 A cikin addu’a ga Jehobah , ya ce : “ Ka keɓe su daga cikin dukan al’umman duniya su zama gādonka . ” 
 ( 1 Sarakuna 8 : 53 ) Kowane Ba’isra’ile yana da dangantaka mai muhimmanci da Jehobah . 
 Musa ya taɓa gaya musu cewa : “ Ku ’ ya’yan Ubangiji Allahnku ne : . . . 
 Gama kai al’umma mai - tsarki ne ga Ubangiji Allahnka . ” 
 ( Kubawar Shari’a 14 : 1 , 2 ) Saboda haka , Isra’ilawa matasa ba sa bukatar su keɓe rayuwarsu ga Jehobah . 
 An haife su ne cikin keɓaɓɓun mutanen Allah . 
 ( Zabura 79 : 13 ; 95 : 7 ) Ana koyar da kowace tsara dokokin Jehobah kuma dole ne su bi ta domin alkawarin da ke tsakanin Isra’ila da Jehobah . — Kubawar Shari’a 11 : 18 , 19 . 
 Suna da ’ Yancin Zaɓe 
 Wane zaɓi ne kowane Ba’isra’ile zai yi ? 
 Ko da yake an haifi Isra’ilawa a cikin keɓaɓɓiyar al’umma , kowannensu ne zai yanke shawarar bauta wa Allah . 
 Kafin su shiga Ƙasar Alkawari , Musa ya ce musu : “ Ina kira sama da ƙasa su shaida a kanku yau , na sa rai da mutuwa a gabanka , albarka da la’ana : ka zaɓi rai fa , domin ka rayu , da kai da zuriyakka : garin ka ƙaunaci Ubangiji Allahnka , ka ji muryatasa , ka manne masa : gama shi ne ranka , da tsawon kwanakinka : domin ka zauna cikin ƙasa wadda Ubangiji ya rantse ma ubanninka , Ibrahim , da Ishaku , da Yakub , za ya ba su ita . ” 
 ( Kubawar Shari’a 30 : 19 , 20 ) Saboda haka , kowane Ba’isra’ile ne zai zaɓi ya ƙaunaci Jehobah , ya saurari muryarsa , kuma ya manne masa . 
 Tun da Isra’ilawa suna da ’ yancin zaɓe , za su ɗauki hakkin sakamakon zaɓin da suka yi . — Kubawar Shari’a 30 : 16 - 18 . 
 Menene ya faru bayan mutuwar tsararrakin Joshuwa ? 
 Zamanin Alkalai ya bayyana misali mai kyau na sakamakon aminci da rashin aminci . 
 Kafin wannan lokacin , Isra’ilawa sun bi misali mai kyau na Joshuwa kuma an albarkace su . 
 “ Jama’ar suka bauta ma Ubangiji dukan kwanakin Joshua , da kuma dukan kwanakin datiɓai da suka wanzu bayan zamanin Joshua , waɗanda sun ga manyan ayukan Ubangiji da ya aika domin Isra’ila . ” 
 Amma bayan mutuwar Joshuwa , “ sai kuma wata tsara ta tashi a bayansu , waɗanda ba su san Ubangiji ba , ko aikin da ya aika domin Isra’ila . 
 ’ Ya’yan Isra’ila fa suka aika mugunta a idanun Ubangiji . ” 
 ( Alƙalawa 2 : 7 , 10 , 11 ) Babu shakka , wannan tsarar da ba su san komi ba sun ƙi su daraja gadōnsu na keɓaɓɓun mutane , waɗanda a madadinsu ne Jehobah Allah ya yi manyan ayyuka a dā . — Zabura 78 : 3 - 7 , 10 , 11 . 
 Cika Keɓewar Kansu 
 8 , 9 . ( a ) Wane tsari ne zai sa Isra’ilawa su nuna keɓewarsu ga Jehobah ? 
 ( b ) Menene waɗanda suka yi hadaya ta son rai suke samu ? 
 Jehobah ya yi wa mutanensa tanadin damar cika keɓewarsu a matsayin al’umma . 
 Alal misali , Dokarsa ta yi tanadin yin hadayu , ko baiko , wanda wasu sun wajaba , wasu kuma son rai ne . 
 ( Ibraniyawa 8 : 3 ) Irin waɗannan hadayun sun haɗa da hadaya ta ƙonawa , hadaya ta gari , da kuma hadaya ta salama waɗanda ake ba da wa da son rai , wato kyauta ga Jehobah don samun tagomashinsa da kuma nuna godiya . — Leviticus 7 : 11 - 13 . 
 Waɗannan hadayu da son rai suna faranta wa Jehobah rai . 
 An ce hadayar konawa da ta gari “ shesheƙi mai - ƙamshi ke nan ga Ubangiji . ” 
 ( Leviticus 1 : 9 ; 2 : 2 ) A hadaya ta salama , ana miƙawa Jehobah jini da kitsen dabbar , bayan haka , firistoci da wanda ya yi hadayar za su cinye sauran naman . 
 Wannan abinci ne ta alama wadda ke nuna dangantaka ta salama da Jehobah . 
 Dokar ta ce : “ Sa’anda za ku miƙa sacrifice na hadayu na salama ga Ubangiji , sai ku miƙa ta yadda za a karɓe ku . ” 
 ( Leviticus 19 : 5 ) Ko da yake dukan Isra’ilawa sun keɓe kansu ga Jehobah ta wajen haihuwa , waɗanda suke son su zaɓi Jehobah ya zama Allahnsu ta wajen hadaya ta son rai , suna samun ‘ karɓuwa ’ kuma an albarkace su . — Malachi 3 : 10 . 
 Ta yaya ne Jehobah ya bayyana ɓacin ransa a zamanin Ishaya da Malachi ? 
 Sau da yawa , keɓaɓɓiyar al’ummar Isra’ila ta yi wa Jehobah rashin aminci . 
 Ta bakin annabinsa Ishaya , Jehobah ya gaya musu : “ Ba ka ɗebo mani yan raguna domin hadayu na ƙonawa ba , ba ka girmama ni kuma da hadayunka ba . 
 Ni ban sa ka ka yi bauta da hadaya ta gari ba . ” 
 ( Ishaya 43 : 23 ) Ƙari ga haka , hadayun da aka yi don dole wadda ba ƙauna ce ta motsa wanda ya yi ta ba , ba ta da tamani a idanun Jehobah . 
 Alal misali , ƙarnuka uku bayan mutuwar Ishaya , a zamanin annabi Malachi , Isra’ilawa suna yin hadaya da dabbobi masu aibi . 
 Amma Malachi ya gaya musu : “ Ba na jin daɗinku , in ji Ubangiji mai - runduna , ba ni kuwa karɓan baiko daga hannunku ba . . . . 
 Kun kawo abin da kuka ƙwace da ƙarfi , da gurgu , da mara - lafiya ; haka ku ke kawo hadaya ; zan karɓi wannan gareku ? 
 in ji Ubangiji . ” — Malachi 1 : 10 , 13 ; Amos 5 : 22 . 
 An Ƙi Su a Matsayin Keɓaɓɓiyar Al’umma 
 Wace dama ce aka ba Isra’ila ? 
 A lokacin da Isra’ilawa suka zama keɓaɓɓiyar al’umma ga Jehobah , ya yi musu alkawari : “ Idan lallai za ku yi biyayya da maganata , ku kiyaye wa’adina kuma , sa’annan za ku zama keɓaɓiyar taska a gareni daga cikin dukan al’umman duniya ; gama dukan duniya tawa ce . 
 Za ku zama mulki na priests a gareni , al’umma mai - tsarki . ” 
 ( Fitowa 19 : 5 , 6 ) Almasihun da aka yi alkawari , zai bayyana a cikinsu kuma zai ba su zarafi na farko na zama masu mulki a gwamnatin Allah . 
 ( Farawa 22 : 17 , 18 ; 49 : 10 ; 2 Samuila 7 : 12 , 16 ; Luka 1 : 31 - 33 ; Romawa 9 : 4 , 5 ) Amma yawancin ’ yan al’ummar Isra’ila sun ƙi su cika keɓewarsu . 
 ( Matta 22 : 14 ) Sun ƙi Almasihu kuma sun kashe shi . — Ayukan Manzanni 7 : 51 - 53 . 
 Waɗanne kalamai ne na Yesu suka nuna cewa an ƙi Isra’ila a matsayin keɓaɓɓiyar al’ummar Jehobah ? 
 ’ Yan kwanaki kafin a kashe shi , Yesu ya gaya wa shugabannin addinin Yahudawa : “ Ba ku taɓa karantawa cikin Litattafai ba , Dutsen da magina suka ƙi , shine aka maishe shi kan ƙusurwa . 
 Wannan daga wurin Ubangiji ne , abin al’ajibi ne kuwa a idanunmu ? 
 Domin wannan ina ce muku , Za a amshe muku mulkin Allah , za a bayar ga al’umma mai - fitowa da ’ ya’yansa . ” 
 ( Matta 21 : 42 , 43 ) Don ya nuna musu cewa Jehobah ya ƙi su a matsayin al’ummar da aka keɓe masa , Yesu ya ce : “ Ya Urushalima , Urushalima , wanda ki ke kisan annabawa , kina jejjefe waɗanda an aiko a gareki ! 
 So nawa ina so in tattara ’ ya’yanki , kamar yadda kaza ta kan tattara ’ yan tsākinta ƙarƙashin fikafikanta , amma ba ku yarda ba ! 
 Ga shi , an bar muku gidanku kango . ” — Matta 23 : 37 , 38 . 
 Sabuwar Al’umma Keɓaɓɓiya 
 Wane annabci ne Jehobah ya yi a zamanin Irmiya ? 
 A zamanin annabi Irmiya , Jehobah ya annabta wani sabon abu game da mutanensa . 
 Mu karanta : “ Ga kwanaki suna zuwa , in ji Ubangiji , inda zan yi sabon alkawari da gidan Isra’ila , da gidan Yahuda : ba dai bisa ga alkawarin da na yi da ubanninsu ba a ran nan da na kama hannunsu garin in fito da su daga ƙasar Masar : wa’adin da suka warware ko da shi ke ni ubangijinsu ne , in ji Ubangiji . 
 Amma ga alkawarin da zan yi da gidan Isra’ila bayan waɗannan kwanaki , in ji Ubangiji ; zan sa shari’ata a cikinsu , zan rubuta ta a cikin zuciyarsu : in zama Allahnsu , su zama mutanena . ” — Irmiya 31 : 31 - 33 . 
 A yaushe ne kuma don menene sabuwar keɓaɓɓiyar al’ummar Jehobah ta soma wanzuwa ? 
 Mecece sabuwar al’ummar ? 
 An kafa tushen wannan sabon alkawarin sa’ad da Yesu ya mutu kuma daga baya ya miƙa jininsa mai tamani da aka zubar ga Ubansa , a shekara ta 33 A.Z . 
 ( Luka 22 : 20 ; Ibraniyawa 9 : 15 , 24 - 26 ) Wannan sabon alkawarin ya soma aiki sa’ad da aka zubo ruhu mai tsarki a ranar Fentakos na shekara ta 33 A.Z . , da kuma haihuwar sabuwar al’umma , wato “ Isra’ilan gaske na Allah . ” 
 ( Galatiyawa 6 : 16 ; Romawa 2 : 28 , 29 ; 9 : 6 ; 11 : 25 , 26 ) Sa’ad da ya rubuta wa shafaffun Kiristoci , manzo Bitrus ya ce : “ Ku zaɓaɓen iri ne , priesthood basarauci , al’umma mai - tsarki , jama’a abin mulki na Allah kansa , domin ku gwada mafifitan halulluka na wannan wanda ya kiraye ku daga cikin duhu zuwa cikin haskensa mai - ban al’ajabi : ku da ba jama’a ba ne a dā ba ku sami jinƙai ba , amma yanzu kun sami jinƙai . ” 
 ( 1 Bitrus 2 : 9 , 10 ) Dangantakar da ke tsakanin Jehobah da Isra’ila na jiki ta ƙare . 
 A shekara ta 33 A.Z . , tagomashin Jehobah ya bar Isra’ila ta duniya zuwa Isra’ila ta ruhaniya , ikilisiyar Kirista , ‘ al’umma mai - fitowa da ’ ya’yan ’ Mulkin Almasihu . — Matta 21 : 43 . 
 Keɓe Kan Kowane Mutum 
 A ranar Fentakos na shekara ta 33 A.Z . , wane baftisma ne Bitrus ya umurci masu sauraronsa su yi ? 
 Bayan Fentakos na shekara ta 33 A.Z . , kowane mutum , Bayahude ko ɗan Al’umma , na bukatar ya keɓe kansa ga Allah kuma ya yi baftisma “ cikin sunan Uba da na Ɗa da na Ruhu Mai - tsarki . ” 
 * ( Matta 28 : 19 ) A ranar Fentakos , manzo Bitrus ya gaya wa Yahudawa da shigaggu : “ Ku tuba , a yi ma kowane ɗaya daga cikinku baftisma cikin sunan Yesu Kristi zuwa gafarar zunubanku ; za ku karɓi Ruhu Mai - tsarki kyauta kuma . ” 
 ( Ayukan Manzanni 2 : 38 ) Waɗannan Yahudawa da shigaggu suna bukatar su nuna ta baftismarsu cewa sun keɓe rayuwarsu ga Jehobah kuma sun karɓi Yesu a matsayin hanyar da Jehobah zai gafarta wa zunubansu . 
 Suna bukatar su yarda cewa shi ne Babban Firist na Jehobah kuma shi ne Shugabansu , wato Shugaban ikilisiyar Kirista . — Kolossiyawa 1 : 13 , 14 , 18 . 
 A zamanin Bulus , ta yaya ne mutane masu so , wato Yahudawa da ’ Yan Al’ummai suka zama sashen Isra’ila ta ruhaniya ? 
 Shekaru da yawa bayan haka , manzo Bulus ya ce : “ Amma dafari ga waɗanda ke na Dimashka , da cikin Urushalima , da ko’ina cikin dukan ƙasar Yahudiya , har ga Al’ummai kuma , na furta masu su tuba , su juyo wajen Allah , su yi ayyuka waɗanda sun cancanta tubarsu . ” 
 ( Ayukan Manzanni 26 : 20 ) Bayan ya rinjayi mutanen , wato Yahudawa da ’ Yan Al’ummai cewa Yesu shi ne Kristi , Almasihu , Bulus ya taimaka musu su keɓe kansu kuma su yi baftisma . 
 ( Ayukan Manzanni 16 : 14 , 15 , 31 - 33 ; 17 : 3 , 4 ; 18 : 8 ) Ta wajen juya wa ga Allah , waɗannan sababbin almajiran sun zama ’ yan Isra’ila ta ruhaniya . 
 Wane aikin hatimci ne yake gab da ƙarewa , kuma wane aiki ne ke ci gaba cikin sauri ? 
 A yau , an kusan kammala zaɓan sauran Isra’ila ta ruhaniya . 
 Sa’ad da aka gama , za a umurci ‘ mala’iku huɗun ’ da suke riƙe da iskokin halaka na ‘ babban tsanani ’ su sake su . 
 A yanzu , tattarawar “ taro mai - girma ” waɗanda suke da begen yin rayuwa a duniya na faruwa cikin sauri . 
 “ Waɗansu tumaki ” sun yi wannan zaɓin ne da son ransu su ba da gaskiya ga “ jinin Ɗan ragon ” kuma su yi baftisma a alamar keɓe kansu ga Jehobah . 
 ( Ru’ya ta Yohanna 7 : 1 - 4 , 9 - 15 ; 22 : 17 ; Yohanna 10 : 16 ; Matta 28 : 19 , 20 ) A cikinsu akwai matasa masu yawa da iyayensu Kiristoci ne . 
 Idan kana cikin waɗannan matasan , za ka yi marmarin karanta talifi na gaba . 
 [ Hasiya ] 
 Ka dubi Hasumiyar Tsaro na 15 ga Mayu , 2003 , shafuffuka na 30 - 31 . 
 A Maimaitawa 
 • Me ya sa ƙananan ’ yan Isra’ila ba sa bukatar su keɓe kansu ga Jehobah ? 
 • Ta yaya ne Isra’ilawa za su iya bayyana cewa suna cika keɓewarsu ? 
 • Me ya sa Jehobah ya ƙi Isra’ilawa a matsayin keɓaɓɓiyar al’ummarsa , kuma ta yaya aka sake ta ? 
 • Daga Fentakos na shekara ta 33 A.Z . , menene Yahudawa da ’ Yan Al’umma suke bukatar su yi idan suna son su zama ’ yan Isra’ila ta ruhaniya ? 
 [ Hoto a shafi na 21 ] 
 An haifi ƙananan Isra’ilawa a matsayin zaɓaɓɓiyar al’ummar Allah 
 [ Hoto a shafi na 23 ] 
 Kowane Ba’isra’ile ne zai yanke shawarar bauta wa Allah 
 [ Hoto a shafi na 23 ] 
 Hadaya ta kyauta na ba Isra’ilawa zarafin nuna ƙaunarsu ga Jehobah 
 [ Hoto a shafi na 25 ] 
 Bayan Fentakos na shekara ta 33 A.Z . , mabiyan Kristi sun keɓe kansu ga Allah kuma sun bayyana hakan ta baftisma 
 Matasa , Ku Zaɓi Ku Bauta Wa Jehobah 
 “ Ku zaɓa yau wanda za ku bauta masa . ” — JOSHUA 24 : 15 . 
 1 , 2 . 
 Waɗanne irin baftisma ne marasa kyau aka yi a Kiristendom ? 
 “ KU BARI yara su zama Kiristoci sa’ad da suka isa sanin Kristi . ” 
 Wani marubuci mai suna Tertullian ne ya rubuta waɗannan kalaman a kusan ƙarshen ƙarni na biyu A.Z . 
 Yana nuna rashin yardarsa a kan yi wa jarirai baftisma , abin da ya fara kahuwa a tsakanin Kiristoci ’ yan ridda na zamaninsa . 
 Don nuna rashin jituwa da Tertullian da kuma Littafi Mai Tsarki , Uba na Coci Augustine , ya bayyana cewa baftisma na kawar da zunubi na ainihi , kuma jarirai da suka mutu da ba a yi musu baftisma ba za su shiga wuta . 
 Wannan imanin ya ɗaukaka yi wa jarirai baftisma nan da nan sa’ad da aka haife su . 
 Har yanzu yawancin cocin Kiristendom suna yi wa jarirai baftisma . 
 Bugu da ƙari , duk cikin tarihi , masu sarauta da kuma shugabannin addinai na ƙasashen Kiristoci suna yi wa “ arnan ” da suka kamo baftisma ta dole . 
 Amma yi wa jarirai baftisma da kuma yi wa manya baftisma ta dole ba sa cikin Littafi Mai Tsarki . 
 Babu Keɓe Kai Na Dole A Yau 
 3 , 4 . 
 Menene zai taimaka wa yaran da iyayensu keɓaɓɓu ne su keɓe kansu da son rai ? 
 Littafi Mai Tsarki ya nuna cewa Allah yana ɗaukan yara ƙanana da tsarki ko da mutum ɗaya kawai cikin iyayensu ne Kirista mai aminci . 
 ( 1 Korinthiyawa 7 : 14 ) Hakan na nufin cewa waɗannan yaran sun zama keɓaɓɓun bayin Jehobah ? 
 A’a . 
 Amma yaran da iyayensu sun riga sun keɓe kansu ga Jehobah suna samun koyarwa da za ta iya su keɓe kansu da son rai ga Jehobah . 
 Mai hikima Sarki Sulemanu ya rubuta : “ Ɗana ka kiyaye umurnin ubanka , dokar uwarka kuma kada ka yashe ta : . . . 
 Sa’anda ka ke tafiya , za ta bishe ka : Sa’anda kana kwance , za ta tsare ka : Sa’anda ka falka za ta yi taɗi da kai . 
 Gama umurninsu fitila ne , koyarwarsu kuma haske ce : tsautawar koyarwa tafarkin rai ne . ” — Misalai 6 : 20 - 23 . 
 Ja - gorar iyaye Kiristoci na iya kāre yara idan suka bi ta . 
 Sulemanu ya daɗa cewa : “ Ɗa mai - hikima yana faranta zuciyar ubansa : Amma jahilin ɗa yana nawaita zuciyar uwatasa . ” 
 “ Ya ɗana , ka ji , ka yi hikima kuma , ka bida zuciyarka a cikin tafarkin . ” 
 ( Misalai 10 : 1 ; 23 : 19 ) Hakika , don amfana daga koyarwa na iyaye , ku matasa kuna bukatar ku karɓi shawara , da horo da son rai . 
 Ba a haife ku da hikima ba , amma kuna iya zama masu “ hikima ” kuma da son rai ku bi “ tafarkin rai . ” 
 Menene Gargaɗi ? 
 Wace shawara ce Bulus ya ba yara da ubanni ? 
 Manzo Bulus ya rubuta : “ Ku ’ ya’ya , ku yi biyayya da waɗanda suka haife ku cikin Ubangiji : gama wannan daidai ne . 
 Ka girmama ubanka da uwarka ( ita ce doka ta fari tare da wa’adi ) , domin ka sami alheri , ka yi tsawon rai kuma cikin ƙasan . 
 Ku ubanni kuma , kada ku yi ma ’ ya’yanku cakuna har su yi fushi : amma ku goye su cikin horon Ubangiji da gargaɗinsa . ” — Afisawa 6 : 1 - 4 . 
 6 , 7 . 
 Menene yin rainon yara cikin “ gargaɗin ” Jehobah ya ƙunsa , kuma me ya sa hakan baya nufin cewa iyaye suna tilastawa ’ ya’yansu ? 
 Iyaye Kiristoci suna rinjayar yaransu ne sa’ad da suka raine su “ cikin horon Ubangiji da gargaɗinsa ” ? 
 A’a . 
 Wanene zai iya sūkan iyaye domin sun koya wa yaransu abin da ke da kyau ? 
 Ba a sukan waɗanda suke musun wanzuwar Allah domin sun koyar da ’ ya’yansu cewa babu Allah . 
 ’ Yan Roma Katolika suna ganin cewa hakkinsu ne su koyar da yaransu a cikin imanin Katolika , kuma babu wanda ke sūkarsu domin suna ƙoƙarin yin haka . 
 Hakazalika , kada a sūki Shaidun Jehobah domin suna daidaita hankulan yaransu sa’ad da suke renonsu , don su bi tunanin Jehobah game da gaskiya da mizanai na ɗabi’a . 
 In ji littafin nan Theological Dictionary of the New Testament , kalmar Helenanci ta ainihi da aka fassara ‘ gargaɗi ’ a Afisawa 6 : 4 tana nuni ne ga “ yadda ake daidaita hankali , gyara abin da ba daidai ba , da kyautata hali na ruhaniya . ” 
 Idan yaro ya ƙi koyarwa na iyaye domin matsi na tsara , wato yana son ya yi abin da tsaransa ke yi fa ? 
 Wanene za a yi wa zargin matsi , iyayen ko kuwa abokan yaron ? 
 Idan abokansa suna matsawa yaron ya sha ƙwaya , ya yi maye , ko kuwa ya yi lalata , ya kamata a suki iyayen domin suna ƙoƙarin su daidaita tunanin yaronsu kuma su taimake shi ko ita ya ko ta gane sakamakon irin wannan mugun hali ? 
 Menene ‘ tabbatawar ’ da Timoti ya yi ta ƙunsa ? 
 Manzo Bulus ya rubuta wa matashi Timoti : “ Ka lizima kai a cikin al’amuran da ka koyo , waɗanda ka tabbata da su kuma , ka sani wurin ko waɗannene ka koye su ; tun kana jariri fa ka san littattafai masu - tsarki , waɗanda ke da iko su hikimtadda kai zuwa ceto ta wurin bangaskiya wadda ke cikin Kristi Yesu . ” 
 ( 2 Timothawus 3 : 14 , 15 ) Tun sa’ad da Timoti yake yaro , uwarsa da kakarsa suka kafa masa tushe mai ƙarfi a bangaskiyarsa ga Allah bisa ga sani na Nassosi Masu Tsarki . 
 ( Ayukan Manzanni 16 : 1 ; 2 Timothawus 1 : 5 ) Daga baya , sa’ad da suka zama Kiristoci , ba su matsa wa Timoti ya gaskata ba , amma ya “ tabbata da su ” ta wajen rinjaya mai kyau na ilimin Nassi . 
 Jehobah Ya Gayyace Ka Ka Yi Zaɓe 
 ( a ) Ta yaya ne Jehobah ya daraja halittunsa , kuma don me ? 
 ( b ) Ta yaya ne Ɗan Allah makaɗaici ya nuna ikonsa na yin zaɓe ? 
 Jehobah yana iya halittar mutane kamar ’ yar tsana , ya tsara su su yi nufinsa kuma su kasa yin abin da ba ya so . 
 Maimakon haka , ya ba su ikon yin zaɓi . 
 Allahnmu yana son talakawa masu yardan rai . 
 Yana son halittunsa , manya da ƙanana , su bauta masa domin ƙauna . 
 Misali mafi kyau na biyayya ga nufin Allah shi ne Ɗansa makaɗaici , wanda Jehobah ya ce game da shi : “ Wannan Ɗana ne , ƙaunatacena , wanda raina ya ji daɗinsa sarai . ” 
 ( Matta 3 : 17 ) Wannan Ɗan farin ya gaya wa Ubansa : “ Murna ni ke yi in yi nufinka , ya Allahna , hakika , shariarka tana cikin zuciyata . ” — Zabura 40 : 8 ; Ibraniyawa 10 : 9 , 10 . 
 Menene dalilin bauta wa Jehobah a yadda yake so ? 
 Jehobah yana bukatar waɗanda suke bauta masa a ƙarƙashin ja - gorar Ɗansa su nuna irin wannan biyayya na son rai ga nufinsa . 
 A hanyar annabci , mai zabura ya yi waƙa : “ Mutanenka suna bada kansu hadaya da yardan rai cikin ranar ikonka : Cikin jamalin tsarki , daga cikin cikin safiya , kana riƙe da raɓar ƙuruciyarka . ” 
 ( Zabura 110 : 3 ) Duka ƙungiyar Jehobah , sashe ta sama da ta duniya , suna aiki ne bisa biyayya ga nufin Allah . 
 Wane zaɓi ne aka sa a gaban matasan waɗanda mahaifansu keɓaɓɓu ne ? 
 Saboda haka , ku matasa ya kamata ku fahimci cewa iyayenku ko Kiristoci dattawa da suke ikilisiyarku ba za su matsa muku ku yi baftisma ba . 
 Muradin bautawa Jehobah zai fito ne daga zuciyarku . 
 Joshua ya gaya wa Isra’ilawa : “ Ku bauta masa [ Jehobah ] cikin sahihanci da cikin gaskiya . . . 
 Ku zaɓa yau wanda za ku bauta masa . ” 
 ( Joshua 24 : 14 - 22 ) Hakazalika , dole ne ya zama cewa kai da kanka ne ka zaɓi ka keɓe kanka ga Jehobah kuma ka ba da ranka ga yin nufinsa . 
 Ka Ɗauki Hakkinka 
 ( a ) Ko da yake iyaye za su iya koyar da yaransu , amma menene ba za su iya yi musu ba ? 
 ( b ) A wane lokaci ne matashi zai ɗauki hakkin zaɓen da ya yi a gaban Jehobah ? 
 Lokaci ya yi da amincin iyayenku ba zai kāre ku matasa ba . 
 ( 1 Korinthiyawa 7 : 14 ) Almajiri Yaƙub ya rubuta : “ Ga wanda ya san yin nagarta fa , ba ya aika ba , a gareshi zunubi ne . ” 
 ( Yaƙub 4 : 17 ) Iyaye ba za su iya bauta wa Allah don ’ ya’yansu ba , haka ma yara ba za su iya bauta wa Allah don iyayensu ba . 
 ( Ezekiel 18 : 20 ) Sa’ad da matasa suka koya game da Jehobah da nufe - nufensa , kuma sun isa su fahimci abin da suka koya kuma su soma dangantaka da shi , kana ganin Allah ba zai ɗauka cewa sun isa su yanke shawarar su bauta masa ba ? 
 Waɗanne tambayoyi ne matasa marasa baftisma za su yi wa kansu ? 
 Kai matashi ne marar baftisma wanda iyayenka da suka yi rainonka masu tsoron Allah ne , kana halartan taron Kirista kuma kana saka hannu a wa’azin bisharar Mulki ? 
 Idan haka ne , ka tambayi kanka : ‘ Me ya sa nike yin wannan abin ? 
 Ina zuwa taro da aikin wa’azi ne kawai domin iyaye na suna son in yi haka , ko kuwa domin ina son in farantawa Jehobah rai ? ’ 
 Ka tabbatar wa kanka abin da “ Allah ke so , wato nufinsa kyakkyawa , abin karɓa , cikakke kuma ” ? — Romawa 12 : 2 . 
 Me Ya Sa Kake Jinkirin Yin Baftisma ? 
 Waɗanne misalai na Littafi Mai Tsarki ne suka nuna cewa bai kamata a yi jinkirin yin baftisma ba gaira ba dalili ? 
 “ Me za ya hana a yi mini baftisma ? ” 
 Mutumin da ya yi wa Filip mai wa’azi wannan tambayar ya koyi cewa Yesu ne Almasihu . 
 Mutumin habashan yana da ilimin Nassosi da ya sa ya fahimci cewa bai kamata ya ɓata lokaci ba wajen bayyana a fili cewa daga wannan lokacin zai bauta wa Jehobah a cikin ikilisiyar Kirista , kuma hakan ya sa shi farin ciki sosai . 
 ( Ayukan Manzanni 8 : 26 - 39 ) Hakazalika , wata mace mai suna Lidiya , wadda aka buɗe zuciyarta “ ta lura da abin da Bulus yana faɗi , ” nan da nan aka yi wa ita da iyalinta “ baftisma . ” 
 ( Ayukan Manzanni 16 : 14 , 15 ) Haka kuma , yarin da ke Filibi ya saurari Bulus da Sila sa’ad da suka “ faɗa masa maganar Allah ” kuma “ nan da nan aka yi masa baftisma , da dukan waɗanda ke nasa . ” 
 ( Ayukan Manzanni 16 : 33 ) Saboda haka , idan kana da sani na Jehobah da manufofinsa , muraɗin gaskiya na yin nufinsa , da suna mai kyau a cikin ikilisiya kuma kana halartan taro a kai a kai kuma kana saka hannu a wa’azin bishara na Mulki , me zai sa ka dinga jinkirin yin baftisma ? — Matta 28 : 19 , 20 . 
 15 , 16 . ( a ) Wane irin tunanin da bai da ce ba ne zai iya hana matasa yin baftisma ? 
 ( b ) Ta yaya ne keɓe kai da baftisma za su iya zama kāriya ga matasa ? 
 Kana jinkirin ɗaukan wannan muhimmiyar mataki ne domin kana tsoron idan ka yi laifi za ka ɗauki hakkin laifinka ? 
 Idan haka ne , yi tunani game da wannan : Za ka ƙi karɓan lasisin tuƙi ne domin kana tsoron cewa wata rana za ka yi haɗari ? 
 A’a ! 
 Saboda haka , bai kamata ka yi jinkirin yin baftisma ba , idan ka cancanci yin haka . 
 Hakika , za ka motsa ka yi iya ƙoƙarinka ka ƙi abin da ba shi da kyau idan ka keɓe ranka ga Jehobah kuma ka yarda ka yi nufinsa . 
 ( Filibbiyawa 4 : 13 ) Matasa , don Allah kada ku yi tunanin cewa idan ku ka yi jinkirin yin baftisma za ku iya kauce wa ɗaukan hakkinku . 
 Idan kuka kai shekarar ɗaukan hakki , za ku ba da lissafi ga Jehobah a yadda kuka aikata ko kun yi baftisma ko ba ku yi ba . — Romawa 14 : 11 , 12 . 
 Yawancin Shaidu a dukan duniya sun ji cewa yanke shawarar da suka yi na yin baftisma sa’ad da suke matasa ya taimaka musu sosai . 
 Yi la’akari da misalin wani Mashaidi ɗan shekara 23 da ke Yammacin Turai . 
 Ya ce baftisma da ya yi yana ɗan shekara 13 ya motsa shi ya maida hankali kada “ sha’awoyin ƙuruciya ” su sha kansa . 
 ( 2 Timothawus 2 : 22 ) Tun da farko , ya yanke shawarar zama mai hidima na cikakken lokaci . 
 A yau , yana hidima da farin ciki a wani ofishin reshe na Shaidun Jehobah . 
 Albarka mai yawa na jiran duka matasa , har da kai , da suka zaɓi yi wa Jehobah hidima . 
 A waɗanne hanyoyi ne ya kamata a “ fahimci abin da ke nufin Ubangiji ” ? 
 Keɓewar kai da baftisma sune mafarin rayuwar da za mu yi muna la’akari da nufin Jehobah a dukan ayyukan da za mu yi . 
 Cika keɓewarmu ya kunshi “ rifta zarafi . ” 
 Ta yaya za mu iya yin haka ? 
 Ta wajen ɗaukan lokacin da muke yin amfani da su wajen biɗan abubuwa marar amfani kuma mu yi amfani da su wajen yin nazarin Littafi Mai Tsarki , mu halarci taro a kai a kai , kuma mu saka hannu yadda ya kamata a wa’azin “ bishara kuwa ta mulki . ” 
 ( Afisawa 5 : 15 , 16 ; Matta 24 : 14 ) Keɓe kanmu ga Jehobah da kuma muraɗinmu na yin nufinsa zai shafi duka fasalolin rayuwarmu a hanya mai kyau , da kuma yadda muke hutawa , yadda muke ci da sha , da kuma irin waƙar da muke ji . 
 Me ya sa ba za ka zaɓi irin walawa da za ka dawwama kana mora ba ? 
 Dubban Shaidu matasa masu farin ciki za su gaya maka cewa akwai hanyoyi masu kyau da za ka iya samun jin daɗi yayin da kake yin “ nufin Ubangiji . ” — Afisawa 5 : 17 - 19 . 
 “ Za Mu Tafi Tare da Ku ” 
 Waɗanne tambayoyi ya kamata matasa su yi wa kansu ? 
 Daga shekara ta 1513 K.Z . , zuwa Fentakos na shekara ta 33 A.Z . , Jehobah yana da mutanen da ya tsara a duniya waɗanda ya zaɓa su bauta masa kuma su zama shaidunsa . 
 ( Ishaya 43 : 12 ) An haifi Isra’ilawa matasa a cikin wannan al’ummar . 
 Tun Fentakos , Jehobah yana da sabuwar “ al’umma ” a duniya , wato Isra’ila ta ruhaniya , “ jama’a daga cikinsu domin sunansa . ” 
 ( 1 Bitrus 2 : 9 , 10 ; Ayukan Manzanni 15 : 14 ; Galatiyawa 6 : 16 ) Manzo Bulus ya faɗi cewa Kristi ya tsabtace wa kansa “ jama’a su zama abin mulkinsa , masu - himman nagargarun ayyuka . ” 
 ( Titus 2 : 14 ) Ku matasa ne za ku yanke wa kanku shawarar inda za a iya samun waɗannan mutanen . 
 Su waye ne a yau “ alumma mai - adalci , mai - kiyaye gaskiya , ” da suke rayuwa da ta jitu da mizanan Littafi Mai Tsarki , suke aikata a matsayin amintattun Shaidu ga Jehobah , kuma suke sanar da Mulkinsa wanda shi kaɗai ne begen ’ yan adam ? 
 ( Ishaya 26 : 2 - 4 ) Ka dubi cocin Kiristendom da kuma sauran addinai , kuma ka gwada halinsu da wanda Littafi Mai Tsarki ke bukata daga bayin Allah na gaskiya . 
 Menene miliyoyin mutane a duniya suka gaskata ? 
 Miliyoyin mutane a dukan duniya , tare da matasa masu yawa , sun yarda cewa sauran shafaffun Shaidun Jehobah sune wannan “ al’umma mai - adalci . ” 
 Sun gaya wa Isra’ila ta ruhaniya : “ Za mu tafi tare da ku , gama mun ji labari Allah yana tare da ku . ” 
 ( Zechariah 8 : 23 ) Muna fata da kuma addu’a cewa ku matasa za ku yanke shawarar ku kasance a cikin mutanen Allah , da haka , ku “ zaɓi rai , ” wato rai madawwami a sabuwar duniya ta Jehobah . — Kubawar Shari’a 30 : 15 - 20 ; 2 Bitrus 3 : 11 - 13 . 
 A Maimaitawa 
 • Menene gargaɗi ya ƙunsa ? 
 • Wace irin hidima ce Jehobah ke so ? 
 • Wane zaɓe ke gaban duka matasa da iyayensu keɓaɓɓu ne ? 
 • Me ya sa bai kamata a dinga jinkirin yin baftisma ba gaira ba dalili ba ? 
 [ Hotuna a shafi na 26 ] 
 Wanene za ka saurara ? 
 [ Hoto a shafi na 28 ] 
 Ta yaya ne keɓe kai da baftisma za su iya zama kāriya a gare ka ? 
 [ Hoto a shafi na 29 ] 
 Me ya hana ka yin baftisma ? 
 ‘ Ka Guji Yin Gunaguni ’ 
 “ Sai ku aikata abu duka banda gunaguni . ” — FILIBBIYAWA 2 : 14 . 
 1 , 2 . 
 Wane gargaɗi ne manzo Bulus ya yi wa Kiristocin da ke Filibbi da kuma Koranti , kuma me ya sa ? 
 MANZO Bulus ya yaba wa ikilisiyar Kirista da ke Filibbi a wasiƙar da Allah ya hura shi ya rubuta musu a ƙarni na farko . 
 Ya yaba wa ’ yan’uwansa masu bi da ke wannan birnin don halinsu na karimci da kuma himma , kuma ya furta farin cikinsa game da nagargarun ayyukansu . 
 Duk da haka , Bulus ya tuna musu su “ aikata abu duka banda gunaguni . ” 
 ( Filibbiyawa 2 : 14 ) Me ya sa manzon ya ba da wannan gargaɗin ? 
 Bulus ya san matsala da gunaguni ke jawowa . 
 ’ Yan shekaru da suka shige , ya tuna wa ikilisiyar da ke Koranti cewa yin gunaguni yana da lahani . 
 Bulus ya faɗi cewa sa’ad da Isra’ilawa suke cikin jeji , sun sa Jehobah fushi a kai a kai . 
 Ta yaya ? 
 Ta wurin son yin mugayen abubuwa , bautar gunki da fasikanci , ta wajen gwada Jehobah da kuma yin gunaguni . 
 Bulus ya ƙarfafa Korantiyawa su koya daga waɗannan misalan . 
 Ya rubuta : “ Kada ku yi gunaguni kuma , kamar yadda waɗansu daga cikinsu suka yi , suka lalace a hannun mai - halakarwa . ” — 1 Korinthiyawa 10 : 6 - 11 . 
 Me ya sa batun gunaguni yake da muhimmanci a yau ? 
 Da yake mu bayin Jehobah ne na zamani , muna nuna hali irin na ikilisiya da ke Filibbi . 
 Muna da himma don nagargarun ayyuka kuma muna ƙaunar juna . 
 ( Yohanna 13 : 34 , 35 ) Amma , domin matsala da gunaguni ya haddasa tsakanin mutanen Allah a dā , muna da dalili mai kyau mu bi wannan gargaɗin : “ Ku aikata abu duka banda gunaguni . ” 
 Bari mu fara bincika misalan gunaguni da aka ambata a cikin Nassosi . 
 Sa’annan za mu tattauna wasu abubuwa da za mu iya yi don kada gunaguni ya jawo matsala a yau . 
 Muguwar Jama’a ta Yi Gunaguni a Kan Jehobah 
 Ta yaya ne Isra’ilawa suka yi gunaguni a cikin jeji ? 
 An yi amfani da kalmar Ibrananci da ke nufin ‘ gunaguni , mita , ko gurnani a cikin Littafi Mai Tsarki game da abubuwan da suka faru shekaru 40 da Isra’ilawa suka yi a cikin jeji . 
 Akwai lokacin da Isra’ilawa ba su gamsu ba da yanayinsu , kuma suka nuna haka ta wajen yin gunaguni . 
 Alal misali , ’ yan makonni kawai bayan an cece su daga bauta a Masar , “ dukan jama’ar ’ ya’yan Isra’ila suka yi gunaguni bisa Musa da Haruna . ” 
 Isra’ilawa sun yi gunaguni game da abinci , suna cewa : “ Da ma muka mutu ta hannun Ubangiji cikin ƙasar Masar , lokacin da muka zauna wurin tukanen nama , muna cin gurasa muna ƙoshi : gama kun fito da mu kun kawo mu wannan faƙo , domin ku kashe dukan taron nan da yunwa . ” — Fitowa 16 : 1 - 3 . 
 Sa’ad da Isra’ilawa suka yi gunaguni , a kan wa ainihi suka yi gunagunin ? 
 Hakika , Jehobah ya biya bukatar Isra’ilawa a cikin jeji , ya yi musu tanadin abinci da ruwa . 
 Babu batun cewa mutanen Isra’ila za su mutu don rashin abinci a cikin jeji . 
 Amma don ba su gamsu ba , sun zuguiguita yanayinsu kuma suka soma gunaguni . 
 Ko da yake Musa da Haruna ne suke yi wa gunaguni , amma a gaban Jehobah shi ne ainihi suke wa gunaguni . 
 Musa ya gaya wa Isra’ilawa : “ Ubangiji yana jin gunagunin da ku ke yi bisansa : mu fa , mi mu ke ? 
 ba mu ne ku ke yin gunaguni bisanmu ba , amma bisa Ubangiji ne . ” — Fitowa 16 : 4 - 8 . 
 6 , 7 . 
 Ta yaya halin Isra’ilawa ya canja kamar yadda aka nuna a Litafin Lissafi 14 : 1 - 3 ? 
 Ba da daɗewa ba , Isra’ilawa suka sake yin gunaguni . 
 Musa ya aika mutane 12 su leƙo asirin Ƙasar Alkawari . 
 Guda goma cikinsu suka dawo da mummunan rahoto . 
 Menene sakamakon ? 
 “ Dukan ’ ya’yan Isra’ila fa suka yi gunaguni a kan Musa da Haruna : dukan jama’a suka ce masu , da ma mun mutu cikin ƙasar Masar ! 
 da ma mun mutu cikin jejin nan ! 
 Don menene fa Ubangiji ya kawo mu cikin wannan ƙasa [ Kan’anan ] , mu fāɗi ta kaifin takobi ? 
 matayenmu da ƙanananmu za su zama ganima : ba gwamma mu koma Masar ba . ” — Litafin Lissafi 14 : 1 - 3 . 
 Halin mutanen Isra’ila ya canja ! 
 Da farko , godiya don an sake su daga Masar da kuma cetonsu daga Jar Teku ya motsa su su rera wa Jehobah waƙar yabo . 
 ( Fitowa 15 : 1 - 21 ) Da yake za su fuskanci matsala a cikin jeji da kuma tsoron mutanen Kan’ana , mutanen Allah sun nuna halin rashin gamsuwa maimakon su yi godiya . 
 Maimakon su gode wa Allah don ’ yancinsu , sun ɗora masa alhakin abin da suke ganin hani ne . 
 Gunaguni rashin godiya ne ga tanadin Jehobah . 
 Shi ya sa ya ce : “ Har yaushe zan jimre da wannan mugunyar jama’a da ke gunaguni a kaina ? ” — Litafin Lissafi 14 : 27 ; 21 : 5 . 
 Gunaguni a Ƙarni na Farko 
 8 , 9 . 
 Ka ambata misalan gunaguni da aka rubuta a Nassosin Kirista na Helenanci . 
 Misalai na baya sun ƙunshi mutane ne da suka nuna rashin gamsuwarsu a fili . 
 Lokacin da Yesu Kristi yake a Urushalima don Idin Bukkoki a shekara ta 32 A.Z . , an ‘ yi gardama dayawa a cikin taro a kansa . ’ 
 ( Yohanna 7 : 12 , 13 , 32 ) Suna maganarsa a raɗe , waɗansu suna cewa mutum ne nagari , wasu kuma suka ce ba haka ba . 
 A wani lokaci , an gayyaci Yesu da almajiransa zuwa gidan Lawi , ko Matiyu , mai karɓan haraji . 
 “ Farisawa da marubutansu suka yi ma almajiransa gunaguni , suka ce , Don menene ku ke ci da sha tare da masu - haraji da masu - zunubi ? ” 
 ( Luka 5 : 27 - 30 ) Wani lokaci a Galili , “ Yahudawa fa suka yi gunaguni a kansa [ Yesu ] , saboda ya ce , Ni ne gurasa wadda ta sauko daga cikin sama . ” 
 Har wasu ma cikin mabiyan Yesu sun ji haushin abin da ya faɗa kuma suka soma gunaguni . — Yohanna 6 : 41 , 60 , 61 . 
 10 , 11 . 
 Me ya sa Yahudawa masu jin Helenanci suka yi gunaguni , ta yaya dattawa za su amfana daga yadda suka bi da gunagunin ? 
 Sakamakon gunaguni da aka yi jim kaɗan bayan Fentakos na shekara ta 33 A.Z , mai kyau ne . 
 Almajirai sababbi da yawa daga wasu ƙasashe ban da Isra’ila suna moran karimci na ’ yan’uwa masu bi a Yahudiya , amma matsala ta taso game da raba gudummawa . 
 Labarin ya ce : “ Yahudawa masu jin Helenanci suka yi wa Ibraniyawa gunaguni , domin bā a kula da matayensu waɗanda mazansu suka mutu , wajen rabon gudummawa kowace rana . ” — Ayukan Manzanni 6 : 1 . 
 Waɗannan masu gunaguni ba kamar Isra’ilawa da suke cikin jeji ba ne . 
 Yahudawa masu jin Helenanci ba su furta rashin gamsuwarsu game da yanayinsu a rayuwa ba don son kai . 
 Sun yi magana a kan rashin kula da bukatun wasu gwauraye . 
 Ban da haka , masu gunagunin ba su aikata kamar ’ yan rigima ba kuma ba su yi gunaguni a fili a kan Jehobah ba . 
 Sun kai ƙara ne ga manzanni , waɗanda suka aikata nan da nan domin ƙara da aka kai ya dace . 
 Manzannin sun kafa wa dattawa a yau misali mai kyau ! 
 Waɗannan makiyaya na ruhaniya suna mai da hankali don kada su ‘ toshe kunnuwansu ga jin kukan talaka . ’ — Misalai 21 : 13 ; Ayukan Manzanni 6 : 2 - 6 . 
 Ka Mai da Hankali da Mugun Rinjaya na Gunaguni 
 12 , 13 . ( a ) Ka kwatanta sakamakon gunaguni . ( b ) Menene zai sa mutum ya yi gunaguni ? 
 Yawancin misalai na Nassi da muka bincika sun nuna cewa gunaguni ya jawo matsala tsakanin mutanen Allah a dā . 
 Saboda haka , yana da kyau mu yi tunani sosai game da mummunar rinjayar da gunaguni za ta iya jawowa a yau . 
 Wannan misali zai taimaka . 
 Ainihi ƙarafa da yawa suna yin tsatsa . 
 Idan aka yi banza da ƙarfe lokacin da ya soma tsatsa , zai yi tsatsa da har ba za a iya yin amfani da shi ba . 
 An daina yin amfani da motoci da yawa ba don injin motocin ba ya aiki ba ne , amma domin ƙarafan da aka ƙera su da shi sun yi tsatsa sosai , shi ya sa motocin suke da haɗari . 
 Ta yaya za mu yi amfani da wannan misalin don gunaguni ? 
 Kamar yadda wasu ƙarafa sukan yi tsatsa , ’ yan adam ajizai suna da halin gunaguni . 
 Ya kamata mu mai da hankali mu fahimci alamar wannan . 
 Kamar yadda laima da gishiri ke sa ƙarfe ya yi tsatsa da sauri , wahala tana sa mu fi yin gunaguni . 
 Wahala za ta iya sa ɗan kasawa ya zama babban matsala . 
 Yayin da yanayi a kwanaki na ƙarshe na wannan zamani ke suƙuƙucewa , abubuwa da za su kawo gunaguni za su ƙaru . 
 ( 2 Timothawus 3 : 1 - 5 ) Saboda haka , wani bawan Jehobah zai iya soma gunaguni game da wani . 
 Abin da zai iya kawo wannan zai zama batu da ba shi da muhimmanci , kamar su rashin gamsuwa da kasawar wani , iyawa , ko kuma gatar hidima . 
 14 , 15 . 
 Me ya sa ya kamata mu bincika ko muna da halin gunaguni ? 
 Ko da menene dalilin baƙin cikinmu , idan muka ci gaba da halinmu na gunaguni , zai sa mu zama masu rashin gamsuwa kuma mu zama masu gunaguni a kai a kai . 
 Hakika , mummunan sakamako na gunaguni a ruhaniya zai iya lalata mu gabaki ɗaya . 
 Sa’ad da Isra’ilawa suka yi gunaguni game da rayuwa a cikin jeji , sun ɗora wa Jehobah alhaki . 
 ( Fitowa 16 : 8 ) Kada wannan ya faru da mu ! 
 Za a iya hana ƙarfe yin tsatsa ta wajen shafa masa fenti da ke hana tsatsa da kuma gyara wasu wurare da suka soma tsatsa . 
 Hakanan ma , idan muka gane cewa muna da halin gunaguni za mu iya rage wannan ta wajen yin addu’a nan da nan game da batun . 
 Ta yaya ? 
 Ka Ɗauki Abubuwa Bisa Ra’ayin Jehobah 
 Ta yaya za mu daina halin gunaguni ? 
 Gunaguni na sa mu mai da hankali a kanmu da kuma matsalarmu kuma mu mance da albarka da muke morewa da yake mu Shaidun Jehobah ne . 
 Don mu sha kan halin gunaguni , muna bukatar mu riƙa tuna wa kanmu wannan albarka . 
 Alal misali , kowannenmu na da gata mai girma na zama mai ɗauke da sunan Jehobah . 
 ( Ishaya 43 : 10 ) Muna iya ƙulla dangantaka na kud da kud da shi , kuma za mu iya yi wa “ mai - jin addu’a ” magana a kowane lokaci . 
 ( Zabura 65 : 2 ; Yaƙub 4 : 8 ) Rayuwarmu tana da ma’ana domin mun fahimci batun ikon mallaka kuma mun san cewa gatarmu ne mu kasance da aminci ga Allah . 
 ( Misalai 27 : 11 ) Za mu iya fitan wa’azin bisharar Mulki a kai a kai . 
 ( Matta 24 : 14 ) Ba da gaskiya ga hadayar fansa na Yesu Kristi na taimaka mana mu kasance da lamiri mai kyau . 
 ( Yohanna 3 : 16 ) Waɗannan ne albarkatai da muke morewa ko da menene muke jimrewa . 
 Me ya sa za mu yi ƙoƙari mu ga al’amura bisa ra’ayin Jehobah , ko idan muna da dalili mai kyau na yin gunaguni ? 
 Bari mu yi ƙoƙari mu ga abubuwa yadda Jehobah yake ganinsu , ba bisa namu ra’ayi kawai ba . 
 Mai Zabura Dauda ya rera waƙa , yana cewa : “ Ya Ubangiji , ka nuna mini tafarkunka ; ka koya mini hanyoyinka . ” 
 ( Zabura 25 : 4 ) Idan muna da dalili mai kyau na yin gunaguni , Jehobah yana gani . 
 Yana iya ya magance batun nan da nan . 
 Amma , me ya sa wani lokaci yake barin wahala ta ci gaba ? 
 Mai yiwuwa domin ya taimake mu mu koyi halaye masu kyau , kamar su haƙuri , jimiri , bangaskiya , da tsawon jimrewa . — Yaƙub 1 : 2 - 4 . 
 18 , 19 . 
 Ka ba da misalin sakamakon jimrewa da yanayi mai wuya ban da yin gunaguni . 
 Jimre wa irin waɗannan matsaloli ba tare da yin gunaguni ba , yana taimakon mu mu kyautata mutuntakarmu kuma mu burge waɗanda suke lura da halinmu . 
 A shekara ta 2003 , wani rukunin Shaidun Jehobah suna tafiya daga Jamus cikin mota don su halarci taron gunduma a Hungary . 
 Direban motar ba Mashaidi ba ne , kuma ba ya son ya kasance da Shaidun har tsawon kwanaki goma . 
 Amma a ƙarshen tafiyar ya canja ra’ayinsa gaba ɗaya . 
 Me ya sa ? 
 A lokacin da suke tafiya , abubuwa da yawa sun faru . 
 Amma Shaidun ba su yi gunaguni ba . 
 Direban ya ce wannan ne fasinjoji mafiya kyau da ya taɓa ɗauka ! 
 Ya yi alkawari cewa duk lokacin da Shaidu suka zo gidansa , zai marabce su kuma ya saurare su sosai . 
 Fasinjojin sun burge shi domin sun “ aikata abu duka banda gunaguni ! ” 
 Gafartawa na Kawo Haɗin Kai 
 Me ya sa ya kamata mu riƙa gafarta wa juna ? 
 Idan wani ɗan’uwa mai bi ya yi mana laifi fa ? 
 Idan batun mai tsanani ne , ya kamata mu yi abin da Yesu ya ce , yadda yake rubuce a Matta 18 : 15 - 17 . 
 Ba koyaushe ba ne za a yi wannan da yake yawancin laifin ba masu tsanani ba ne . 
 Ka ɗauki yanayin cewa zarafi ne na yin gafara . 
 Bulus ya rubuta : “ Kuna haƙuri da juna , kuna gafarta ma juna , idan kowanne mutum yana da maganar ƙara game da wani ; kamar yadda Ubangiji ya gafarta muku , hakanan kuma sai ku yi : gaba da dukan waɗannan kuma ku yafa ƙauna , gama ita ce magamin kamalta . ” 
 ( Kolossiyawa 3 : 13 , 14 ) A shirye muke mu gafarta ? 
 Jehobah yana da dalilin yin ƙara game da mu . 
 Duk da haka , yana juyayi kuma yana gafartawa a kai a kai . 
 Ta yaya gunaguni zai shafi waɗanda suke saurarawa ? 
 Ko da menene matsalar , yin gunaguni ba zai gyara al’amura ba . 
 Ma’anar kalmar Ibrananci da ke nufin “ gunaguni ” yana iya zama “ gurnani . ” 
 Babu shakka , ba za mu saki jiki wurin wanda koyaushe yana gunaguni ba , ba za mu ma yi kusa da shi ba . 
 Idan mu ma muka yi gunaguni ko kuma gurnani , waɗanda suke saurarar mu , su ma ba za su kusance mu ba . 
 Hakika , ba za su saki jiki da mu ba kuma ba za su yi tarayya da mu ba ! 
 Gurnani zai iya jawo hankalin wani wurinmu , amma ba zai yi kusa da mu ba . 
 Menene wata yarinya ta ce game da Shaidun Jehobah ? 
 Mutanen Jehobah suna son halin gafartawa don yana kawo haɗin kai . 
 ( Zabura 133 : 1 - 3 ) A wata ƙasar Turai , wata yarinya mai shekara 17 mai zuwan cocin Katolika ta rubuta wa ofishin reshe na Shaidun Jehobah don ta furta yadda take sha’awar su . 
 Ta ce : “ Wannan ita kaɗai ce ƙungiyar da na sani cewa waɗanda suke cikinta ba sa rabuwa don ƙiyayya , haɗama , rashin jimrewa , son kai ko kuma rashin haɗin kai . ” 
 Menene za mu tattauna a talifi na gaba ? 
 Godiya don dukan albarka ta ruhaniya da muke samu da yake muna bauta wa Jehobah Allah na gaskiya zai taimake mu mu ɗaukaka haɗin kai kuma mu guje wa gunaguni a kan al’amura na wasu mutane . 
 Talifi na gaba zai nuna yadda halaye na ibada zai hana mu yin gunaguni mai lahani , wato yin gunaguni game da ƙungiyar Jehobah na duniya . 
 Ka Tuna ? 
 • Menene yin gunaguni ya ƙunsa ? 
 • Ta yaya za a iya kwatanta sakamakon gunaguni ? 
 • Menene zai taimake mu mu daina gunaguni ? 
 • Ta yaya son gafartawa zai taimake mu mu guji yin gunaguni ? 
 Ka Mai Da Hankali Ga Alherin Kungiyar Jehobah 
 “ Ranmu za ya kwanta da alherin gidanka . ” — ZABURA 65 : 4 . 
 1 , 2 . ( a ) Yaya tsarin haikalin zai shafi mutanen Allah ? 
 ( b ) Wane taimako ne Dauda ya ba da don gina haikali ? 
 DAUDA na Isra’ila ta dā yana cikin fitattun mutanen da aka ambata a Nassosin Ibrananci . 
 Wannan makiyayi , mawaƙi , annabi , da kuma sarki ya dogara ga Jehobah Allah ƙwarai . 
 Dangantakar Dauda na kud da kud da Jehobah ya sa shi ya so ya gina wa Allah gida . 
 Gidan nan ko kuma haikali , zai zama cibiyar bauta ta gaskiya a Isra’ila . 
 Dauda ya san cewa tsari na haikalin zai kawo farin ciki da albarka ga mutanen Allah . 
 Shi ya sa Dauda ya rera waƙa cewa : “ Mai - albarka ne mutum wanda ka [ Jehobah ] zaɓa , wanda ka ke sa shi gusa gareka , domin shi zauna cikin gidajenka : Ranmu za ya kwanta da alherin gidanka , wuri mai - tsarki na haikalinka ke nan . ” — Zabura 65 : 4 . 
 Ba a yarda Dauda ya ja - goranci gina gidan Jehobah ba . 
 Maimakon haka , an ba wa ɗansa Sulemanu wannan gatar . 
 Dauda bai yi gunaguni ba domin an ba wa wani gatar da yake so sosai . 
 Abin da ya fi masa muhimmanci shi ne a gina haikalin . 
 Ya tallafa wa wannan aikin da dukan zuciyarsa ta wajen ba wa Sulemanu fasalin gini da Jehobah ya ba shi . 
 Ƙari ga haka , Dauda ya tsara Lawiyawa da yawa zuwa rukuni rukuni kuma ya ba da zinariya da azurfa masu yawa don gina haikalin . — 1 Labarbaru 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 Wane hali ne bayin Allah suke da shi game da tsarin bauta ta gaskiya ? 
 Isra’ilawa masu aminci sun tallafa wa tsarin bauta ta gaskiya a gidan Allah . 
 Da yake mu bayin Jehobah ne na zamani , mu ma muna tallafa wa tsarin bauta a cikin ƙungiyar Jehobah na duniya . 
 Ta haka muna nuna cewa muna da irin halin da Dauda yake da shi . 
 Ba halin gunaguni ba ne . 
 Maimakon haka , muna mai da hankali ga alherin ƙungiyar Allah . 
 Ka yi tunanin abubuwa da yawa masu kyau da za mu iya yin godiya a kansu ? 
 Bari mu bincika wasu cikinsu . 
 Nuna Godiya ga Masu Shugabanci 
 4 , 5 . ( a ) Ta yaya “ bawan nan mai - aminci , mai hikima ” yake cika aikinsa ? 
 ( b ) Yaya wasu Shaidu suke ji game da abinci na ruhaniya da suke ci ? 
 Muna da ƙarfafan dalili na yin godiya don “ bawan nan mai - aminci , mai hikima ” da Yesu Kristi ya naɗa ya kula da mallakarsa a duniya . 
 Rukunin bawa na Kiristoci da aka shafa da ruhu suna ja - gorar wa’azin bishara , suna shirya taro , kuma suna wallafa littattafai masu tushe cikin Littafi Mai Tsarki a harsuna fiye da 400 . 
 Mutane da yawa a dukan duniya suna cin wannan abinci na ruhaniya “ a lotonsa . ” 
 ( Matta 24 : 45 - 47 ) Ba dalilin yin gunaguni game da abincin . 
 Shekaru da yawa , wata tsohuwa Mashaidiyar Jehobah mai suna Elfi ta sami ƙarfafa da taimako ta wajen yin amfani da gargaɗi na Nassi da ke cikin littattafai da rukunin bawan nan ya wallafa . 
 Godiya ta motsa Elfi ta rubuta : “ Menene zan yi ba tare da taimakon ƙungiyar Jehobah ba ? ” 
 Peter da Irmgard suna bauta wa Allah shekaru da yawa yanzu . 
 Irmgard ta yi godiya ga dukan tanadi da “ ƙungiyar Jehobah mai kulawa take yi . ” 
 Waɗannan littattafai sun haɗa da waɗanda aka shirya don mutane masu bukatu na musamman , kamar makafi da kurame . 
 6 , 7 . ( a ) Ta yaya ake kula da ayyukan ikilisiyoyi a dukan duniya ? 
 ( b ) Menene wasu suka ce game da sashen ƙungiyar Jehobah ta duniya ? 
 Hukumar Mulki na Shaidun Jehobah , wato , ƙaramin rukunin maza da aka shafa da ruhu mai tsarki da suke hidima a hedkwata na Shaidun Jehobah a Brooklyn , New York ne suke wakiltar ‘ bawan nan mai aminci . ’ 
 Hukumar Mulki na naɗa bayin Jehobah da suka manyanta su yi hidima a ofishin reshe da ke kula da ayyukan ikilisiyoyi fiye da 98,000 a dukan duniya . 
 Ana naɗa maza da suka cika bukatu na Littafi Mai Tsarki su zama dattawa da bayi masu hidima a waɗannan ikilisiyoyi . 
 ( 1 Timothawus 3 : 1 - 9 , 12 , 13 ) Dattawan suna shugabanci kuma suna kiwon garken Allah da aka ce su kula da su cikin ƙauna . 
 Abin farin ciki ne mu kasance cikin garken nan kuma mu shaida ƙauna da haɗin kai da ke tsakanin dukan “ ’ yan’uwanci ” ! — 1 Bitrus 2 : 17 ; 5 : 2 , 3 . 
 Maimakon yin gunaguni , sau da yawa mutane suna furta godiyarsu don ja - gora na ruhaniya da suke samu daga wurin dattawa . 
 Alal misali , yi la’akari da Birgit , mace Kirista mai yara a shekarunta na 30 . 
 Ta soma mugun tarayya sa’ad da take matashiya kuma ta kusan faɗawa cikin zunubi . 
 Amma gargaɗin dattawa da ke bisa Littafi Mai Tsarki da taimakon ’ yan’uwa masu bi ya taimake ta ta bar wannan mummunar yanayi . 
 Yaya Birgit take ji yanzu ? 
 Ta ce : “ Ina godiya cewa har ila ina cikin ƙungiyar Jehobah mai ban al’ajabi . ” 
 Wani matashi ɗan shekara 17 mai suna Andreas ya ce : “ Wannan ƙungiyar Jehobah ne da gaske , ƙungiya mafi kyau a duniya . ” 
 Bai kamata mu yi godiya ba ne , don alherin sashen ƙungiyar Jehobah ta duniya ? 
 Waɗanda Suke Shugabanci Ajizai Ne 
 8 , 9 . 
 Ta yaya wasu cikin tsaran Dauda suka aikata , yaya shi kuma ya aikata ? 
 Hakika , waɗanda aka naɗa su yi shugabanci a bauta ta gaskiya ajizai ne . 
 Dukansu suna kuskure kuma wasu suna da kasawa da suke ƙoƙari sosai su magance . 
 Ya kamata mu dami kanmu game da wannan ? 
 A’a . 
 Saboda mutane ma da aka ɗanka wa hakki da yawa a Isra’ila ta dā sun yi kuskure mai tsanani . 
 Alal misali , sa’ad da Dauda yake matashi , an kira shi ya zo ya yi kiɗa don ya sanyaya Sarki Saul da ke cikin damuwa . 
 Daga baya , Saul ya yi ƙoƙari ya kashe Dauda , wanda ya gudu don ransa . — 1 Samuila 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 Wasu Isra’ilawa sun ci amana . 
 Alal misali , Joab shugaban sojoji na Dauda ya kashe Abner , dangin Saul . 
 Absalom ya ƙulla wa babansa Dauda don ya ƙwace sarauta . 
 Ahithophel , mashawarcin Dauda ya ci amanarsa . 
 ( 2 Samuila 3 : 22 - 30 ; 15 : 1 - 17 , 31 ; 16 : 15 , 21 ) Duk da haka , Dauda bai zama mai gunaguni ba ; ko kuma ya juya bayansa ga bauta ta gaskiya . 
 Hakika , ya aikata dabam . 
 Wahala ta sa Dauda ya manne wa Jehobah kuma ya ci gaba da halinsa mai kyau sa’ad da ya gudu saboda Saul . 
 A wannan lokacin Dauda ya rera waƙa : “ Ka yi mini jinƙai , ya Allah , ka yi mini jinƙai ; gama raina yana fake a wurinka : I , cikin inuwar fukafukanka zan fake , har waɗannan masifu sun wuce . ” — Zabura 57 : 1 . 
 10 , 11 . 
 Menene Gertrud ta fuskanta sa’ad da take matashiya , kuma menene ta faɗa game da kasawar ’ yan’uwa masu bi ? 
 Ba mu da dalilin yin gunaguni game da cin amana da ake yi a cikin ƙungiyar Allah a yau . 
 Jehobah ko mala’ikunsa ko kuwa makiyaya na ruhaniya ba sa ƙyale mugaye masu cin amana a cikin ikilisiyar Kirista . 
 Duk da haka , dukanmu na fuskantar ajizanci , namu da na sauran bayin Allah . 
 Sa’ad da take matashiya , an yi wa Gertrud da ta bauta wa Jehobah shekaru da yawa zargin ƙarya cewa tana zamba , kuma ita ba mai shelar Mulki na cikakken lokaci ba ce . 
 Menene ta yi ? 
 Gertrud ta yi gunaguni ne game da yadda aka bi da ita ? 
 A’a . 
 Jim kaɗan kafin ta mutu a shekara ta 2003 tana ’ yar shekara 91 , ta yi tunani game da rayuwarta kuma ta ce : “ Waɗannan abubuwa da na fuskanta a rayuwata sun koya mini cewa kowane irin kuskure da mutane suka yi , Jehobah ne ke ja - gorar aikinsa , kuma yana amfani da mu mutane ajizai . ” 
 Sa’ad da take bi da ajizancin wasu bayin Allah , Gertrud ta yi wa Jehobah addu’a da dukan zuciyarta . 
 ( a ) Wane mummunar misali ne wasu Kiristoci a ƙarni na farko suka nuna ? 
 ( b ) A kan menene za mu sa zuciyarmu ? 
 Tun da yake har yawancin Kiristoci masu aminci ajizai ne , sa’ad da bawa da aka naɗa ya yi kuskure , bari mu ci gaba da “ aikata abu duka banda gunaguni . ” 
 ( Filibbiyawa 2 : 14 ) Zai zama abin baƙin ciki idan muka bi mummunar misali na wasu cikin ikilisiyar Kirista ta ƙarni na farko ! 
 Almajiri Yahuda ya ce malaman ƙarya na wannan zamani suna “ waƙala shugabanci , suna zagin sarautai . ” 
 Ƙari ga haka , waɗannan masu laifi “ masu - gunaguni ne , masu - ƙunƙuni . ” 
 ( Yahuda 8 , 16 ) Bari mu ƙi tafarkin masu gunaguni kuma mu kafa zuciyarmu a kan abubuwa masu kyau da muka samu ta wajen ‘ bawa mai aminci . ’ 
 Bari mu ɗauki alherin ƙungiyar Jehobah da tamani kuma mu “ aikata dukan abu banda gunaguni . ” 
 “ Wannan Batu da Wuya Ya Ke ” 
 Ta Yaya ne wasu suka aikata bisa ga wasu koyarwa na Yesu Kristi ? 
 Wasu a ƙarni na farko sun yi gunaguni game da bayin da aka naɗa , wasu kuma a kan koyarwar Yesu . 
 Yadda aka rubuta a Yohanna 6 : 48 - 69 , Yesu ya ce : “ Wanda ya ci namana , ya sha jinina , yana da rai na har abada . ” 
 Da jin waɗannan kalmomi , “ almajiransa fa mutane dayawa . . . suka ce , Wannan batu da wuya ya ke ; wanene ya iya jinsa ? ” 
 Yesu ya sani cewa “ almajiransa suna gunaguni a kan wannan . ” 
 Amma “ da jin wannan mutane dayawa a cikin almajiransa suka koma da baya , ba su ƙara tafiya tare da shi ba . ” 
 Amma ba dukan almajiran ba ne suka yi gunaguni . 
 Ga abin da ya faru sa’ad da Yesu ya tambayi manzanninsa 12 : “ Ku kuma kuna so ku tafi ? ” 
 Manzo Bitrus ya amsa : “ Ubangiji , a wurin wa za mu tafi ? 
 kai ne da maganar rai na har abada . 
 Mu kuwa mun rigaya mun bada gaskiya , kuma mun sani kai ne Mai - tsarki na Allah . ” 
 14 , 15 . ( a ) Me ya sa wasu suka yi fushi da wasu fannoni na koyarwar Kirista ? 
 ( b ) Menene za mu koya daga abin da ya faru da Emanuel ? 
 A wannan zamanin , wasu cikin mutanen Allah sun yi fushi da wasu fannin koyarwa na Kirista kuma sun yi gunaguni a kan sashen ƙungiyar Jehobah ta duniya . 
 Me ya sa hakan ya faru ? 
 Sau da yawa rashin fahimtar yadda Allah yake yin abubuwa ne ya sa suke yin hakan . 
 Mahalicci na bayyana wa mutanensa gaskiya ne a hankali . 
 Saboda haka , lokaci lokaci za a yi gyara ga fahiminmu na Nassosi . 
 Yawancin mutanen Jehobah suna farin ciki game da irin wannan gyara . 
 Wasu sun “ cika yin adalci ” kuma suka ƙi gyare - gyaren . 
 ( Mai - Wa’azi 7 : 16 ) Wasu don fahariya ne suka faɗa cikin tarkon ’ yancin kai . 
 Ko menene dalilin , irin wannan gunaguni yana da lahani , tun da yana iya sa mu koma bin duniya da hanyoyinta . 
 Alal misali , Emanuel Mashaidi ne da ya ga laifin wasu abubuwa da ya karanta a littattafan “ bawan nan mai - aminci , mai hikima . ” 
 ( Matta 24 : 45 ) Ya daina karanta littattafanmu na Kirista kuma bayan haka ya gaya wa dattawan ikilisiyarsa cewa ba ya son ya zama Mashaidin Jehobah kuma . 
 Amma , bayan ɗan lokaci Emanuel ya fahimci cewa koyarwa ta ƙungiyar Jehobah daidai ce . 
 Ya nemi Shaidu , kuma ya yarda cewa ya yi kuskure , aka dawo da shi Mashaidin Jehobah . 
 Ta haka , ya sake zama mutum mai farin ciki . 
 Menene zai taimake mu mu sha kan shakka game da wasu koyarwar Kirista ? 
 Idan aka jarabe mu mu yi gunaguni domin muna shakkar wata koyarwa na mutanen Jehobah fa ? 
 Sai mu yi haƙuri . 
 Daga baya ‘ bawa mai aminci ’ na iya wallafa wani abu da zai amsa tambayoyinmu kuma ya kawar da shakkarmu . 
 Yana da kyau mu nemi taimakon dattawa . 
 ( Yahuda 22 , 23 ) Yin addu’a , da nazari na kanmu , da cuɗanya da ’ yan’uwa masu ruhaniya zai iya taimaka mana mu daina shakka , kuma ya sa mu yi godiya sosai domin gaskiya mai ƙarfafa bangaskiya ta Littafi Mai Tsarki da muka koya daga ƙungiyar da Jehobah yake amfani da ita . 
 Ka Kasance da Hali Mai Kyau 
 17 , 18 . 
 Maimakon yin gunaguni , wane hali ya kamata mu kasance da shi kuma me ya sa ? 
 Hakika , ’ yan adam ajizai suna da halin yin zunubi , kuma wasu suna da halin yin gunaguni da bai dace ba . 
 ( Farawa 8 : 21 ; Romawa 5 : 12 ) Amma idan yin gunaguni ya zama halinmu , za mu sa dangantakarmu da Jehobah Allah cikin haɗari . 
 Saboda haka , muna bukatar mu daina halin yin gunaguni . 
 Maimakon mu riƙa yin gunaguni game da abubuwa da ake yi cikin ikilisiya , yana da kyau mu kasance da halin kirki kuma mu bi tsarin aikin da zai sa mu yi farin ciki , mu daidaita , kuma mu zama sahihai a cikin bangaskiya . 
 ( 1 Korinthiyawa 15 : 58 ; Titus 2 : 1 - 5 ) Jehobah ne ke ja - gorar kome da ake yi a cikin ƙungiyarsa , kuma Yesu yana sane da abubuwa da ke faruwa a kowace ikilisiya , kamar yadda ya sani a ƙarni na farko . 
 ( Ru’ya ta Yohanna 1 : 10 , 11 ) Ka jira Allah da Kristi Shugaban ikilisiya cikin haƙuri . 
 Za a iya yin amfani da makiyaya da suka ƙware wajen daidaita al’amura da ake bukata a gyara . — Zabura 43 : 5 ; Kolossiyawa 1 : 18 ; Titus 1 : 5 . 
 Har sai Mulkin Almasihu ya soma ja - gorar harkokin ’ yan adam , a kan menene za mu mai da hankalinmu ? 
 Ba da daɗewa ba wannan mugun zamani zai ƙare , kuma Mulkin Almasihu zai ja - goranci harkokin ’ yan adam . 
 Har sai lokacin , yana da muhimmanci kowanenmu ya kasance da hali mai kyau ! 
 Wannan zai taimake mu mu fahimci halayen ’ yan’uwanmu masu kyau , maimakon mu dinga mai da hankali ga kasawarsu . 
 Mai da hankali ga fannonin mutuntakarsu masu kyau zai sa mu farin ciki . 
 Maimakon mu damu kanmu ta wajen yin gunaguni za mu sami ƙarfafa a ruhaniya . 
 Hali mai kyau zai taimake mu mu more wace albarka ? 
 Hali mai kyau zai taimake mu mu tuna da albarka mai yawa da muke morewa domin muna tarayya da sashen ƙungiyar Jehobah ta duniya . 
 Wannan ita kaɗai ce ƙungiya a duniya da take da aminci ga Mamallakin sararin samaniya . 
 Yaya kake ji game da wannan gaskiya da kuma gatar bauta wa Jehobah Allah makaɗaici na gaskiya ? 
 Bari halinka ya zama irin na Dauda wanda ya rera waƙa yana cewa : “ Mai - jin addu’a , a gareka dukan masu - rai za su zo . 
 Mai - albarka ne mutum wanda ka zaɓa , wanda ka ke sa shi gusa gareka , domin shi zauna cikin gidajenka , ranmu za ya kwanta da alherin gidanka . ” — Zabura 65 : 2 , 4 . 
 Ka Tuna ? 
 • Me ya sa ya kamata mu yi godiya ga waɗanda suke shugabanci a cikin ikilisiya ? 
 • Yaya ya kamata mu aikata sa’ad da waɗanda suke shugubanci suka yi kuskure ? 
 • Yaya ya kamata mu ɗauki gyara da ake yi game da fahimtar Nassosi ? 
 • Menene zai taimaki Kirista ya daina shakka ? 
 [ Hoto a shafi na 8 ] 
 Dauda ya ba Sulemanu fasalin gina haikalin kuma ya tallafa wa bauta ta gaskiya da dukan zuciyarsa 
 [ Hoto a shafi na 11 ] 
 Dattawa Kirista suna ba da taimako na ruhaniya da farin ciki 
 Jehobah Yana Ceton Wanda Yake Wahala 
 “ Masifu na mai - adalci dayawa su ke : amma Ubangiji ya kan tsamarda shi daga cikinsu duka . ” — ZABURA 34 : 19 . 
 1 , 2 . 
 Wace matsala ce wata Kirista mai aminci ta fuskanta , kuma me ya sa muke iya jin haka ? 
 WATA matashiya mai suna Keiko * Mashaidiyar Jehobah ce fiye da shekaru 20 . 
 Wani lokaci , ta yi hidima na majagaba , ko kuma mai shelar Mulki na cikakken lokaci . 
 Ta ɗauki wannan hidima da tamani . 
 Amma ba da daɗewa ba , kaɗaici da jin ba ta da bege ya sha kan Keiko . 
 “ Sai kuka nake yi ” in ji ta . 
 Don ta daina baƙin cikinta , Keiko ta daɗa ba da lokaci wajen nazari . 
 Ta ce “ duk da haka , ban iya canja yanayi na ba . 
 Na yi baƙin ciki sosai da har na fi son in mutu . ” 
 Kai ma kana fama da irin wannan fid da rai ne ? 
 Da yake kai Mashaidin Jehobah ne , kana da dalili mai yawa na yin farin ciki domin ibada “ tana da alkawari ga rai na yanzu , da na mai - zuwa . ” 
 ( 1 Timothawus 4 : 8 ) A yanzu kana cikin aljanna ta ruhaniya ! 
 Amma , wannan yana nufin cewa za a kāre ka daga dukan wahala ne ? 
 Da kyar ! 
 Littafi Mai Tsarki ya ce : “ Masifu na mai - adalci dayawa su ke . ” 
 ( Zabura 34 : 19 ) Wannan ba abin mamaki ba ne , domin “ duniya duka kuwa tana kwance cikin Shaiɗan . ” 
 ( 1 Yohanna 5 : 19 ) Muna fuskantar sakamakon ikonsa a dukan duniya . — Afisawa 6 : 12 . 
 Sakamakon Wahala 
 Ka ba da misalan bayin Allah a cikin Littafi Mai Tsarki da suka fuskanci baƙin ciki mai tsanani . 
 Baƙin ciki na dogon lokaci zai iya ɓata siffarmu . 
 ( Misalai 15 : 15 ) Ka yi la’akari da Ayuba mai adalci . 
 Lokacin da yake cikin matsala mai tsanani , Ayuba ya ce : “ Mutum , haihuwar mace kwanakinsa kaɗanna ne , cike da wahala kuma . ” 
 ( Ayuba 14 : 1 ) Ayuba ya daina farin ciki . 
 Akwai lokacin da ma yi tunani cewa Jehobah ya yashe shi . 
 ( Ayuba 29 : 1 - 5 ) Ba Ayuba kaɗai ba ne bawan Allah da ya fuskanci wahala mai tsanani . 
 Littafi Mai Tsarki ya gaya mana cewa Hannatu ta yi “ ɓacin rai ” domin ba ta haihu ba . 
 ( 1 Samuila 1 : 9 - 11 ) Da take baƙin ciki game da wata damuwa cikin iyali , Rifkatu ta ce : “ Na gaji da raina . ” 
 ( Farawa 27 : 46 ) Sa’ad da yake tunani game da kurakuransa , Dauda ya ce : “ Muddar yini ina tafiya ina makoki . ” 
 ( Zabura 38 : 6 ) Waɗannan ’ yan misalai sun nuna sarai cewa kafin lokacin Kiristoci maza da mata masu jin tsoron Allah sun jimre wa baƙin ciki mai tsanani . 
 Me ya sa ba abin mamaki ba ne Kiristoci a yau suna “ rarraunar zuciya ” ? 
 Kiristoci fa ? 
 Manzo Bulus ya ga ya dace ya gaya wa Tassalunikawa su “ ƙarfafa masu rarraunar zuciya . ” 
 ( 1 Tassalunikawa 5 : 14 ) Wata majiya ta ce kalmar Helenanci da aka fassara “ rarraunar zuciya ” tana nufin waɗanda “ wahalar rayuwa ta sha kansu na ɗan lokaci . ” 
 Kalmomin Bulus sun nuna cewa wasu da aka shafa da ruhu a ikilisiyar Tassalunika sun karai . 
 A yau akwai waɗanda suka karai tsakanin Kiristoci . 
 Amma me ya sa suka karai ? 
 Bari mu yi la’akari da dalilai uku . 
 Ajizancinmu Zai Iya Jawo Mana Wahala 
 5 , 6 . 
 Wane ƙarfafa ne za a samu a Romawa 7 : 22 - 25 ? 
 Ba kamar lalatattun mutane da “ sun wuce gaban su ji , ” Kiristoci na gaskiya suna wahala don ajizancinsu . 
 ( Afisawa 4 : 19 ) Suna iya jin yadda Bulus ya ji , kuma ya rubuta : “ Ina murna da shari’ar Allah bisa ga mutum na ciki : amma ina ganin wata shari’a dabam a cikin gaɓaɓuwana , tana yaƙi da shari’ar hankalina , tana saka ni bauta ƙarƙashin shari’ar zunubin nan da ke cikin gaɓaɓuwana . ” 
 Sai Bulus ya furta : “ Kaitona , ga ni mutum , abin tausayi ! ” — Romawa 7 : 22 - 24 . 
 Ka taɓa jin yadda Bulus ya ji ? 
 Ba laifi ba ne ka san kai ajizi ne , domin wannan zai sa ka san tsananin zunubi kuma ya ƙarfafa ƙudurinka ka ƙi mugunta . 
 Amma bai kamata ka ci gaba da baƙin ciki domin kasawarka ba . 
 Kalmomin baƙin ciki na Bulus da aka yi ƙaulinsu ɗazu , ya daɗa : “ Na gode ma Allah ta wurin Yesu Kristi Ubangijinmu . ” 
 ( Romawa 7 : 25 ) Hakika , Bulus yana da tabbaci cewa jinin da Yesu ya zubar zai fanshe shi daga zunubi da ya gada . — Romawa 5 : 18 . 
 Menene zai taimaki mutum kada ya yi baƙin ciki ainun don muradinsa na yin zunubi ? 
 Idan kana jin ajizancinka ya sha kanka , kalmomin manzo Yohanna za su ƙarfafa ka , ya rubuta : “ Idan kowa ya yi zunubi , muna da Mai - taimako wurin Uba , Yesu Kristi mai - adalci : shi ne kuwa fansar zunubanmu ; ba kuwa ta namu kaɗai ba , amma ta duniya duka kuma . ” 
 ( 1 Yohanna 2 : 1 , 2 ) Idan ka damu don muradinka na yin zunubi , ka riƙa tuna cewa Yesu ya mutu don masu zunubi , ba don kamiltattu ba . 
 Hakika , ‘ dukan mutane sun yi zunubi , sun kasa kuma ga darajar Allah . ’ — Romawa 3 : 23 . 
 8 , 9 . 
 Me ya sa za mu ƙi tunanin cewa ba mu da amfani ? 
 Amma , a ce dā ka yi zunubi mai tsanani . 
 Babu shakka , ka yi wa Jehobah addu’a game da batun , wataƙila sau da yawa . 
 Ka sami taimako na ruhaniya daga dattawa . 
 ( Yaƙub 5 : 14 , 15 ) Ka tuba da gaske kuma kana cikin ikilisiya . 
 Ko kuma wataƙila ka bar ƙungiyar Allah na ɗan lokaci , amma daga baya ka tuɓa kuma ka kasance da matsayi mai tsabta . 
 A kowane yanayi , za ka riƙa tuna zunubinka na dā kuma zai sa ka baƙin ciki . 
 Idan hakan ya faru , ka tuna cewa Jehobah yana gafarta wa waɗanda suka tuɓa da gaske “ a yalwace . ” 
 ( Ishaya 55 : 7 ) Ƙari ga haka , ba ya son ka ji ba ka da amfani . 
 Shaiɗan ne yake so ka ji hakan . 
 ( 2 Korinthiyawa 2 : 7 , 10 , 11 ) Za a halaka Iblis domin ya cancanci hakan , amma zai so ka ji cewa ka cancanci a yi maka hakan . 
 ( Ru’ya ta Yohanna 20 : 10 ) Kada ka bar Shaiɗan ya yi nasara a wannan ƙulli don ya hallaka bangaskiyarka . 
 ( Afisawa 6 : 11 ) Maimakon haka , ‘ ka tsaya masa fa ’ game da wannan , yadda ka yi a wasu hanyoyi . — 1 Bitrus 5 : 9 . 
 A Ru’ya ta Yohanna 12 : 10 , an kira Shaiɗan “ mai - saran ’ yan’uwanmu , ” wato , shafaffu Kiristoci . 
 Yana “ sarassu dare da rana ” a gaban Allah . 
 Bimbini a kan wannan ayar zai taimake ka ka ga cewa Shaiɗan mai zargin ƙarya zai yi farin ciki idan ka sari kuma ka hukunta kanka , ko da Jehobah ba ya yin hakan . 
 ( 1 Yohanna 3 : 19 - 22 ) Me ya sa za ka ci gaba da baƙin ciki game da kasawarka har da za ka ji kamar ka daina bauta wa Allah ? 
 Kada ka bar Shaiɗan ya halaka dangantakarka da Allah . 
 Kada ka bar Iblis ya sa ka mance cewa Jehobah mai “ juyayi , mai - alheri kuma , mai - jinkirin fushi , mai - yalwar jinƙai ” ne . — Fitowa 34 : 6 . 
 Kasawarmu Zai Iya Sa Mu Sanyin Gwiwa 
 A waɗanne hanyoyi ne kasawarmu za ta iya sa mu sanyin gwiwa ? 
 Wasu Kiristoci sun yi sanyin gwiwa domin yadda kasawarsu take shafan hidimarsu ga Allah . 
 Haka kake ji ne ? 
 Mai yiwuwa ciwo mai tsanani , tsufa , ko kuma wasu yanayi suna hana ka ba da lokaci a hidima yadda kake yi a dā . 
 Hakika , an ƙarfafa Kiristoci su rifta zarafi don hidimar Allah . 
 ( Afisawa 5 : 15 , 16 ) Amma idan kasawa da gaske tana hana ka ƙara ƙwazo a hidima kuma wannan na sa ka sanyin gwiwa fa ? 
 Ta yaya gargaɗin Bulus da ke rubuce a Galatiyawa 6 : 4 zai amfane mu ? 
 Littafi Mai Tsarki ya ƙarfafa mu kada mu yi nauyin jiki amma mu “ zama masu - koyi da waɗanda ke gāda alkawura ta wurin bangaskiya da haƙuri . ” 
 ( Ibraniyawa 6 : 12 ) Za mu iya yin haka idan muka bincika misalinsu mai kyau kuma muka yi koyi da bangaskiyarsu . 
 Amma ba za mu amfana ba idan muka gwada kanmu da wasu yadda bai dace ba kuma muka kammala cewa ba abin da muke yi da yake da kyau . 
 Saboda haka , yana da kyau mu yi biyayya da gargaɗin Bulus : “ Bari kowane mutum shi auna nasa aiki , sa’annan za ya sami fahariyarsa bisa ga zancen kansa kaɗai , ba ga zancen wani ba . ” — Galatiyawa 6 : 4 . 
 Me ya sa za mu yi farin ciki a hidimar da muke yi wa Jehobah ? 
 Kiristoci suna da dalili mai kyau na yin farin ciki , ko da rashin lafiya mai tsanani ya rage abin da suke yi . 
 Littafi Mai Tsarki ya tabbatar mana : “ Allah ba marar adalci ba ne , har da zai ƙi kula da aikinku , da kuma ƙaunar sunansa da kuka yi . ” 
 ( Ibraniyawa 6 : 10 ) Mai yiwuwa yanayi da ya sha kanka ya sa yana maka wuya ka yi abubuwa da kake jin daɗin yi a dā . 
 Da taimakon Jehobah , za ka iya yin wasu fannonin hidimar Kirista , kamar yin wa’azi ta tarho da kuma rubuta wasiƙa . 
 Ka tabbata cewa Jehobah Allah zai albarkace ka don hidima da dukan zuciyarka da ƙauna da kake nuna masa da ’ yan’uwa masu bi . — Matta 22 : 36 - 40 . 
 “ Miyagun Zamanu ” na Iya Sa Mu Sanyin Gwiwa 
 13 , 14 . ( a ) A waɗanne hanyoyi ne waɗannan “ miyagun zamanu ” za su jawo mana wahala ? 
 ( b ) Ta yaya ake ganin rashin ƙauna a yau ? 
 Ko da muna sauraron rayuwa a sabuwar duniya mai adalci ta Allah , a yanzu muna zama a “ miyagun zamanu . ” 
 ( 2 Timothawus 3 : 1 ) Za mu ƙarfafa ta sanin cewa wahala ta nuna cewa cetonmu ya kusa . 
 Duk da haka , yanayi da ya kewaye mu yana shafanmu . 
 Alal misali , idan ba ka da aiki fa ? 
 Aiki yana iya kasancewa da wuyan samu , kuma da shigewar watanni za ka yi mamaki ko Jehobah yana ganin yanayinka ko kuma yana jin addu’arka . 
 Ko kuma ka zama wanda aka yi wa wariya ko wani rashin adalci . 
 Idan ka karanta jigon jarida za ka iya jin yadda Lutu mutum mai adalci ya ji , wanda “ ransa ya ɓaci ƙwarai ” don masu mugunta da suka kewaye shi . — 2 Bitrus 2 : 7 . 
 Da akwai wani fanni na musamman na kwanaki na ƙarshe da ba za mu yi banza da shi ba . 
 Littafi Mai Tsarki ya annabta cewa mutane da yawa za su zama “ marasa - ƙauna irin na tabi’a . ” 
 ( 2 Timothawus 3 : 3 ) Babu ƙauna cikin iyalai da yawa . 
 Hakika , “ tabbaci ya nuna cewa waɗanda suke cikin iyali ne suka fi kashe mutanen da ke cikin iyalinsu , kuma su yi musu duka , ko kuma su nemi su yi iskanci da su , ” in ji littafin Family Violence . 
 “ Wurin da ya kamata a ƙaunaci mutane kuma su sami kwanciyar rai ne ya fi haɗari ga wasu yara da manya . ” 
 Waɗanda suke cikin yanayin iyali da ba shi da kyau a shekaru ta nan gaba za su fuskanci alhini da baƙin ciki . 
 Idan hakan ya same ka fa ? 
 Ta yaya ƙaunar Jehobah ta fi na kowane ɗan adam kyau ? 
 Mai zabura Dauda ya rera waƙa : “ Gama ubana da uwata sun yashe ni . 
 Amma Ubangiji za ya ɗauke ni . ” 
 ( Zabura 27 : 10 ) Abin ƙarfafa ne mu sani cewa ƙaunar Jehobah ta fi ta dukan iyaye ’ yan adam ! 
 Ko da ƙi , zalunci , ko kuma yasarwa na iyaye zai iya sa ka baƙin ciki , amma hakan ba ya shafan yawan yadda Jehobah yake kula da kai . 
 ( Romawa 8 : 38 , 39 ) Ka tuna cewa Allah yana jawo waɗanda suke ƙaunarsa . 
 ( Yohanna 3 : 16 ; 6 : 44 ) Ko yaya ’ yan adam suka bi da kai , Ubanka na samaniya yana ƙaunarka ! 
 Matakai Masu Kyau na Sauƙaƙa Baƙin Ciki 
 16 , 17 . 
 Sa’ad da mutum yake baƙin ciki , menene zai yi don ya ci gaba cikin ƙarfinsa na ruhaniya ? 
 Za ka ɗauki matakai masu kyau don ka jimre da baƙin ciki . 
 Alal misali , ka bi tsarin ayyukan Kirista mai kyau . 
 Ka yi bimbini a kan Kalmar Allah , musamman sa’ad da sanyin gwiwa ya nemi ya sha kanka . 
 Mai zabura ya rera waƙa yana cewa : “ Sa’anda na ce , Ƙafata tana talalabiya , jinƙansa ya tagaje ni , ya Ubangiji . 
 A cikin yawan wusuwasi da ke cikina ta’aziyyanka suna ji ma raina daɗi . ” 
 ( Zabura 94 : 18 , 19 ) Karanta Littafi Mai Tsarki a kai a kai zai cika zuciyarka da kalmomi na ta’aziyya da na ƙarfafa . 
 Addu’a ma tana da muhimmanci . 
 Ko idan ma ba za ka iya furta ainihin yadda kake ji ba , Jehobah ya san abin da kake son ka faɗa . 
 ( Romawa 8 : 26 , 27 ) Mai zabura ya ba da wannan tabbacin : “ Ka zuba nawayarka bisa Ubangiji , shi kuma za ya agaje ka : Ba za ya yarda a jijjiga masu - adalci ba daɗai . ” — Zabura 55 : 22 . 
 Waɗanne abubuwa ne mai baƙin ciki zai yi ? 
 Baƙin cikin wasu mutane ciwo ne . 
 * Idan wannan ne matsalarka , ka yi ƙoƙari ka mai da hankali ga sabuwar duniya ta Allah da kuma lokacin da “ wanda ya ke zaune a ciki ba za ya ce , Ina ciwo ba . ” 
 ( Ishaya 33 : 24 ) Idan kana baƙin ciki a kai a kai , zai fi kyau ka nemi taimako wurin likita . 
 ( Matta 9 : 12 ) Yana da muhimmanci ka kula da lafiyar jikinka . 
 Abinci mai gina jiki da kuma motsa jiki zai ƙara mana lafiya . 
 Ka tabbata kana samun isashen hutu . 
 Kada ka cika yin dare kana kallon talabijin , ka guji nishaɗi da zai gajiyar da kai ainun . 
 Mafi muhimmanci , ka ci gaba da yin ayyuka na ibada ! 
 Ko da lokaci bai kai ba da Jehobah zai “ share dukan hawaye ” zai taimake ka ka jimre . — Ru’ya ta Yohanna 21 : 4 ; 1 Korinthiyawa 10 : 13 . 
 Kasancewa a “ Ƙarƙashin Hannu Mai - Iko na Allah ” 
 Wane alkawari ne Jehobah ya yi wa waɗanda suke wahala ? 
 Littafi Mai Tsarki ya tabbatar mana cewa ko da masifu na adali suna da yawa , “ Ubangiji ya kan tsamarda shi daga cikinsu duka . ” 
 ( Zabura 34 : 19 ) Ta yaya Allah yake yin haka ? 
 Sa’ad da manzo Bulus ya yi addu’a a kai a kai a cire masa “ masuki cikin jiki ” Jehobah ya gaya masa : “ Cikin kumamanci ikona ya ke cika . ” 
 ( 2 Korinthiyawa 12 : 7 - 9 ) Wane alkawari ne Jehobah ya yi wa Bulus , alkawarin menene ya yi maka ? 
 Ba warkarwa na zamani ba ne , amma ƙarfin jimrewa . 
 Duk da gwajinmu , menene 1 Bitrus 5 : 6 , 7 suka tabbatar mana ? 
 Manzo Bitrus ya rubuta : “ Ku ƙasƙantarda kanku . . . ƙarƙashin hannu mai - iko na Allah , domin shi ɗaukaka ku loton da ya zama daidai ; kuna zuba dukan alhininku a bisansa , domin yana kula da ku . ” 
 ( 1 Bitrus 5 : 6 , 7 ) Domin Jehobah yana kula da kai , ba zai yasar da kai ba . 
 Zai tallafa maka duk da gwaji da kake fuskanta . 
 Ka tuna cewa Kiristoci masu aminci suna “ ƙarƙashin hannu mai - iko na Allah . ” 
 Yayin da muke bauta wa Jehobah , yana ba mu ƙarfin jimrewa . 
 Idan mun kasance da aminci a gare shi , ba abin da zai mana lahani na dindindin a ruhaniya . 
 Saboda haka , bari mu kasance da aminci ga Jehobah domin mu more rai madawwami a cikin sabuwar duniya da aka yi alkawarinta kuma mu ga ranar da zai ceci wanda yake wahala na dindindin ! 
 [ Hasiya ] 
 An canja sunan . 
 Irin wannan baƙin cikin ba sanyin gwiwa ba ne kawai , amma ciwo ne mai tsanani . 
 Don ƙarin bayani , ka duba Hasumiyar Tsaro na 15 ga Oktoba , 1988 , shafuffuka na 25 - 29 ; 15 ga Nuwamba , 1988 , shafuffuka na 21 - 24 ; da kuma 1 ga Satumba , 1996 , shafuffuka na 30 - 31 duka a Turanci . 
 Ka Tuna ? 
 • Me ya sa wahala ke shafan bayin Jehobah ? 
 • Waɗanne abubuwa ne za su sa wasu cikin mutanen Allah su yi baƙin ciki ? 
 • Ta yaya Jehobah yake taimakonmu mu jimre da alhini ? 
 • Ta yaya muke cikin “ ƙarƙashin hannu mai - iko na Allah ” ? 
 [ Hotuna a shafi na 12 ] 
 Ko da suna fuskantar gwaji , mutanen Jehobah suna da dalilin farin ciki 
 [ Hoto a shafi na 15 ] 
 Wa’azi ta tarho , hanya ɗaya ce da za ka yi wa Jehobah hidima da dukan zuciyarka 
 Tsoron Allah Hikima Ne ! 
 “ Tsoron Ubangiji mafarin hikima ne . ” — MISALAI 9 : 10 . 
 Me ya sa mutane da yawa suke ganin cewa tsoron Allah yana da wuyan fahimta ? 
 A DĀ idan aka ce mutum mai tsoron Allah ne , ana yabonsa ne . 
 A yau kuwa , mutane da yawa suna ganin cewa idan aka ce da mutum mai tsoron Allah , tsohon yayi ne kuma batu ne mai wuyan fahimta . 
 Za su iya tambaya , “ Idan Allah ƙauna ne , me ya sa zan ji tsoronsa ? ” 
 A ganinsu , tsoro abu ne da bai dace ba da ke sa mutum baƙin ciki . 
 Duk da haka , tsoron Allah na gaske yana da ma’ana mai zurfi , kuma kamar yadda za mu gani , tsoron Allah ba motsin zuciya ba ne kawai . 
 2 , 3 . 
 Menene tsoron Allah da gaske ya ƙunsa ? 
 A cikin Littafi Mai Tsarki , tsoron Allah abu ne mai kyau . 
 ( Ishaya 11 : 3 ) Ana girmama Allah ne da kuma yi masa biyayya sosai , tare da muradi mai ƙarfi da kuma tsoron baƙanta masa rai . 
 ( Zabura 115 : 11 ) Ya haɗa da amincewa da kuma manne wa ɗabi’a ta Allah da kuma muradin yin abin da Allah ya ce yana da kyau ko kuma marar kyau . 
 Wani bincike da aka yi ya nuna cewa irin wannan tsoron shi ne “ kasancewa da halin da ya dace wurin Allah , wanda yake sa a nuna hali mai kyau da kuma guje wa kowane irin mugunta . ” 
 Kalmar Allah ta gaya mana daidai da ta ce : “ Tsoron Ubangiji mafarin hikima ne . ” — Misalai 9 : 10 . 
 Hakika , tsoron Allah ya ƙunshi ayyukan mutane masu yawa . 
 An haɗa shi da hikima , tare da farin ciki , salama , ni’ima , tsawon rai , bege , gaskatawa , da kuma aminci . 
 ( Zabura 2 : 11 ; Misalai 1 : 7 ; 10 : 27 ; 14 : 26 ; 22 : 4 ; 23 : 17 , 18 Ayukan Manzanni 9 : 31 ) Tsoro yana da nasaba da bangaskiya da kuma ƙauna . 
 Hakika , wannan ya ƙunshi dangantakarmu da Allah da kuma ’ yan’uwanmu . 
 ( Kubawar Shari’a 10 : 12 Ayuba 6 : 14 Ibraniyawa 11 : 7 ) Tsoron Allah ya haɗa da cikkaken tabbaci cewa Ubanmu na samaniya yana lura da mu kuma a shirye yake ya gafarta mana zunubanmu . 
 ( Zabura 130 : 4 ) Miyagu waɗanda suka ƙi tuba ne kaɗai ya kamata su yi fargaba . 
 * — Ibraniyawa 10 : 26 - 31 . 
 Ka Koyi Jin Tsoron Jehobah 
 Menene zai iya taimakonmu mu “ ji tsoron ” Jehobah ? 
 Tun da yake tsoron Allah na da muhimmanci a wurin tsai da shawara mai kyau da kuma samun albarkar Allah , ta yaya za mu ‘ koyi jin tsoron Jehobah ’ ta hanyar da ta dace ? 
 ( Kubawar Shari’a 17 : 19 ) An rubuta misalan maza da mata da suka ji tsoron Allah a cikin Nassosi “ domin koyarwarmu . ” 
 ( Romawa 15 : 4 ) Don mu fahimci abin da ake nufi da tsoron Allah , bari mu tattauna a kan rayuwar Sarki Dauda na Isra’ila ta dā . 
 Ta yaya ne kiwon tumaki ya koya wa Dauda jin tsoron Jehobah ? 
 Jehobah ya ƙi Saul , sarki na farko a Isra’ila , saboda yana jin tsoron mutanensa kuma ba shi da tsoron Allah . 
 ( 1 Samuila 15 : 24 - 26 ) Akasarin haka , rayuwar Dauda da kuma dangantakarsa da Jehobah sun nuna cewa shi mutum ne mai tsoron Allah . 
 A lokacin da yake yaro , Dauda yakan tafi kiwon tumakin mahaifinsa ko da yaushe . 
 ( 1 Samuila 16 : 11 ) Kiwon da Dauda yake yi har cikin dare ne ya taimake shi ya fahimci tsoron Allah . 
 Ko da yake ya fahimci kaɗan ne kawai daga cikin girman sararin samaniya , Dauda ya fahimci amsar da ta dace , wato Allah ne ya cancanci biyayyarmu da kuma girmamawa . 
 “ Sa’anda ina lura da sammanka , aikin yatsotsinka , wata kuma da taurari waɗanda ka sanya , ” sai ya ce , “ Wane abu ne mutum , da ka ke tuna da shi ? 
 Ɗan adam kuma da ka ke ziyartarsa ? ” — Zabura 8 : 3 , 4 . 
 Yaya ne Dauda ya ji sa’ad da ya fahimci girman Jehobah ? 
 Hakika , sa’ad da Dauda ya kwatanta karancinsa da girman sararin samaniya , hakan ya burge shi . 
 Maimakon ya ba shi tsoro , wannan sanin ya motsa shi ya yabi Jehobah kuma ya ce : “ Sammai suna bayyanawar ɗaukakar Allah ; sararin sama kuma yana nuna aikin hannuwansa . ” 
 ( Zabura 19 : 1 ) Yadda Dauda ya ɗaukaka Allah ya sa shi ya kusanci Jehobah kuma ya sa Dauda yana son ya koya kuma ya bi kamiltacciyar hanyarsa . 
 Ka yi tunanin yadda Dauda ya ji sa’ad da ya yi waƙa ga Jehobah : “ Mai - girma ne kai , mai - aikata al’ajabai : kai kaɗai ne Allah . 
 Ya Ubangiji , ka koya mini tafarkinka ; ni kuwa in yi tafiya cikin gaskiyarka : ka daidaita zuciyata ta ji tsoron sunanka . ” — Zabura 86 : 10 , 11 . 
 Ta yaya ne tsoron Allah ya taimaki Dauda ya yi faɗa da Goliyat ? 
 Sa’ad da Filistiyawa suka kai wa Isra’ila hari , Goliyat mai tsawon kusan mita uku , ya tsokani Isra’ilawa yana cewa : ‘ Ku zaɓi mutum na wajenku shi gangaro wurina ! 
 Idan ya ci nasara , za mu zama bayinku . ’ 
 ( 1 Samuila 17 : 4 - 10 ) Saul da dukan sojojinsa sun ji tsoro , amma ban da Dauda . 
 Dauda ya sani cewa komin ƙarfin mutum , Jehobah ne ya kamata a ji tsoronsa , ba mutum ba . 
 Dauda ya cewa Goliyat : “ Na zo wurinka cikin sunan Ubangiji mai runduna , . . . dukan taron jama’an nan kuma su sani Ubangiji yana ceto ba da takobi da māshi ba : gama yaƙi na Ubangiji ne . ” 
 Da majajjawarsa da dutse ɗaya , tare da taimakon Jehobah ne Dauda ya kashe Goliyat . — 1 Samuila 17 : 45 - 47 . 
 Menene misalan Littafi Mai Tsarki suka koya mana game da masu tsoron Allah ? 
 Mai yiwuwa muna fuskantar tangarɗa mai tsanani ko abokan gaba kamar waɗanda Dauda ya fuskanta . 
 Me ya kamata mu yi ? 
 Da tsoron Allah za mu iya samun nasara kamar yadda Dauda da kuma waɗansu amintattu a dā suka yi . 
 Tsoron Allah zai sha kan tsoron mutum . 
 Nehemiya bawan Allah mai aminci ya umurci ’ yan’uwansa Isra’ilawa , waɗanda suke cikin matsi daga hannun ’ yan hamayya : “ Kada ku ji tsoronsu , ku tuna da Ubangiji , wanda shi ke mai - girma , mai - ban razana . ” 
 ( Nehemiah 4 : 14 ) Da taimakon Jehobah , Dauda da Nehemiya da kuma waɗansu amintattun bayin Allah sun yi nasara ta wurin cika aikin da Allah ya ba su . 
 Da tsoron Allah , za mu iya yin nasara . 
 Fuskantar Matsaloli da Tsoron Allah 
 A wane irin yanayi ne Dauda ya nuna cewa yana tsoron Allah ? 
 Bayan da Dauda ya kashe Goliath , Jehobah ya ba shi ƙarin nasarori . 
 Saboda haka , da farko Saul mai kishi ya yi dabarar yadda zai kashe Dauda , a ƙarshe kuma ya kawo sojoji don su kashe shi . 
 Ko da yake Jehobah ya tabbatar wa Dauda cewa zai zama sarki , Dauda ya gudu na shekaru kuma yana faɗa , sa’annan yana jiran ranar da Jehobah zai mai da shi sarki . 
 Da haka , Dauda ya nuna cewa yana tsoron Allah na gaskiya . — 1 Samuila 18 : 9 , 11 , 17 ; 24 : 2 . 
 Ta yaya ne Dauda ya nuna cewa yana da tsoron Allah sa’ad da yake fuskantar matsala ? 
 A wani lokaci , Dauda ya nemi mafaka a wajen Achish sarkin Filistiya a birnin Gath , garinsu Goliyat . 
 ( 1 Samuila 21 : 10 - 15 ) Bayin sarkin suka ce Dauda maƙiyin ƙasarsu ne . 
 Menene Dauda ya yi sa’ad da yake cikin wannan mummunar yanayi ? 
 Ya buɗe wa Jehobah zuciyarsa a cikin addu’a . 
 ( Zabura 56 : 1 - 4 , 11 - 13 ) Ko da yake ya yi kamar ya haukace don ya samu ya gudu , Dauda ya sani cewa Jehobah ne ya cece shi saboda ƙoƙarinsa . 
 Yadda Dauda ya dogara ga Jehobah da zuciya ɗaya ya nuna cewa da gaske Dauda mutum ne mai tsoron Allah . — Zabura 34 : 4 - 6 , 9 - 11 . 
 Ta yaya za mu nuna tsoron Allah idan muka fuskanci gwaji , kamar yadda Dauda ya yi ? 
 Kamar Dauda , za mu iya nuna cewa muna tsoron Allah ta yadda muke dogara ga alkawarinsa na taimaka mana mu jimre wa matsalolin da muke fuskanta . 
 Dauda ya ce : “ Ka danƙa ma Ubangiji tafarkinka ; ka dogara gareshi , shi kuma za ya tabbatar da shi . ” 
 ( Zabura 37 : 5 ) Wannan ba ya nufin cewa mu miƙa wa Jehobah matsalolinmu ba tare da ƙoƙarin yin abin da za mu iya yi ba , sai dai mu jira Jehobah ya taimake mu . 
 Dauda bai yi addu’a Allah ya taimake shi ba ba tare da ɗaukan mataki ba . 
 Ya yi amfani da ƙarfi da kuma ilimin da Jehobah ya ba shi ya warware matsalolin da yake fuskanta . 
 Duk da haka , Dauda ya sani cewa ƙoƙarin mutum kaɗai ba zai iya ba shi nasara ba . 
 Irin wannan ra’ayin ne ya kamata mu kasance da shi . 
 Bayan mun yi iyakan ƙoƙarinmu , sai mu bar ma Jehobah sauran . 
 Da gaske , ba abin da za mu yi sai dai mu dogara ga Jehobah . 
 Yanzu ne ya kamata kowannenmu ya nuna yana da tsoron Allah . 
 Za mu samu ƙarfafa daga furcin Dauda da ya fito daga zuciyarsa : “ Asirin Ubangiji ga masu - tsoronsa ya ke . ” — Zabura 25 : 14 . 
 Me ya sa ya kamata mu ɗauki addu’o’inmu da muhimmanci , kuma wane irin hali ne ya kamata mu guje wa ? 
 Saboda haka , ya kamata mu ɗauki addu’a da dangantakarmu da Allah abu mai muhimmanci . 
 Idan muka yi addu’a ga Jehobah , dole ne mu “ bada gaskiya akwai shi , kuma shi mai - sākawa ne ga waɗanda ke biɗarsa . ” 
 ( Ibraniyawa 11 : 6 ; Yaƙub 1 : 5 - 8 ) Idan kuma ya taimake mu , sai mu “ zama masu godiya , ” kamar yadda manzo Bulus ya umurce mu . 
 ( Kolossiyawa 3 : 15 , 17 ) Kada mu zama kamar waɗanda wani shafaffen Kirista ya kwatanta haka : “ Sun ɗauki Allah kamar wani mai raba abinci ne a sama , ” in ji shi . 
 “ Idan suna bukatar wani abu , suna son su same shi nan da nan . 
 Kuma idan har sun samu abin da suke so , sai su mance da shi . ” 
 Irin wannan halin ba ya nuna tsoron Allah . 
 Sa’ad da Aka Daina Jin Tsoron Allah 
 A wane lokaci ne Dauda ya nuna cewa bai daraja Dokar Allah ba ? 
 Yadda Jehobah ya taimaki Dauda sa’ad da yake cikin wahala ya ƙarfafa shi kuma hakan ya sa ya ci gaba da dogara ga Allah . 
 ( Zabura 31 : 22 - 24 ) Duk da haka , sau uku , Dauda ya daina jin tsoron Allah , wanda hakan ya kai ga mugun sakamako . 
 Na farkon ya ƙunshi shirin da ya yi na ɗaukan akwatin alkawari na Jehobah zuwa Urushalima a kan keken shanu maimakon a kafaɗar Lawiyawa , kamar yadda dokar Allah ta ce . 
 Sa’ad da Uzza , wanda yake korar keken shanun ya miƙa hannunsa ya gyara akwatin alkawarin , nan take ya mutu domin “ karambaninsa . ” 
 Hakika , Uzzah ya yi zunubi mai tsanani , duk da haka , laifin Dauda ne domin bai bi dokar Allah ba , wanda hakan ya jawo irin wannan mummunar sakamako . 
 Tsoron Allah yana nufin yin abubuwa daidai kamar yadda aka shirya . — 2 Samuila 6 : 2 - 9 ; Litafin Lissafi 4 : 15 ; 7 : 9 . 
 Menene kiɗaya Isra’ilawa da Dauda ya yi , ya jawo ? 
 Daga baya , Shaiɗan ya zuga Dauda ya ƙirga dukan maza da za su iya fita yaƙi na Isra’ila . 
 ( 1 Labarbaru 21 : 1 ) Da haka , Dauda ya nuna cewa ya daina jin tsoron Allah , abin da ya yi ya jawo mutuwar Isra’ilawa 70,000 . 
 Ko da yake Dauda ya tuba , amma shi da waɗanda suke tare da shi sun sha wahala sosai . — 2 Samuila 24 : 1 - 16 . 
 Menene ya sa Dauda ya faɗa cikin zunubin lalata ? 
 Dauda ya nuna cewa ya daina jin tsoron Allah sa’ad da ya yi zina da Beth - sheba , matan Uriya . 
 Dauda ya sani cewa yin zina ko kuma yin sha’awar matar wani ba shi da kyau . 
 ( Fitowa 20 : 14 , 17 ) Matsalar ta soma ne sa’ad da Dauda ya hangi Bath - sheba tana wanka . 
 Da tsoron Allah ya kamata ya motsa Dauda ya kawar da idanunsa da tunaninsa daga wurin Bath - sheba . 
 Maimakon haka , Dauda ya ci gaba da ‘ duban mace ’ har sha’awarta ya fi ƙarfin tsoronsa ga Allah . 
 ( Matta 5 : 28 ; 2 Samuila 11 : 1 - 4 ) Dauda ya mance cewa yana sha’ani da Jehobah a dukan abubuwan da yake yi a rayuwansa . — Zabura 139 : 1 - 7 . 
 Wane sakamako ne Dauda ya shaida saboda zunubinsa ? 
 Zina da Dauda ya yi da Bath - sheba ya kai ga samun ɗa . 
 Bayan haka , Jehobah ya aiki annabinsa Natan ya fallasa zunubin Dauda . 
 Bayan ya dawo cikin hayyacinsa , Dauda ya fahimci muhimmancin tsoron Allah sa’annan ya tuba . 
 Ya roƙi Jehobah kada ya yashe shi ko kuma ya ɗauke ruhunsa mai tsarki daga gare shi . 
 ( Zabura 51 : 7 , 11 ) Jehobah ya gafarta wa Dauda kuma ya rage nauyin hukuncinsa , amma bai kawar da duka sakamakon abin da ya yi ba . 
 Ɗan Dauda ya mutu , tun daga nan baƙin ciki da kuma masifa suka faɗa kan iyalinsa . 
 Hakika , wannan sakamako ne na daina jin tsoron Allah ! — 2 Samuila 12 : 10 - 14 ; 13 : 10 - 14 ; 15 : 14 . 
 Ka yi bayanin sakamakon da ayyukan lalata ke jawowa ? 
 A yau , ƙin jin tsoron Allah a batutuwan ɗabi’a zai iya jawo sakamako mai tsanani . 
 Ka yi tunanin baƙin cikin wata matar aure ƙarama sa’ad da ta gane cewa maigidanta Kirista ba shi da aminci a gare ta sa’ad da ya tafi ƙasashen waje . 
 Cike da baƙin ciki , ta fashe da kuka . 
 Yaushe ne za ta kuma amince da maigidanta har ta daraja shi ? 
 Za a iya kauce wa irin wannan mummunar sakamako idan aka ji tsoron Allah da gaske . — 1 Korinthiyawa 6 : 18 . 
 Tsoron Allah Zai Hana mu Yin Zunubi 
 Menene manufar Shaiɗan kuma ta yaya yake tafiyar da ayyukansa ? 
 Shaiɗan yana taɓarɓare tamanin tarbiyya a duniya , musamman yana so ya lalata Kiristoci na gaskiya . 
 Don ya aikata nufinsa , yana amfani da zuciyarmu da kuma hankalinmu ta wurin azancinmu , musamman idanunmu da kunnenmu . 
 ( Afisawa 4 : 17 - 19 ) Yaya za ka yi idan ka gamu ba zato ba tsammani da hotunan lalata , kalami , ko kuma mutane ? 
 Ta yaya ne tsoron Allah ya taimaki wani Kirista ya guje wa gwaji ? 
 Ka yi la’akari da misalin André , * wani dattijo Kirista , uba ne kuma likita ne a ƙasan Turai . 
 Sa’ad da André yake aikin dare a asibiti , kullum abokan aikinsa mata sai su ajiye masa ’ yar takarda mai zanen zuciya , a matashinsa , suna gayyartansa ya yi lalata da su . 
 André bai yarda da gayyartarsu ba . 
 Bugu da ƙari , don ya cire kansa daga irin wannan mummunar mahalli , sai ya nemi aiki a wani wuri . 
 Tsoron Allah hikima ce kuma yakan kai ga albarka , saboda a yau André yana hidima na ɗan lokaci a ofishin reshe na Shaidun Jehobah da ke ƙasarsu . 
 20 , 21 . ( a ) Ta yaya ne tsoron Allah ya taimake mu mu guji yin zunubi ? 
 ( b ) Menene za a tattauna a talifi na gaba ? 
 Idan kana tunani marasa kyau a zuciyarka hakan na iya jawo wani irin tunani da zai sa ka yi watsi da dangantakarka da Jehobah ga wani abin da ba ka da iko a kai . 
 ( Yaƙub 1 : 14 , 15 ) Akasarin haka , idan muka ji tsoron Jehobah , za mu kauce wa mutane , wurare , ayyuka , da kuma nishaɗi da za su rage ɗabi’armu . 
 ( Misalai 22 : 3 ) Kowane irin kunya ko kuma sadaukar da kai da hakan ya ƙunsa kaɗan ne , idan aka gwada da rasa tagomashin Allah . 
 ( Matta 5 : 29 , 30 ) Babu shakka , tsoron Allah ya ƙunshi kauce wa duk wani abin da zai sa mu yi lalata da gangan , ko kuma kallon hotunan tsiraru , maimakon haka mu kawar da idanunmu daga “ duban abin banza . ” 
 Idan muka yi haka , za mu iya dogara ga Jehobah ya ‘ rayar da mu cikin tafarkunsa ’ kuma ya ba mu abin da muke bukata . — Zabura 84 : 11 ; 119 : 37 . 
 Hakika , tsoron Allah ta gaskiya a koyaushe hikima ce . 
 Kuma shi ne tushen farin ciki na gaskiya . 
 ( Zabura 34 : 9 ) Za a bayyana wannan a talifi na gaba . 
 [ Hasiya ] 
 Dubi talifin nan “ The Bible’s Viewpoint : How Can You Fear a God of Love ? ” 
 da ke cikin Awake , fitar 8 ga Janairu , 1998 , Shaidun Jehobah ne suka wallafa . 
 An sake sunan . 
 Za Ka Iya Ba da Bayani ? 
 • Wane halin Kirista ne tsoro yake ɗauke da shi ? 
 • Ta yaya ne tsoron Allah ya fi ta mutum ? 
 • Ta yaya za mu nuna cewa mun fahimci abin da addu’a ke ɗauke da shi ? 
 • Ta yaya tsoron Allah zai kiyaye mu daga zunubi ? 
 [ Hoto a shafi na 19 ] 
 Dauda ya koyi tsoron Allah sa’ad da ya lura da ayyukan Jehobah 
 [ Hotuna a shafi na 20 ] 
 Menene za ka yi sa’ad da ka fuskanci gwaji ba zato ba tsammani ? 
 Jin Tsoron Jehobah Zai Sa Ka Farin Ciki ! 
 “ Mai - albarka ne mutum wanda ya ke tsoron Ubangiji . ” — ZABURA 112 : 1 . 
 1 , 2 . 
 Menene tsoron Jehobah zai iya kawowa ? 
 FARIN ciki ba ya samuwa da sauƙi . 
 Farin ciki na ainihi ya dogara ga yin zaɓi na ƙwarai , yin abin da ya dace , da kuma guje wa abubuwa marasa kyau . 
 Mahaliccinmu , Jehobah , ya ba mu Kalmarsa , Littafi Mai Tsarki , don mu koyi yadda za mu ji daɗin rayuwa mai kyau . 
 Ta wurin neman Jehobah da bin ƙa’idodinsa , tare da nuna muna tsoron Allah , za mu samu gamsuwa da farin ciki . — Zabura 23 : 1 ; Misalai 14 : 26 . 
 A cikin wannan talifin , za mu yi la’akari da misalai daga cikin Littafi Mai Tsarki da kuma na zamani da suka nuna yadda tsoron Allah na gaskiya yake ƙarfafa mu mu guje wa matsi na yin abubuwa marasa kyau kuma mu yi abu mai kyau . 
 Za mu ga yadda tsoron Allah zai iya kawo mana farin ciki ta wurin gyara mugun hali , kamar yadda Sarki Dauda ya yi . 
 Za mu kuma fahimci cewa tsoron Jehobah kyauta ce mai tamani da iyaye za su iya koya wa ’ ya’yansu . 
 Hakika , Kalmar Allah ta tabbatar mana cewa : “ Mai - albarka ne mutum wanda ya ke tsoron Ubangiji . ” — Zabura 112 : 1 . 
 Yin Farin Ciki Kuma 
 Menene ya taimaki Dauda ya farfaɗo daga zunubinsa ? 
 Kamar yadda muka tattauna a talifi na baya , Dauda ya ƙi ya nuna tsoron Allah kuma hakan ya sa ya yi zunubi sau uku . 
 Duk da haka , yadda ya karɓi horon Jehobah ya nuna cewa shi mutum ne mai tsoron Allah . 
 Darajarsa da biyayyarsa ga Allah sun motsa shi ya yarda da kuskurensa , ya gyara halinsa , kuma ya daidaita dangantakarsa mai kyau da Jehobah . 
 Ko da yake laifinsa ya jawo wa shi da waɗansu wahala , tubarsa ta gaskiya ta sa Jehobah ya ci gaba da taimakonsa kuma ya albarkace shi . 
 Misalin Dauda zai ƙarfafa Kiristoci a yau da suka yi zunubi mai tsanani . 
 Ta yaya ne tsoron Allah zai iya taimaka wa mutum ya sami farin ciki ? 
 Ka yi la’akari da labarin Sonja . 
 * Ko da yake tana hidima na cikakken lokaci , Sonja tana tarayya da abokai masu mugun hali , ta shiga cikin halaye da ba na Kirista ba , har aka yi mata yankan zumunci a ikilisiyar Kirista . 
 Da ta dawo cikin hankalinta , Sonja ta yi duk abin ya kamata ta yi don ta gyara dangantakarta da Jehobah . 
 Bayan haka , aka maido da ita cikin ikilisiya . 
 Duk da abin da ya faru a dā , Sonja ba ta yi watsi da sha’awarta na bauta wa Jehobah ba . 
 Bayan haka , ta shiga hidima na cikakken lokaci . 
 Daga baya , ta auri wani dattijo Kirista mai halin kirki , kuma yanzu tana farin cikin bauta wa Allah tare da shi a ikilisiya . 
 Ko da yake Sonja ta yi da ta sani da ba ta bijire daga hanyar Kirista ba , amma tana farin ciki cewa tsoron Allah ya taimake ta ta dawo ga Jehobah . 
 Gwamma Shan Wahala da Yin Zunubi 
 5 , 6 . 
 Ka bayyana yadda da kuma dalilin da ya sa Dauda ya ceci ran Saul sau biyu . 
 Hakika , ya fi kyau idan tsoron Allah ya taimaki wani ya guji yin zunubi . 
 Wannan ya zama gaskiya game da Dauda . 
 A lokacin da yake neman Dauda da sojoji dubu uku , Saul ya shiga cikin kogon da Dauda da mutanensa suke ɓoye a ciki . 
 Mutanen Dauda sun aririce shi ya kashe Saul . 
 Ba Jehobah ba ne ya ba da maƙiyinka a hannunka ? 
 A hankali , Dauda ya yi rarrafe zuwa inda Saul yake , ya yanke masa riga . 
 Saboda Dauda yana da tsoron Allah , wannan abin da ya yi ya dame lamirinsa . 
 Dauda ya yi watsi da shawarar mutanensa , ya ce : “ Ubangiji ya tsare ni in yi ma ubangijina wannan abu , shafaffe na Ubangiji ne kuwa . ” 
 * — 1 Samuila 24 : 1 - 7 . 
 A wani lokaci , Saul da mutanensa suka kafa sansani daddare , kuma suka yi “ barci mai - zurfi daga wurin Ubangiji . ” 
 Dauda da ɗan yayarsa , Abishai mai ƙwazo sun shiga cikin tsakiyar sansanin suka tsaya a kan Saul da yake barci . 
 Abishai ya so ya kashe shi nan take . 
 Amma Dauda ya hana Abishai , ya tambaye shi : “ Wa ke da iko shi miƙa hannunsa a kan shafaffe na Ubangiji , ya zama marar - laifi ? ” — 1 Samuila 26 : 9 , 12 . 
 Menene ya tsare Dauda daga yin zunubi ? 
 Me ya sa Dauda bai kashe Saul ba sa’ad da ya sami zarafin yin haka ? 
 Saboda ya fi tsoron Allah fiye da Saul . 
 Domin yana tsoron Allah , Dauda ya yarda ya sha wahala maimakon ya yi zunubi . 
 ( Ibraniyawa 11 : 25 ) Ya tabbata da yadda Jehobah yake kula da mutanensa da kuma yadda yake kula da shi . 
 Dauda ya sani cewa idan ya yi biyayya kuma ya dogara ga Allah , zai samu farin ciki da albarka , amma idan ya ƙi bin Allah , zai yi rashin tagomashin Allah . 
 ( Zabura 65 : 4 ) Ya kuma sani cewa Allah zai cika alkawarinsa na mai da Dauda ya zama sarki kuma zai cire Saul a lokacin da yake so . — 1 Samuila 26 : 10 . 
 Tsoron Allah na Kawo Farin Ciki 
 Ta yaya ne halin da Dauda ya nuna sa’ad da yake shan azaba ya zama abin koyi a gare mu ? 
 Mu Kiristoci , muna iya zaton ba’a , tsanantawa , da kuma gwaji . 
 ( Matta 24 : 9 ; 2 Bitrus 3 : 3 ) A wani lokaci , za mu iya fuskantar matsaloli da suka shafi ’ yan’uwa masu bauta . 
 Amma , mun sani cewa Jehobah yana ganin kome , yana jin addu’o’inmu a lokacin da ya dace , zai kuma gyara batutuwa bisa ga nufinsa . 
 ( Romawa 12 : 17 - 21 ; Ibraniyawa 4 : 16 ) Saboda haka , maimakon mu ji tsoron masu adawa , gwamma mu ji tsoron Allah mu dogara da shi don ya cece mu . 
 Kamar Dauda , kada mu rama mugunta , ko kuma mu taka mizanai masu aminci don mu guji wahala . 
 A ƙarshe , wannan zai kawo farin ciki . 
 Amma ta yaya ? 
 Ka ba da misalin yadda tsoron Allah zai iya kawo mana farin ciki komin azaba . 
 Wani mai wa’azi a ƙasashen waje a Afirka da ya daɗe ya ce : “ Na tuna misalin wata mata da ’ yarta budurwa da suka ƙi su sayi katin jam’iyyar siyasa . 
 Mazan da suka taru a wajen sun zalunce su , sa’annan suka ce su tafi gida . 
 Da suke tafiya , uwar tana lallashin ’ yarta da ke kuka , wadda ta kasa fahimtar abin da ya sa hakan ya faru . 
 Ko da yake ba su ji daɗi ba , amma suna da lamiri mai kyau . 
 Daga baya , sun yi farin ciki da suka yi biyayya ga Allah . 
 Da a ce sun sayi katin jam’iyyar siyasar , da mutanen sun yi farin ciki sosai . 
 Da sun ba su kwalaben lemo , su kuma raka su gida da rawa . 
 Amma da uwar da ’ yarta sun taka dokar Allah , za su zama waɗanda suka fi baƙin ciki a duniya . ” 
 Tsoron Allah ya cece su . 
 10 , 11 . 
 Wane sakamako mai kyau ne wata mata ta samu saboda tsoron Allah da ta sa a gaba ? 
 Tsoron Allah yana kawo farin ciki a lokacin da muke fuskantar gwaji da ya shafi tsarkakar rai . 
 Sa’ad da Mary take da cikin ɗanta na uku , likita ya umurce ta ta zubar da cikin . 
 “ Yanayin ki yana da haɗari , ” in ji shi . 
 “ Za ki iya samun matsala ko yaushe kuma ki mutu bayan awa 24 . 
 Sa’annan jaririn ma zai mutu . 
 Ko yaya dai , babu tabbacin cewa jaririn zai kasance lafiyayye . ” 
 Mary tana nazarin Littafi Mai Tsarki da Shaidun Jehobah amma ba ta yi baftisma ba . 
 “ Duk da haka , ” Mary ta ce , “ Na yanke shawara zan bauta wa Jehobah , kuma na ƙudurta cewa zan yi masa biyayya , ko da menene zai faru . ” — Fitowa 21 : 22 , 23 . 
 A lokacin da take da ciki , Mary ta ci gaba da nazarin Littafi Mai Tsarki da kuma kula da iyalinta . 
 A ƙarshe ta haifi ɗan . 
 Mary ta ce : “ Ko da yake haihuwan bai zo da sauƙi kamar na sauran ’ ya’yana ba , amma babu wani damuwa sosai . ” 
 Tsoron Allah ne ya taimaki Mary ta kasance da lamiri mai kyau , har ta yi baftisma . 
 Sa’ad da ɗan ya yi girma , ya koyi tsoron Jehobah , yanzu yana hidima a ofishin reshe na Shaidun Jehobah . 
 ‘ Ka Karfafa Kanka Cikin Ubangiji ’ 
 Ta yaya ne tsoron Allah ya ƙarfafa Dauda ? 
 Tsoron Allah da Dauda yake da shi , ba wai kawai ya hana shi yin abubuwa marasa kyau ba . 
 Amma ya ƙarfafa shi ya ɗauki mataki mai kyau kuma ya kasance da aminci sa’ad da yake cikin yanayi mai wuya . 
 Dauda da mutanensa sun yi shekara ɗaya da wata huɗu suna gudun hijira domin Saul a Ziklag da ke gangaren ƙasar Filistiyawa . 
 ( 1 Samuila 27 : 5 - 7 ) Sa’ad da mazan suka fita , maharan Amalekawa suka ƙona birnin kuma suka ɗauke duka matan tare da ’ ya’yansu da kuma dabbobinsu . 
 Da suka dawo suka ga abin da ya faru , Dauda da mutanensa suka yi kuka sosai . 
 Sai Ɓacin ransu ya kai ga ƙiyayya , har mutanen Dauda suka ce za su jefe shi . 
 Ko da yake yana cikin baƙin ciki , Dauda bai ji tsoro ba . 
 ( Misalai 24 : 10 ) Tsoronsa ga Jehobah ya motsa shi ya nemi taimakonsa , kuma ya “ ƙarfafa ransa cikin Allahnsa . ” 
 Da taimakon Allah , Dauda da mutanensa suka bi sawun Amalekawa kuma suka karɓo dukan abubuwan da Amalekawa suka kwace . — 1 Samuila 30 : 1 - 20 . 
 13 , 14 . 
 Ta yaya ne tsoron Allah ya taimaki wata Kirista ta ɗauki mataki mai kyau ? 
 Bayin Jehobah a yau suna fuskantar yanayi da ke bukatar su dogara ga Jehobah kuma su nuna ƙwazo don su ɗauki mataki mai kyau . 
 Ka yi la’akari da misalin Kristina . 
 Sa’ad da take budurwa , Kristina ta yi nazarin Littafi Mai Tsarki da Shaidun Jehobah . 
 Amma tana son ta zama mai kaɗe - kaɗe , kuma ta yi ƙoƙari don ta cim ma burinta . 
 Bugu da ƙari , tana tsoron zuwa wa’azi shi ya sa take jin tsoron hakkin da ke tattare da baftisma . 
 Kristina ta fara ganin ikon Littafi Mai Tsarki sa’ad da ta ci gaba da nazari . 
 Tana koyan yadda za ta sa tsoron Jehobah a zuciyarta , saboda ta fahimci cewa Jehobah yana bukatan bayinsa su ƙaunace shi da dukan zuciyarsu , da dukan azancinsu , da dukan ransu , da kuma dukan ƙarfinsu . 
 ( Markus 12 : 30 ) Wannan ya motsa ta , ta keɓe kanta ga Jehobah kuma ta yi baftisma . 
 Kristina ta roƙi Jehobah ya taimake ta ta ci gaba a ruhaniya . 
 Kristina ta ce : “ Na san cewa rayuwar mai kaɗe - kaɗe ya haɗa da tafiye - tafiye da kuma kwangilar yin kaɗe - kaɗe kusan 400 a shekara . 
 Sai na yi shawara cewa gara in zama malamar makaranta don in taimaki kaina kuma in yi hidima ta cikakken lokaci . ” 
 A wannan lokaci , an shirya Kristina za ta yi kaɗe - kaɗenta na farko a babban ɗakin taro na ƙasar . 
 Ta ce : “ Wannan kaɗe - kaɗe na ta farko ita ce ta zama ta ƙarshe . ” 
 Kristina ta auri Kirista wanda dattijo ne . 
 A yau , suna hidima a ɗaya cikin ofishin reshe na Shaidun Jehobah . 
 Ta yi farin cikin yadda Jehobah ya ba ta ƙarfin ɗaukan mataki mai kyau kuma yanzu za ta iya amfani da lokacinta da ƙarfinta a hidimarsa . 
 Gado Mai Tamani 
 Menene Dauda yake so ya koya wa ’ ya’yansa , kuma ta yaya ne ya yi haka ? 
 Dauda ya rubuta : “ Ku zo , ku yara , ku kasa kunne gareni : ni koya muku tsoron Ubangiji . ” 
 ( Zabura 34 : 11 ) A matsayinsa na uba , Dauda yana son ya koya wa ’ ya’yansa abu mafi muhimmanci a rayuwa , wato gaskiya , daidaituwa , da kuma tsoron Jehobah . 
 Ta wurin kalamai da ayyuka , Dauda ya kwatanta cewa Jehobah ba Allah ba ne mai tilastawa ko kuma mai ban tsoro , wanda yake jiran a yi kuskure a dokokinsa ba , amma ya kwatanta shi a matsayin Allah mai ƙauna , mai kula , da kuma Uba mai gafarta wa ’ ya’yansa na duniya . 
 Dauda ya yi wata tambaya wanda ta nuna cewa ya tabbata Jehobah ba ya binciken kuskuren da muke yi a kullum , sa’ad da ya ce : “ Wanene yana da iko ya gane sassaɓawansa ? ” 
 Ya daɗa : “ Ka baratadda ni daga laifofi ɓoyayyu . ” 
 Dauda ya tabbata cewa idan ya yi iyaka ƙoƙarinsa , Jehobah zai yi na’am da kalaminsa da kuma tunaninsa . — Zabura 19 : 12 , 14 . 
 16 , 17 . 
 Ta yaya ne iyaye suke koya wa ’ ya’yansu tsoron Jehobah ? 
 A yau Dauda ya zama misali ga iyaye . 
 Ralph da ke hidima a ofishin reshe na Shaidun Jehobah tare da ɗan’uwansa ya ce : “ Iyayenmu sun yi renonmu a hanyar da ya sa muka yi farin cikin kasancewa a cikin gaskiya . 
 Sa’ad da muke matasa , suna sa mu cikin taɗinsu na ayyukan ikilisiya , shi ya sa muka sa ƙwazo a gaskiya kamar yadda suka riƙe ta . 
 Sun koya mana mu gaskata cewa za mu iya yin abubuwa masu kyau a hidimar Jehobah . 
 Hakika , iyalinmu ta yi shekaru masu yawa a ƙasar da ake da bukatar masu shelar Mulki , inda muka taimaka aka kafa sababbin ikilisiyoyi . ” 
 “ Abin da ya sa muka kasance a cikin gaskiya ba don yawan dokoki masu tsanantawa ba ne , amma ga iyayenmu , Jehobah ya zama da gaske , kuma yana da alheri da kuma kirki . 
 Iyayenmu suna son su san Jehobah sosai kuma su faranta masa rai , kuma mun yi koyi da yadda suke tsoron Allah da kuma ƙaunarsa . 
 Idan mun yi wani abin da ba shi da kyau , iyayenmu ba sa barin mu ji kamar Jehobah ba ya ƙaunarmu kuma ; ko kuma su kafa mana doka don ransu ya ɓace . 
 Sau da yawa , sukan zaunar da mu su yi mana magana , a wani lokacin mama takan haɗa da kuka , don maganar da take yi ya shiga zuciyarmu . 
 Kuma sun yi nasara . 
 Mun koya daga kalamai da ayyukan iyayenmu cewa tsoron Jehobah shi ne abu mafi kyau , kuma zama ɗaya daga cikin Shaidunsa abin farin cikin ne ba tsanantawa ba . ” — 1 Yohanna 5 : 3 . 
 Menene za mu samu idan muka ji tsoron Allah na gaskiya ? 
 A cikin “ ƙarshen zantattuka na Dauda , ” mun karanta : “ Wanda ya ke mulkin mutane a cikin adalci , mai - yin mulki cikin tsoron Allah , za ya zama kamar hasken safiya , sa’anda rana ta ke fitowa . ” 
 ( 2 Samuila 23 : 1 , 3 , 4 ) Sulemanu , ɗan Dauda kuma magaji , ya fahimci wannan batun , shi ya sa ya roƙi Jehobah ya ba shi “ zuciya mai - hikima ” don ya iya “ raba tsakanin nagarta da mugunta . ” 
 ( 1 Sarakuna 3 : 9 ) Sulemanu ya fahimci cewa tsoron Allah hanyar samun hikima ce da kuma farin ciki . 
 Bayan haka , sai ya taƙaita littafin Mai - Wa’azi da waɗannan kalmomi : “ Wannan shi ne ƙarshen zancen ; duk an rigaya an ji : ji tsoron Allah , ka kiyaye dokokinsa ; gama wannan kaɗai ne wajibin mutum . 
 Gama Allah za ya kawo kowane aiki wurin shari’a , da dukan asirin rai , domin shi raba , ko nagari ne , ko mugu . ” 
 ( Mai - Wa’azi 12 : 13 , 14 ) Idan muka bi wannan shawarar , za mu ga cewa “ ladar tawali’u da tsoron Ubangiji dukiya ne , da girma , da rai . ” — Misalai 22 : 4 . 
 Menene zai sa mu fahimci “ tsoron Ubangiji ” ? 
 Daga misalai na Littafi Mai Tsarki da kuma na zamaninmu , mun fahimci cewa tsoron Allah yana da amfani mai kyau a rayuwar bayin Jehobah na gaskiya . 
 Irin wannan tsoron zai tsare mu daga yin abin da zai ɓata wa Ubanmu na sama rai kuma zai iya ƙarfafa mu idan muka fuskanci maƙiya , zai kuma ƙarfafa mu mu jimre da jarabobbi da kuma wahala da za su iya faɗa mana . 
 Saboda haka , bari dukanmu , matasa da kuma tsofaffi , mu yi ƙoƙari mu yi nazarin Kalmar Allah , mu yi bimbini bisa abin da muka koya , mu kuma kusanci Jehobah a addu’o’inmu na kullum da zuciya ɗaya . 
 Idan muka yi haka , za mu “ gane tsoron Ubangiji ” kuma mu “ ruski sanin Allah . ” — Misalai 2 : 1 - 5 . 
 [ Hasiya ] 
 An sake sunan . 
 Wataƙila wannan yana ɗaya daga cikin abin da ya sa Dauda ya rubuta Zabura 57 da 142 . 
 Za Ka Iya ba da Bayani ? 
 Ta yaya ne tsoron Allah 
 • zai taimaki mutum ya farfaɗo daga cikin zunubi mai tsanani ? 
 • zai kawo farin ciki a lokacin gwaji da kuma tsanantawa ? 
 • zai ƙarfafa mu mu yi nufin Allah ? 
 • zai zama gado mai tamani ga ’ ya’yanmu ? 
 [ Hoto a shafi na 22 ] 
 Tsoron Jehobah ya hana Dauda ya kashe Sarki Saul 
 [ Hotuna a shafi na 25 ] 
 Tsoron Allah kyauta ce mai tamani da iyaye za su koya wa ’ ya’yansu 
 Ayuba Mutumi Ne Mai Jimiri Da Aminci 
 “ Ko ka lura da bawana Ayuba ? 
 babu mai - kama da shi cikin duniya , kamili ne , mutum mai - adalci , mai tsoron Allah , yana ƙin mugunta . ” — AYUBA 1 : 8 . 
 1 , 2 . ( a ) Waɗanne irin bala’i ne suka faɗa wa Ayuba ? 
 ( b ) Ka kwatanta rayuwar Ayuba kafin bala’in ya faɗa masa . 
 AKWAI wani mutum da ke da kusan kome a duniya , yana da dukiya , ya yi suna , yana da koshin lafiya , da kuma rayuwar iyali mai daɗi . 
 Amma sai bala’i ya faɗa masa sau uku ba tare da ɓata lokaci ba . 
 Cikin dare ɗaya , ya yi hasarar dukiyarsa . 
 Bayan haka , wani irin hadari wanda ba a kowane lokaci yake faruwa ba , ya ɗauke rayukan duka ’ ya’yansa . 
 Ba da daɗewa ba , ya kamu da muguwar cuta wadda ta sa ƙuraje masu ciwo suka fito ko’ina a jikinsa . 
 Wataƙila ka fahimci cewa Ayuba ne wannan mutumin , wanda mashahuri ne a cikin littafin Littafi Mai Tsarki da ke ɗauke da sunansa . — Ayuba , sura 1 da na 2 . 
 Cikin baƙin ciki ya ce : “ Da ma ina kamar yadda ni ke a da , cikin kwanakin baya . ” 
 ( Ayuba 3 : 3 ; 29 : 2 ) Sa’ad da bala’i ya faɗa wa mutum , wanene ba zai yi sha’awar ranaku masu daɗi na dā ba ? 
 Ayuba ya yi rayuwa mai kyau , kuma an kāre shi daga bala’i . 
 Manyan mutane suna ba shi daraja kuma suna neman shawara a wurinsa . 
 ( Ayuba 29 : 5 - 11 ) Yana da arziki , amma yana da ra’ayin da ya dace game da kuɗi . 
 ( Ayuba 31 : 24 , 25 , 28 ) Idan ya haɗu da gwauraye da marayu mabukata , yana taimaka musu . 
 ( Ayuba 29 : 12 - 16 ) Kuma ya kasance da aminci ga matarsa . — Ayuba 31 : 1 , 9 , 11 . 
 Menene ra’ayin Jehobah game da Ayuba ? 
 Ayuba ya yi rayuwa marar aibi domin ya bauta wa Allah . 
 “ Babu mai - kama da shi cikin duniya , ” in ji Jehobah , “ kamili ne , mutum mai - adalci , mai tsoron Allah , yana ƙin mugunta . ” 
 ( Ayuba 1 : 1 , 8 ) Duk da amincin Ayuba , bala’i ya lalata rayuwarsa mai daɗi . 
 Duk abin da ya tara suka halaka , kuma an gwada halinsa mai kyau da azaba , baƙin ciki , da takaici . 
 Me ya sa abin taimako ne mu tattauna jarabar Ayuba ? 
 Hakika , ba Ayuba ba ne kaɗai bawan Allah da ya taɓa fuskantar irin wannan bala’in . 
 Yawancin Kiristoci a yau sun taɓa shaida irin waɗannan bala’in . 
 Domin wannan dalilin , akwai tambayoyi biyu da suka cancanci a tattauna : Ta yaya ne tuna jarabtar Ayuba za ta iya taimaka mana sa’ad da muke fuskantar bala’i ? 
 Kuma ta yaya ne za ta iya koyar da mu mu ji tausayin waɗanda suke wahala ? 
 Batun Nuna Aminci da Kuma Gwajin Bangaskiya 
 In ji Shaiɗan , me ya sa Ayuba ke bauta wa Allah ? 
 Batun Ayuba ya bambanta . 
 Ba da sanin Ayuba ba , Iblis ya ƙalubalanci dalilin da ya sa Ayuba ke bauta wa Allah . 
 Sa’ad da ake wani taro a sama , Jehobah ya jawo hankali ga halayen Ayuba masu kyau , Shaiɗan ya ce : “ Ba ka kewaye shi da shinge ba , da shi da gidansa , da dukan abin da ya ke da shi , a kowane sassa ? ” 
 Da haka , Shaiɗan ya yi da’awar cewa sonkai ne ya sa Ayuba , da kuma dukan bayin Allah suke bauta wa Allah . 
 Shaiɗan ya ce wa Jehobah : “ Miƙa hannunka kaɗai yanzu , ka taɓa dukan abin da yake da shi , za ya la’anta ka a fuskarka ! ” — Ayuba 1 : 8 - 11 . 
 Wane batu mai muhimmanci ne Shaiɗan ya tayar ? 
 Wannan batun yana da muhimmanci . 
 Shaiɗan ya ƙalubalanci yadda Jehobah yake amfani da ikon mallakarsa . 
 Shin zai yiwu Allah ya yi mulkin sararin samaniya cikin ƙauna ? 
 Ko kuwa , kamar yadda Shaiɗan ya ce ne , sonkai ne dai zai yi nasara a ƙarshe ? 
 Jehobah ya ƙyale Iblis ya gwada Ayuba , domin yana da tabbaci a amincin bawansa . 
 Da haka , Shaiɗan ya sa bala’i ya faɗa wa Ayuba a kai a kai . 
 Sa’ad da Shaiɗan ya faɗi a hare - harensa na farko , ya jefi Ayuba da muguwar cuta . 
 Iblis ya yi hasashen cewa “ fata a bakin fata , hakika dukan abin da mutum ya ke da shi , ya bayar a bakin ransa . ” — Ayuba 2 : 4 . 
 A waɗanne hanyoyi ne bayin Allah a yau suke fuskantar jarabobi da suka yi kama da na Ayuba ? 
 Ko da yake yawancin Kiristoci a yau ba sa shan wahaloli masu yawa kamar Ayuba , wahaloli iri - iri suna faɗa musu . 
 Yawanci suna fuskantar tsanantawa ko kuwa matsaloli daga iyali . 
 Talauci ko kuwa rashin lafiya yana iya jawo bala’i . 
 Wasu sun saɗaukar da rayuwansu domin imaninsu . 
 Hakika , kada mu yi tunanin cewa Shaiɗan ne yake jawo kowace matsalar da muke fuskanta . 
 Wataƙila mu ne muka jawo wa kanmu wasu matsalolin domin kurakuranmu ko wani yanayin da muka gada . 
 ( Galatiyawa 6 : 7 ) Tsufa da tsarar bala’i suna shafar dukanmu . 
 Littafi Mai Tsarki ya bayyana dalla - dalla cewa a yanzu , Jehobah ba ya kāre bayinsa daga waɗannan masifun ta hanyar mu’ujiza . — Mai - Wa’azi 9 : 11 . 
 Ta yaya ne Shaiɗan zai so ya yi amfani da matsalolin da muke fuskanta ? 
 Duk da haka , Shaiɗan yana iya yin amfani da wahalolin da muke fuskanta ya yi wa imaninmu zagon ƙasa . 
 Manzo Bulus ya ce ya fuskanci ‘ masuki cikin jikinsa , manzon Shaiɗan ’ wanda ya yi ta ‘ marinsa . ’ 
 ( 2 Korinthiyawa 12 : 7 ) Wataƙila wannan matsala ce ta jiki , kamar ciwon ido , ko kuwa wani abu dabam , Bulus ya fahimci cewa Shaiɗan zai iya yin amfani da matsala da kuma takaicin da yake fuskanta ya sa ya daina farin cikin da kuma aminci . 
 ( Misalai 24 : 10 ) A yau , Shaiɗan yana iya yin amfani da waɗanda suke cikin iyali , abokan makaranta , ko gwamnatin kama karya su tsananta wa bayin Allah a wasu hanyoyi . 
 Me ya sa bai kamata wahala ko tsanantawa ya zama abin mamaki ba a gare mu ? 
 Ta yaya za mu iya fuskantar waɗannan matsalolin kuma mu yi nasara ? 
 Ta wajen ɗaukansu a matsayin cewa muna tsayin daka a ƙaunar da muke yi wa Jehobah da kuma biyayyarmu ga ikon mallakarsa . 
 ( Yaƙub 1 : 2 - 4 ) Ko da menene sanadin baƙin cikinmu , fahimtar muhimmancin amincinmu ga yin nufin Allah zai taimaka mana mu yi tsayin daka a ruhaniya . 
 Manzo Bitrus ya rubuta wa Kiristoci : “ Ƙaunatattu , kada ku ga abin mamaki ne tsanani mai - zafin nan da ke wurinku , wanda ke auko muku domin ya auna ku , sai ka ce wani baƙon al’amari ya same ku . ” 
 ( 1 Bitrus 4 : 12 ) Kuma Bulus ya ce : “ Dukan waɗanda su ke so su yi rai mai - ibada cikin Kristi Yesu za su sha tsanani . ” 
 ( 2 Timothawus 3 : 12 ) Shaiɗan zai ƙalubalanci amincin Shaidun Jehobah , kamar yadda ya yi wa Ayuba . 
 Hakika , Littafi Mai Tsarki ya nuna cewa Shaiɗan yana ƙara kai hari a kan mutanen Allah a wannan zamani na ƙarshe . — Ru’ya ta Yohanna 12 : 9 , 17 . 
 Rashin Fahimi da Kuma Mummunar Shawara 
 Wane abu mai ban tausayi ne Ayuba ya fuskanta ? 
 Ayuba ya fuskanci wani abu mai ban tausayi , wanda ba ma fatar mu shaida . 
 Bai san dalilin da ya sa matsaloli suka faɗa masa ba . 
 Ayuba cikin kuskure ya kammala cewa “ Ubangiji ya bayas , Ubangiji ya karɓa . ” 
 ( Ayuba 1 : 21 ) Wataƙila , Shaiɗan ne yake son ya cusa wa Ayuba ra’ayin cewa Allah ne ya jawo masa waɗannan matsaloli . 
 Ka bayyana yadda Ayuba ya ji game da bala’in da ya faɗa masa . 
 Ayuba ya yi sanyin gwiwa sosai , ko da yake ya ƙi ya la’anta Allah kamar yadda matarsa ta umurce shi . 
 ( Ayuba 2 : 9 , 10 ) Ya ce , ‘ mugaye sun fi ni jin daɗi . ’ 
 ( Ayuba 21 : 7 - 9 ) Ya yi mamaki , ‘ me ya sa Allah yake azabtar da ni ? ’ 
 Akwai wasu lokatai da ya yi fatan ya mutu . 
 Ya ce : “ Da fa za ka yarda ka ɓoye ni cikin Lahira , ka ɓoye ni har lokacinda fushinka ya wuce ! ” — Ayuba 14 : 13 . 
 12 , 13 . 
 Ta yaya ne furcin da abokan Ayuba su uku suka yi ya shafe shi ? 
 Ayuba yana da abokai guda uku da suka ziyarce shi don “ su yi masa kuka , su ta’azantadda shi . ” 
 ( Ayuba 2 : 11 ) Maimakon haka , sun zama “ masu - ta’aziya na ban takaici . ” 
 ( Ayuba 16 : 2 ) Ya kamata Ayuba ya amfana daga abokansa waɗanda ya kamata su rage masa nauyin wahalolinsa , amma waɗannan abokan sun daɗa riƙitar da Ayuba kuma sun ƙara masa takaici . — Ayuba 19 : 2 ; 26 : 2 . 
 Wataƙila Ayuba ya tambayi kansa : ‘ Me ya sa waɗannan abubuwan suka same ni ? 
 Me na yi da na cancanci waɗannan bala’in ? ’ 
 Abokansa sun ba da amsoshin da ba gaskiya ba ne . 
 Sun yi hasashen cewa Ayuba ne ya jawo wa kansa wahala domin ya yi mugun zunubi . 
 “ Marar - laifi ya taɓa lalacewa ? ” 
 in ji Eliphaz . 
 “ Bisa ga ganina dai masu - kabtun mugunta , da masu - shibka ƙeta , su kan girbe abin da sun aika . ” — Ayuba 4 : 7 , 8 . 
 Me ya sa bai kamata a ce mutum na wahala ne don dabi’a marar kyau ? 
 Babu shakka , matsaloli na iya tasowa idan muka shuka abubuwa na jiki maimakon na ruhu . 
 ( Galatiyawa 6 : 7 , 8 ) Duk da haka , a wannan zamanin , matsala na iya tasowa ko da wane irin hali ne muke da shi . 
 Bugu da ƙari , ba za a iya cewa marasa laifi ba sa fuskantar bala’i ba . 
 Yesu Kristi , “ marar - ƙazamta , [ wanda ] raɓaɓɓe ne da masu - zunubi , ” ya mutu a kan gungumen azaba , kuma manzo Yakubu ya mutu domin imaninsa . 
 ( Ibraniyawa 7 : 26 ; Ayukan Manzanni 12 : 1 , 2 ) Tunani marar kyau na Eliphaz da abokansa biyu ya motsa Ayuba ya kāre sunansa mai kyau ya kuma dage a kan rashin laifinsa . 
 Duk da haka , zargin da suka yi cewa Ayuba ya cancanci wahalar da yake sha , wataƙila shi ne ya canja ra’ayinsa game da adalcin Allah . — Ayuba 34 : 5 ; 35 : 2 . 
 Neman Taimako Sa’ad da Muke Fuskantar Tsanani 
 Wane irin tunani ne zai taimaka mana sa’ad da muke fuskantar wahala ? 
 Akwai darassin da za mu koya daga wannan ? 
 Muna iya ganin cewa masifu , rashin lafiya , ko tsanantawa abubuwa ne da ba su dace ba . 
 Wasu mutane ba sa fuskantar yawancin irin waɗannan matsalolin . 
 ( Zabura 73 : 3 - 12 ) A wasu lokatai , muna bukatar mu yi wa kanmu waɗannan muhimman tambayoyi : ‘ Ƙaunar da na ke yi wa Allah za ta motsa ni in bauta masa ko da menene zai faru ? 
 Ina son in ba Jehobah damar “ mayarda magana ga wanda ya zarge [ shi ] ? ” 
 ’ ( Misalai 27 : 11 ; Matta 22 : 37 ) Kada mu ƙyale maganganun banza da wasu suke yi ya sa mu yi shakkar Ubanmu na samaniya . 
 Wata Kirista mai aminci wadda ta fuskanci mugun rashin lafiya na shekaru da yawa ta ce : “ Na sani cewa duk abin da Jehobah ya ƙyale , zan iya jimre shi . 
 Na sani zai ba ni ƙarfin da nike bukata . 
 Kuma ya sha yin haka . ” 
 Ta yaya ne Kalmar Allah ta taimaka wa waɗanda suke fuskantar matsaloli ? 
 Game da dabarun Shaiɗan kuwa , muna da fahimin da Ayuba ba shi da ita . 
 “ Ba mu cikin rashin sanin makiɗansa , ” ko mugun dabarunsa . 
 ( 2 Korinthiyawa 2 : 11 ) Bugu da ƙari , muna da isashen hikima wanda zai taimaka mana . 
 A cikin Littafi Mai Tsarki , akwai labarun maza da mata masu aminci waɗanda suka jimre wa ire - iren wahaloli . 
 Manzo Bulus wanda ya sha wahala fiye da yawancin Kiristoci ya rubuta : “ Iyakar abin da aka rubuta a dā aka rubuta su domin koyarwarmu , domin ta wurin haƙuri da ta’aziyar litattafai mu zama da bege . ” 
 ( Romawa 15 : 4 ) Wani Mashaidi da ke ƙasar Turai wanda aka jefa a kurkuku a lokacin yaƙin duniya na biyu domin imaninsa , ya yi musanyar abincinsa na kwana uku da Littafi Mai Tsarki . 
 Ya ce , “ Wannan musanyar ta kasance mai amfani ! 
 Duk da yunwar da nike ji , na sami abinci na ruhaniya da ya kiyaye ni da kuma wasu a waɗannan lokatai na wahala . 
 Na ajiye wannan Littafi Mai Tsarki har yau . ” 
 Waɗanne tanadi ne daga Allah zai iya taimaka mana mu jimre ? 
 Ban da ta’aziyyar da muke samu daga Nassosi , muna da littattafai na Littafi Mai Tsarki masu yawa da suke yi mana ja - gora don jimre wa matsalolinmu . 
 Idan ka duba littafin nan Watch Tower Publications Index , babu shakka , za ka ga labarin ɗan’uwa Kirista wanda ya taɓa fuskantar irin matsalar da kake fuskanta . 
 ( 1 Bitrus 5 : 9 ) Za ka iya samun taimako idan ka tattauna yanayinka da dattawa masu juyayi ko wasu ƙwararrun Kiristoci . 
 Fiye da komi , ta hanyar addu’a , kana iya samun taimako daga Jehobah da kuma ruhunsa mai tsarki . 
 Ta yaya ne Bulus ya tsayayya wa ‘ marin ’ Shaiɗan ? 
 Ta wajen dogara ga ikon Allah . 
 ( 2 Korinthiyawa 12 : 9 , 10 ) Ya rubuta : “ Na iya yin abu duka a cikin wannan da ya ke ƙarfafata . ” — Filibbiyawa 4 : 13 . 
 Ta yaya ne ’ yan’uwa Kiristoci suke ba da ƙarfafa ? 
 Saboda haka , za ka iya samun taimako , kuma kada ka yi jinkirin nemansa . 
 “ Idan ka yi suwu cikin ranar ƙunci , ƙarfinka kaɗanna ne , ” in ji misalai . 
 ( Misalai 24 : 10 ) Kamar yadda gāra za ta iya sa gidan da aka yi da katako ya rushe , hakazalika , sanyin gwiwa zai iya yi wa amincinmu na Kirista zagon ƙasa . 
 Don mu kawar da wannan haɗarin , Jehobah ya yi mana tanadin taimako ta hanyar ’ yan’uwanmu bayin Allah . 
 Wani mala’ika ya bayyana ga Yesu kuma ya ƙarfafa shi a daren da aka kama shi . 
 ( Luka 22 : 43 ) A kan hanyarsa ta zuwa Roma a matsayinsa na fursuna , Bulus “ ya yi ma Allah godiya , ransa ya ƙarfafa , ” sa’ad da ya haɗu da ’ yan’uwa a Kasuwar Abiyus da Rumfa Uku . 
 ( Ayukan Manzanni 28 : 15 ) Wata Mashaidiya ’ yar Jamus ta tuna irin taimakon da ta samu sa’ad da ta isa sansanin fursuna da ke Ravensbrück a matsayinta na matashiya da ke shakka . 
 Ta ce , “ Wata ’ yar’uwa Kirista ta gan ni kuma ta yi mini maraba . ” 
 “ Wata ’ yar’uwa kuma ta kula da ni sosai , kuma ta zama kamar uwata ta ruhaniya . ” 
 “ Ka Yi Aminci ” 
 Menene ya taimaka wa Ayuba ya tsayayya wa ƙoƙarce - ƙoƙarcen Shaiɗan ? 
 Jehobah ya kwatanta Ayuba a matsayin mutum “ mai - adilci . ” 
 ( Ayuba 2 : 3 ) Duk da cewa ya yi sanyin gwiwa kuma bai fahimci dalilin da ya sa yake wahala ba , Ayuba bai taɓa jijjiga a kan batun aminci ba . 
 Ayuba ya ƙi ya musanta duka abubuwan da ya yi rayuwa a kansu . 
 Ya ce : “ Har in mutu ba ni rabuwa da gaskiyata . ” — Ayuba 27 : 5 . 
 Me ya sa jimiri na da muhimmanci ? 
 Irin wannan ƙudurin zai taimaka mana mu kasance da aminci a ƙarƙashin kowane irin yanayi , wato sa’ad da muke fuskantar gwaji , hamayya , ko wahala . 
 Yesu ya gaya wa ikilisiyar da ke Samiruna : “ Kada ka ji tsoron wahala da za ka sha : ga shi , Shaiɗan yana shiri ya jefa waɗansu daga cikinku a kurkuku , domin a gwada ku ; [ wahala , baƙin ciki , ko zalunci ] kwana goma kuwa za ku sha ƙunci . 
 Ka yi aminci har mutuwa , ni ma in ba ka rawanin rai . ” — Ru’ya ta Yohanna 2 : 10 . 
 21 , 22 . 
 Wane sani ne zai iya ƙarfafa mu sa’ad da muka fuskanci ƙunci ? 
 A wannan zamanin wanda Shaiɗan ne ke sarauta , za a gwada jimirinmu da amincinmu . 
 Duk da haka , Yesu ya ba mu tabbacin cewa yayin da muke duba gaba , ba mu da wani dalili na jin tsoro . 
 Abu mafi muhimmanci shi ne mu kasance da aminci . 
 “ Ƙuncinmu . . . na lokaci kaɗan , ” ne in ji manzo Bulus , amma “ daraja ” ko kuwa sakamakon da Jehobah ya yi mana alkawarinsa , “ madawwami gaba gaba ƙwarai ” ne . 
 ( 2 Korinthiyawa 4 : 17 , 18 ) Ƙuncin da Ayuba ya fuskanta na ɗan lokaci ne idan aka haɗa da shekarun da ya mora kafin da kuma bayan gwajinsa . — Ayuba 42 : 16 . 
 Duk da haka , wataƙila akwai wasu lokatai a rayuwarmu da za mu ga kamar gwajin ba su da iyaka , kuma kamar ba za mu iya jimre wa wahalar da muke sha ba . 
 A talifi na gaba , za mu tattauna yadda labarin Ayuba zai iya koya mana ƙarin darussa game da jimiri . 
 Za mu kuma duba hanyoyin da za mu iya taimaka wa waɗanda suke fuskantar wahala . 
 Yaya Za Ka Amsa ? 
 • Wane batu mai muhimmanci ne Shaiɗan ya tayar game da amincin Ayuba ? 
 • Me ya sa bai kamata wahala ya kasance abin mamaki ba ? 
 • Ta yaya ne Jehobah yake taimaka mana mu jimre ? 
 [ Hotuna a shafi na 11 ] 
 Yin bincike , tattaunawa da ƙwararrun Kiristoci , da kuma faɗin abin da ke cikin zuciyarmu a addu’a za su iya taimaka mana mu jimre 
 Ka Nuna Ƙauna Da Daraja Ta Wurin Ƙame Bakinka 
 “ Kowane ɗayanku ya ƙaunaci mata tasa kamar kansa , ita matar kuwa ta ladabta wa mijinta . ” — AFISAWA 5 : 33 . 
 1 , 2 . 
 Wace tambaya ce mai muhimmanci ya kamata ma’aurata su yi wa kansu kuma me ya sa ? 
 IDAN aka ba ka kyauta mai ɗauke da wannan rubutun : “ Ka riƙe a hankali . ” 
 Yaya za ka riƙe wannan kyauta ? 
 Hakika za ka riƙe ta da hankali don kada ta lalace . 
 Kyautan aure kuma fa ? 
 Gwauruwa Naomi ’ yar Isra’ila ta ce wa Orpah da Ruth : “ Ubangiji shi yarda maku ku sami hutawa , kowace ɗayanku a cikin gidan mijinta . ” 
 ( Ruth 1 : 3 - 9 ) Game da macen kirki Littafi Mai Tsarki ya ce : “ Gida da dukiya gādo ne daga wurin ubanni : amma mata mai - hankali daga wurin Ubangiji ce . ” 
 ( Misalai 19 : 14 ) Idan kana da aure , ya kamata ka ɗauki matarka tamkar kyauta ce daga wurin Allah . 
 Yaya ka ke riƙe kyautar da Allah ya ba ka ? 
 Wane gargaɗi ne Bulus ya bayar da ya kamata mata da miji su yi amfani da shi ? 
 Sa’ad da manzo Bulus ya rubuta wa Kiristoci na ƙarni na farko , ya ce musu : “ Kowane ɗayanku ya ƙaunaci mata tasa kamar kansa , ita matar kuwa ta ladabta wa mijinta . ” 
 ( Afisawa 5 : 33 ) Ka yi la’akari da yadda mata da miji za su yi amfani da wannan gargaɗi ta wurin kame bakinsu . 
 Ka Mai da Hankali da “ Mugunta ” 
 Ta yaya ne magana za ta iya zama mai kyau ko marar kyau ? 
 Yakubu marubucin Littafi Mai Tsarki ya ce harshe abu ne mai “ mugunta ” kuma ‘ cike yake da guba mai matarwa . ’ 
 ( Yaƙub 3 : 8 ) Yakubu ya fahimci wannan gaskiya cewa : Harshe mai mugunta yana ɓarna . 
 Babu shakka , ya fahimci yadda Littafin Misalai ya kwatanta magana da garaje da “ sussukan takobi . ” 
 Akasarin haka , misalai ya ce : “ Harshen mai - hikima lafiya ne . ” 
 ( Misalai 12 : 18 ) Hakika , kalamai suna da ƙarfi . 
 Za su iya ɓata wa mutum rai ko kuma su ƙarfafa shi . 
 Wane amfani ne kalamanka suke da shi ga matarka ? 
 Idan ka yi wa matarka ko ki ka yi wa mijinki wannan tambayar , yaya kowannenku zai amsa ? 
 5 , 6 . 
 Me ya sa zai yi wa wasu wuya su kame bakinsu ? 
 Idan magana ta ɓacin rai ta shiga tsakaninku , za ku iya sake yanayin ya zama da alheri . 
 Hakika , zai yiwu idan kun ba da ƙwazo . 
 Me ya sa ? 
 Domin mu ajizai ne . 
 Ajizanci da muka gāda yana shafan tunaninmu da kuma yadda muke yi wa juna magana . 
 Yaƙub ya ce : “ Idan wani ba ya yi tuntuɓe ga wajen magana ba , wannan cikakken mutum ne , mai - ikon sarrafa dukan jiki kuma . ” — Yaƙub 3 : 2 . 
 Ban da ajizancin mutane , irin iyalin da mutum ya yi girma a ciki yana shafan yadda yake magana . 
 Wasu mutane sun yi girma a iyalai “ masu - baƙar zuciya , . . . marasa - kamewa , masu - zafin hali . ” 
 ( 2 Timothawus 3 : 1 - 3 ) Sau da yawa , yaran da suka yi girma a cikin irin waɗannan iyalai suna nuna wannan hali idan sun manyanta . 
 Hakika , ajizanci ko kuma yadda aka yi renon mutum ba hujja ba ne na yin baƙar magana . 
 Idan muka fahimci haka , za su taimake mu mu fahimci abin da ya sa zai yi wa wasu wuya su kame bakinsu . 
 ‘ Ku Tuɓe Mugun Zance ’ 
 Menene Bitrus yake nufi sa’ad da ya aririci Kiristoci su “ tuɓe . . . dukan mugun zance ” ? 
 Ko menene dalilin , yin muguwar magana tsakanin ma’aurata zai nuna cewa ba sa ƙauna da kuma daraja junansu . 
 Don haka ne Bitrus ya aririce Kiristoci su “ Tuɓe . . . dukan mugun zance . ” 
 ( 1 Bitrus 2 : 1 ) Kalmar Helenancin da aka fassara ta “ mugun zance ” tana nufin “ baƙar magana . ” 
 Wadda ke nufin ‘ yi wa mutane baƙar magana . ’ 
 Hakika , wannan ya kwatanta abin da muguwar magana take nufi . 
 8 , 9 . 
 Menene zai faru idan mutum bai kame bakinsa ba , kuma me ya sa ya kamata ma’aurata su kauce wa yin haka ? 
 Mai yiwuwa baƙar maganar ba za ta kasance gaskiya ba , amma ka yi la’akari da abin da zai faru idan miji ko mata ta ko ya yi wa ɗaya baƙar magana . 
 Sa’ad da ya ce wa matarsa wawa , mai ƙin wuya , ko kuma ta ce masa mai son kai , irin waɗannan kalaman suna nuna wulakanci tsakanin ma’aurata ! 
 Hakika wannan zalunci ne . 
 Idan kana ambata kurakuran matarka fa ? 
 Ba zai yi daidai ba ka ce “ Kin ko ka cika makara ” ko kuma “ Ba ki ko ba ka taɓa saurara na ba . ” 
 Irin wannan furcin zai kawo ɓacin rai , wanda zai iya kai wa ga hargitsi . — Yaƙub 3 : 5 . 
 Maganar da aka haɗa ta da baƙar magana za ta jawo damuwa , har ta kai ga matsala a cikin aure . 
 Misalai 25 : 24 ta ce : “ Gwamma a zauna cikin saƙo a kan bene , da a zauna cikin gida mai - yalwa tare da mace mai - tankiya . ” 
 Hakika , haka yake da miji mai - tankiya . 
 A kwana a tashi , idan ma’aurata suka ci gaba da yin baƙar magana ga juna hakan za ta rushe dangantakarsu kuma za ta sa matar ko mijin ya ji ko ta ji ba a ƙaunarta ko kuma ma ba ta cancanci ƙauna ba . 
 Babu shakka , yana da muhimmanci mu kame bakinmu . 
 Amma ta yaya za mu yi haka ? 
 ‘ Ka Kame Harshenka ’ 
 Me ya sa zai yi kyau mu kame harshenmu ? 
 Yaƙub ya ce : “ Amma harshe , babu mutum wanda ya ke da iko ya hore shi . ” 
 Duk da haka , kamar yadda mai hawan doki yake amfani da linzami ya sarrafa yadda dabbar take tafiya , ya kamata mu yi ƙoƙari mu kame harshenmu . 
 “ Idan kowane mutum yana aza kansa mai - addini ne , shi kuwa ba ya kame harshensa ba amma yana yaudara zuciyatasa , addinin wannan banza ne . ” 
 ( Yaƙub 1 : 26 ; 3 : 2 , 3 ) Waɗannan kalamai suna nuna cewa yadda ka ke amfani da harshenka , batu ne mai tsanani . 
 Saboda wannan zai shafi dangantakarka da abokiyar aurenka , kuma musamman ma dangantakarka da Jehobah . — 1 Bitrus 3 : 7 . 
 Ta yaya ne mutum zai iya hana matsala ta kai ga hargitsi ? 
 Idan ka kula da yadda ka ke yi wa matarka magana zai nuna kai mutum ne mai hikima . 
 Idan matsala ta taso , ka yi ƙoƙari ka sasanta . 
 Yi la’akari da abin da Farawa 27 : 46 – 28 : 4 suka ce game da abin da ya faru a rayuwan Ishaƙu da matarsa Rifkatu . 
 “ Rifkatu ta ce ma Ishaƙu , na gaji da raina saboda ’ yan mata na Heth : idan fa Yaƙubu ya yi aure cikin ’ yan mata na Heth , irin waɗannan , ’ yan mata na wannan ƙasa , me raina ya daɗa mini ? ” 
 Babu alamar da ya nuna cewa Ishaku ya amsa mata da tsawa . 
 Maimakon haka , Ishaku ya aiki ɗansu Yakubu ya je ya nemi mace mai tsoron Allah wadda za ta sa Rifkatu farin ciki . 
 Idan saɓani ta taso tsakanin mata da miji , kada ka ce ke ce ki ka fara ko kai ne ka fara , saboda idan ka ce haka zai kawo saɓani da zai kai ga hargitsi . 
 Misali , maimakon ki ce , “ ba ka taɓa zama da ni ba ! ” 
 zai fi kyau idan ki ka ce , “ zan yi farin ciki idan muka ƙara ba wa junanmu lokaci mu zauna tare . ” 
 Ku mai da hankali ga matsalar maimakon mutumin da ya yi maganar . 
 Ku guji neman mai gaskiya da marar gaskiya . 
 Romawa 14 : 19 ta ce : “ Mu bi waɗannan abu fa da ke nufa wajen salama , da abubuwa waɗanda za mu gina junanmu da su . ” 
 Ka Kawar da ‘ Ɗacin Zuciya , Hasala , da Fushi ’ 
 Idan muna son mu kame harshenmu , a kan me ya kamata mu yi addu’a , kuma me ya sa ? 
 Hakika , kame harshe ba shi ne zai hana mu faɗin abin da muke so ba . 
 Saboda , abin da ke fita daga bakinmu abu ne da muka yi tunani kafin mu faɗe sa . 
 Yesu ya ce : “ Mutum nagari daga cikin ajiya mai - kyau ta zuciyatasa ya kan fito da abin da ke mai - kyau ; mugu kuwa daga cikin mugunyar ajiyatasa ya kan fito da abin da ke mugu : gama daga cikin yalwar zuciya bakinsa yake zance . ” 
 ( Luka 6 : 45 ) Saboda haka , idan kana so ka kame harshenka , sai ka yi addu’a kamar yadda Dauda ya yi : “ Daga cikina ka halitta zuciya mai - tsabta , ya Allah ; ka sabonta daidaitacen ruhu daga cikina . ” — Zabura 51 : 10 . 
 Ta yaya ne ɗacin zuciya , da hasala , da fushi za su kai ga yin baƙar magana ? 
 Bulus ya aririci Afisawa su kawar da baƙar magana da kuma abin da zai sa mutum ya ambaci waɗannan kalaman . 
 Ya rubuta : “ Bari dukan ɗacin zuciya , da hasala , da fushi , da hargowa , da zage - zage , su kawu daga gareku , tare da dukan ƙeta . ” 
 ( Afisawa 4 : 31 ) Ka lura cewa kafin ya ambaci “ hargowa , da zage - zage , ” Bulus ya ambaci “ ɗacin zuciya , da hasala , da fushi . ” 
 Hakika , fushi ne ke jawo baƙar magana . 
 Ka tambayi kanka : ‘ Ina riƙe ɓacin zuciya da kuma fushi a cikin zuciyata ? 
 Ina da ‘ saurin fushi ’ ? ’ 
 ( Misalai 29 : 22 ) Idan haka yake a gare ka , ka roƙi Allah ya taimake ka ka kawar da wannan hali kuma ka kame kanka don ka kauce wa yin saurin fushi . 
 Zabura 4 : 4 ta ce : “ Ku ji tsoro , kada kuwa ku yi zunubi : ku yi shawara da zuciyarku a bisa shimfiɗarku , ku yi shuru . ” 
 Idan an ɓata maka rai kuma ka ga ba za ka iya kame harshenka ba , ka bi gargaɗin da ke cikin Zabura 17 : 14 : “ Daina muhawwara , tun ba ta zama faɗa ba . ” 
 Ba tare da ɓata lokaci ba , ka kauce a wurin har sai zuciya ta huce . 
 Ta yaya ne nukura take shafan aure ? 
 Ba shi da sauƙi mutum ya kauce wa fushi da hasala , musamman idan sun soma da abin da Bulus ya ƙira “ ɗacin zuciya . ” 
 Kalmar Helenanci da Bulus ya yi amfani da ita tana nufin “ fushin da ke sa mutum ya ƙi sasantawa ” kuma ‘ ƙeta ce da ba ta mance kuskuren da aka yi ba . 
 A wani lokaci nukura takan sa mahani tsakanin mata da miji , wanda zai ci gaba har na tsawon lokaci . 
 Wannan kuwa zai kawo ƙiyayya idan ba a sasanta matsalar ba . 
 Amma fusata domin abin da ya riga ya wuce banza ne . 
 Saboda ba za a iya sake abin da ya faru ba . 
 Shi ya sa idan har ka gafarta wa wanda ya yi maka laifi , zai fi kyau ka mance da kome . 
 Saboda ƙauna “ ba ta yin nukura . ” — 1 Korinthiyawa 13 : 4 , 5 . 
 Menene zai taimakawa waɗanda suka saba yin baƙar magana su sake yadda suke magana ? 
 Idan ka girma a cikin iyalin da aka saba yin baƙar magana fa ? 
 Za ka iya sake hali . 
 Akwai wasu halaye a rayuwarka da ka riga ka ƙuduri aniyar ba za ka taɓa komawa gare su ba . 
 A waɗanne wurare ne za ka kafa iyaka ga maganar da ke fita daga bakinka ? 
 Za ka iya daina magana kafin maganarka ta zama baƙar magana ? 
 Za ka so ka yi amfani da abin da Afisawa 4 : 29 ta ce : “ Kada kowanne ruɓaɓɓen zance shi fita daga cikin bakinku . ” 
 Kana bukatar ka ‘ tuɓe tsohon mutum tare da ayyukansa , ka yafa kuma sabon mutum , wanda a ke sabonta shi zuwa ilimi bisa ga surar mahaliccinsa . ’ — Kolossiyawa 3 : 9 , 10 . 
 “ Shawara ” Tana da Muhimmanci 
 Me ya sa rashin yin magana yakan sa abokan aure su yi sanyin gwiwa ? 
 Idan mata da miji suka daina yin magana da juna saboda sun yi fushi , wannan zai lalata dangantakarsu ne maimakon ya shirya su . 
 Wannan ba zai yi wa ɗaya daga cikinsu horo ba , maimakon haka zai iya sa sanyin gwiwa . 
 Kuma rashin magana da juna zai ƙara lalata abubuwa ne maimakon ya yi gyara . 
 Kamar yadda wata mata ta ce , “ da zarar mun fara magana kuma , ba za mu yi magana a kan matsalar ba . ” 
 Me ya kamata Kiristoci da suke fuskantar matsala a cikin aurensu su yi ? 
 Idan matsala a cikin aure ta ci gaba , ba shi da sauƙi . 
 Misalai 15 : 22 ta ce : “ Wurinda babu shawara , nufe nufe su kan warware : Amma cikin taron masu - shawara su kan tabbata . ” 
 Ya kamata ku zauna tare ku tattauna matsalar . 
 Saboda haka , ku saurari abokan aurenku da zuciya ɗaya . 
 Idan zai yiwu , ku yi magana da dattawa na cikin ikilisiyar Kirista . 
 Suna da ilimi na Nassosi kuma sun saba da yin amfani da ƙa’idodi daga Littafi Mai Tsarki . 
 Waɗannan mutane za su “ zama kamar maɓoya daga iska , makāri kuma daga hadarin ruwa . ” — Ishaya 32 : 2 . 
 Za Ka Iya Cin Nasara 
 Wace ɗawainiya ce aka kwatanta a Romawa 7 : 18 - 23 ? 
 Kame harshenmu sai da ɗawainiya . 
 Haka nan ayyukanmu . 
 Manzo Bulus ya kwatanta ƙalubalan da ya fuskanta sa’ad da ya ce : “ Na sani a cikina , watau , cikin jikina , ba wani abin kirki ke zaune ba : gama nufi yana gareni , amma aika nagarta ba shi gareni ba . 
 Gama nagarta da ni ke so in yi , ba na aikawa ba : amma mugunta da ba na so ba , ita ni ke aikawa . 
 Amma idan abin da ba ni so , shi ni ke aikawa , ba ni ne mai - aikawa ba , amma zunubi da ke zaune . ” 
 Saboda muna ‘ ƙarƙashin shari’ar zunubin nan da ke cikin gaɓaɓuwanmu , ’ shi ya sa muke amfani da harshenmu da kuma wasu gaɓaɓuwan jikinmu a hanyar da ba ta dace ba . 
 ( Romawa 7 : 18 - 23 ) Duk da haka , da taimakon Allah za mu kawar da wannan matsalar . 
 19 , 20 . 
 Ta yaya ne mata da miji za su yi koyi da Yesu a wajen kame harshensu ? 
 Bai kamata ana yin baƙar magana a dangantaka ta ƙauna da daraja ba . 
 Ka yi tunanin gurbin da Yesu Kristi ya kafa . 
 Sa’ad da Yesu ya ke tare da almajiransa , bai taɓa yi musu baƙar magana ba . 
 A daren ƙarshe na rayuwarsa a duniya , sa’ad da manzaninsa suke musu tsakaninsu a kan ko wanene babbansu , Ɗan Allah bai yi musu magana da ɓacin rai ba . 
 ( Luka 22 : 24 - 27 ) Littafi Mai Tsarki ya yi wa “ mazaje ” gargaɗi “ ku ƙaunaci matanku , kamar yadda Kristi kuma ya ƙaunaci ikilisiya , ya bada kansa dominta . ” — Afisawa 5 : 25 . 
 Me ya kamata mace ta yi ? 
 Ya kamata ta “ ladabta wa mijinta . ” 
 ( Afisawa 5 : 33 , Littafi Mai Tsarki ) Mace da take daraja mijinta ba za ta so ta yi masa baƙar magana ba . 
 Bulus ya ce : “ Ina so ku sani , kan kowane namiji Kristi ne ; kan mace kuma namiji ne ; kan Kristi kuma Allah ne . ” 
 ( 1 Korinthiyawa 11 : 3 ) Ya kamata mata su yi biyayya ga mazansu kamar yadda Yesu yake yi wa Allah . 
 ( Kolossiyawa 3 : 18 ) Ko da yake babu wani mutum ajizi da zai iya yin koyi da Yesu daidai , amma idan mata da maza suka yi ƙoƙari su “ bi sawunsa ” zai taimake su su daina yin amfani da harshensu a hanyar da bai dace ba . — 1 Bitrus 2 : 21 . 
 Menene Ka Koya ? 
 • Ta yaya ne harshe marar kamuwa za ta iya rushe aure ? 
 • Me ya sa harshe na da wuyan kamewa ? 
 • Menene yake taimakonmu mu kame harshenmu ? 
 • Me ya kamata ku yi idan kuna fuskantar matsala a cikin aure ? 
 [ Hoto a shafi na 10 ] 
 Dattawa suna ba da taimako daga cikin Littafi Mai Tsarki 
 Kana Daraja Abubuwa Masu Tsarki Kamar Jehobah ? 
 “ Kuna lura a hankali . . . kada wani mai - fasikanci ya kasance , ko kuwa wani marar - ibada . ” — IBRANIYAWA 12 : 15 , 16 . 
 Wane irin hali ne bayin Jehobah ba sa nunawa ? 
 DUNIYA galibi ba ta damu da abubuwa masu tsarki ba . 
 Edgar Morin wani ɗan faransa mai ilimin halayen zaman jama’a ya ce : “ Duka tushen ɗabi’u , wato , Allah , yanayi , ƙasa , tarihi , da kuma tunani , ba su da muhimmanci kuma . . . . 
 Saboda mutane suna zaɓan irin ɗabi’ar da suke so su bi . ” 
 Wannan daidai yake da “ ruhun duniya , ” ko kuma “ ruhun da ke aikawa yanzu a cikin ’ ya’yan kangara . ” 
 ( 1 Korinthiyawa 2 : 12 ; Afisawa 2 : 2 ) Waɗanda suka keɓe kansu ga Jehobah kuma suka miƙa kansu da son rai ga ikon mallakarsa ba sa nuna irin wannan halin . 
 ( Romawa 12 : 1 , 2 ) Maimakon haka , bayin Jehobah sun fahimci muhimmancin tsarkakar bautarsu ga Jehobah . 
 Waɗanne abubuwa ne ya kamata mu tsarkaka a rayuwarmu ? 
 A cikin wannan talifin za mu tattauna abubuwa biyar da ke da tsarki ga duka bayin Allah . 
 Talifi na gaba kuma zai mai da hankali ne a kan tsarkakken wurin taronmun na Kirista . 
 Amma , menene ainihin ma’anar kalmar nan “ tsarki ” ? 
 2 , 3 . ( a ) Ta yaya ne Nassosi suka nanata tsarkakar Jehobah ? 
 ( b ) Me ya sa ya kamata mu tsarkake sunan Jehobah ? 
 A cikin Ibrananci na Littafi Mai Tsarki , kalmar nan “ tsarki ” tana nufin warewa . 
 A bauta , “ tsarki ” na nufin wani abin da ake tsarkakawa . 
 Jehobah yana da tsarki sosai . 
 Shi ya sa ake kiransa “ Mai - tsarki . ” 
 ( Misalai 9 : 10 ; 30 : 3 ) A Isra’ila ta dā , babban firist yakan sa rawani mai rubutun zinariya da ke ɗauke da waɗannan kalamai “ MAI - TSARKI GA UBANGIJI . ” 
 ( Fitowa 28 : 36 , 37 ) A cikin Nassosi an faɗi cewa mala’iku kerub da seraphim sun kewaye kursiyin Jehobah suna cewa : “ Mai - tsarki , Mai - tsarki , Mai - tsarki ne , Ubangiji . ” 
 ( Ishaya 6 : 2 , 3 ) Wannan maimaitawa yana nuna cewa Jehobah mai tsarki ne , yana da tsabta da kuma tsarkaka da babu kamarsa . 
 Hakika , shi ne Tushen tsarkaka . 
 Sunan Jehobah mai tsarki ne . 
 Mai zabura ya furta : “ Bari su yi yabon sunanka mai - girma mai - ban razana : Mai - tsarki ne shi . ” 
 ( Zabura 99 : 3 ) Yesu ya koya mana yadda za mu yi addu’a : “ Ubanmu wanda ke cikin sama , A tsarkake sunanka . ” 
 ( Matta 6 : 9 ) Maryamu , uwar Yesu a duniya , ta ce : “ Raina yana girmama Ubangiji . . . mai - iko ya yi al’amura masu - girma gareni ; sunansa kuwa mai - tsarki ne . ” 
 ( Luka 1 : 46 , 49 ) A matsayinmu na bayin Jehobah , muna tsarkaka sunansa kuma muna kauce wa yin abubuwan da za su jawo kunya ga sunansa mai tsarki . 
 Bugu da ƙari , muna daraja abubuwa masu tsarki kamar yadda Jehobah ke daraja su . — Amos 5 : 14 , 15 . 
 Dalilin da Ya Sa Muke Daraja Yesu Sosai 
 Me ya sa Littafi Mai Tsarki ya kira Yesu “ Mai Tsarki ” ? 
 An halicci Yesu tsarkakke wanda shi ne “ haifaffe kaɗai ” na Jehobah Allah mai - tsarki . 
 ( Yohanna 1 : 14 ; Kolossiyawa 1 : 15 ; Ibraniyawa 1 : 1 - 3 ) Shi ya sa ake kiransa ‘ Mai Tsarki na Allah . ’ 
 ( Yohanna 6 : 69 ) Ya ci gaba da tsarkakarsa sa’ad da Allah ya mai da ransa daga sama zuwa duniya , domin Maryamu ta haifi Yesu ta ikon ruhu mai tsarki . 
 Mala’ika ya ce mata : “ Ruhu Mai - tsarki za ya auko miki , . . . abin nan da za a haifa , za a ce da shi mai - tsarki , Ɗan Allah . ” 
 ( Luka 1 : 35 ) Sau biyu a addu’arsu ga Jehobah , Kiristocin da ke Urushalima sun kira Ɗan Allah “ Yesu baranka mai tsarki . ” — Ayukan Manzanni 4 : 27 , 30 . 
 Wane aiki ne mai tsarki Yesu ya yi a duniya , kuma me ya sa jininsa ke da daraja ? 
 Yesu yana da aiki mai tsarki da zai yi a duniya . 
 A ranar baftismarsa a shekara ta 29 K.Z . , an naɗa Yesu ya zama Babban Firist ɗin haikali na ruhaniya mai girma na Jehobah . 
 ( Luka 3 : 21 , 22 ; Ibraniyawa 7 : 26 ; 8 : 1 , 2 ) Bugu da ƙari , zai yi mutuwar hadaya . 
 Jininsa zai kawo fansa ta wurin da masu zunubi za su tsira . 
 ( Matta 20 : 28 ; Ibraniyawa 9 : 14 ) Shi ya sa muke “ daraja ” jinin Yesu . — 1 Bitrus 1 : 19 . 
 Wane hali ne ya kamata mu nuna ga Yesu Kristi , kuma me ya sa ? 
 Don ya nuna cewa muna daraja Sarkinmu kuma Babban Firist , Yesu Kristi , manzo Bulus ya rubuta : “ Domin wannan Allah kuma ya ba . . . 
 [ Ɗansa ] mafificiyar ɗaukaka , ya ba shi suna wanda ke bisa kowane suna ; domin cikin sunan Yesu kowacce gwiwa ta rusuna , ta cikin sama da ta kan duniya da ta ƙarƙashin duniya , kowane harshe kuma shi shaida Yesu Kristi Ubangiji ne , zuwa darajar Allah Uba . ” 
 ( Filibbiyawa 2 : 9 - 11 ) Za mu nuna cewa mun amince da ra’ayin Jehobah game da abubuwa masu tsarki ta wajen yin biyayya ga Shugabanmu kuma Sarkinmu , Yesu Kristi , wanda shi ne Shugaban ikilisiyar Kirista . — Matta 23 : 10 ; Kolossiyawa 1 : 18 . 
 Ta yaya muke nuna biyayyarmu ga Kristi ? 
 Biyayyarmu ga Yesu Kristi ya ƙunshi yin biyayya ga mutanen da ya naɗa su shugabanci aikin da yake ja - gora . 
 Ya kamata mu tsarkaka aikin shafaffu na Hukumar Mulki da kuma masu kula da suka naɗa a ofisoshin reshe , gundumomi , da’irori , da kuma ikilisiyoyi . 
 Ya kamata mu yi biyayya mu kuma ba da kai ga wannan shirin sosai . — Ibraniyawa 13 : 7 , 17 . 
 Mutane Masu Tsarki 
 8 , 9 . ( a ) Ta yaya ne Isra’ilawa suka zama tsarkakkun mutane ? 
 ( b ) Ta yaya ne Jehobah ya kafa wa Isra’ila ƙa’idar kasancewa da tsarki ? 
 Jehobah ya yi alkawari da Isra’ila . 
 Wannan dangantakar tana nuna cewa sabuwar al’ummar tana da matsayi na musamman . 
 Kuma an tsarkake su , ko kuwa an keɓe su . 
 Jehobah da kansa ya ce masu : “ Ku ma za ku zama tsarkaka a gareni : gama ni Ubangiji mai - tsarki ne , na kuma keɓe ku daga cikin al’ummai , domin ku zama nawa . ” — Leviticus 19 : 2 ; 20 : 26 . 
 Sa’ad da Jehobah ya kafa ƙasar Isra’ila , ya koya masu ƙa’idar kasancewa da tsarki . 
 An ce kada su taɓa dutsen da aka ba da Dokoki Goma , domin yin haka zai jawo mutuwa . 
 Shi ya sa suka ɗauki dutsen Sinai abu mai tsarki a wannan lokacin . 
 ( Fitowa 19 : 12 , 23 ) Haka ma ya kamata su ɗauki Firistoci , da mazauni , da kuma abubuwan da ke cikinsa , da tsarki . 
 ( Fitowa 30 : 26 - 30 ) Wani masanin Littafi Mai Tsarki ya ce : “ Umurni na aikin Kohatawa abubuwa ne mafi tsarki [ Litafin Lissafi 4 : 4 , 17 - 20 ] amma ga masu karatu na zamani , tsohon yayi ne . 
 An daina kula da kuma mai da hankali ga abubuwa masu tsarki . ” 
 Amma , ba haka yake ga Kiristoci na gaskiya na ƙarni na farko da kuma na zamani ba . 
 Ikilisiyar Kirista 
 10 , 11 . 
 Me ya sa za a iya cewa ikilisiyar Kirista ta shafaffun Kiristoci tana da tsarki , kuma ta yaya hakan ya shafi “ waɗansu tumaki ” ? 
 Ikilisiyar Kirista ta shafaffun Kiristoci tana da tsarki a gaban Jehobah . 
 ( 1 Korinthiyawa 1 : 2 ) Ana kwatanta duka shafaffun Kiristoci da suke duniya a kowane lokaci da haikali mai tsarki , duk da cewa ba sa cikin haikalin ruhaniya mai girma na Jehobah . 
 Jehobah yana zaune a wannan haikali ta wajen ruhunsa mai tsarki . 
 Manzo Bulus ya ce : “ A cikin sa [ Yesu Kristi ] kuwa dukan gini , sassadadde ne , yana hawa yana zama haikali mai - tsarki cikin Ubangiji ; a cikinsa kuwa an gina ku tare domin ku zama mazannin Allah cikin Ruhun . ” — Afisawa 2 : 21 , 22 ; 1 Bitrus 2 : 5 , 9 . 
 Bulus ya sake rubuta wa shafaffun Kiristoci , yana cewa : “ Ba ku sani ba ku haikali ne na Allah , Ruhun Allah kuwa a cikinku ya ke zaune ? . . . 
 Haikalin Allah mai tsarki ne , watau ku ne . ” 
 ( 1 Korinthiyawa 3 : 16 , 17 ) Ta wajen ruhunsa , Jehobah yana ‘ zaune ’ tare da shafaffunsa kuma yana ‘ tafiya a cikinsu . ’ 
 ( 2 Korinthiyawa 6 : 16 ) Ya ci gaba da kula da ‘ bawansa ’ mai aminci . 
 ( Matta 24 : 45 - 47 ) “ Waɗansu tumaki ” suna daraja gatarsu na zama abokan rukunin “ haikali . ” — Yohanna 10 : 16 ; Matta 25 : 37 - 40 . 
 Abubuwa Masu Tsarki a Rayuwarmu ta Kirista 
 Waɗanne abubuwa ne muke ɗauka da tsarki a rayuwarmu , kuma me ya sa ? 
 Ba abin mamaki ba ne , ana ɗaukan abubuwan da suka shafi rayuwar shafaffun Kiristoci na ikilisiya ta Kirista da kuma abokansu da tsarki . 
 Dangantakarmu da Jehobah abu ne mai tsarki . 
 ( 1 Labarbaru 28 : 9 ; Zabura 36 : 7 ) Yana da daraja a garemu shi ya sa ba ma barin komi ko kuwa wani ya shiga tsakaninmu da Allahnmu , Jehobah . 
 ( 2 Labarbaru 15 : 2 ; Yaƙub 4 : 7 , 8 ) Addu’a tana da muhimmanci a wajen riƙe dangantakarmu da Jehobah . 
 Annabi Daniel ya ɗauki addu’a da tsarki , shi ya sa ya ci gaba da al’adarsa ta yin addu’a ga Jehobah har ma ya kasadar da ransa . 
 ( Daniel 6 : 7 - 11 ) ‘ Addu’o’in tsarkakku , ’ ko kuma shafaffun Kiristoci , suna kama da turare da ake amfani da shi a wajen bauta ta haikali . 
 ( Ru’ya ta Yohanna 5 : 8 ; 8 : 3 , 4 ; Leviticus 16 : 12 , 13 ) Wannan alamar tana nanata tsarkakar addu’a . 
 Wannan gata ce na yin magana da Mamallakin sararin samaniya ! 
 Babu shakka , muna ɗaukan addu’a abu mai tsarki a rayuwarmu . 
 Wane iko ne yake da tsarki , kuma ta yaya za mu bar shi ya yi aiki a rayuwarmu ? 
 Ruhu mai tsarki shi ne ikon da shafaffun Kiristoci da kuma abokansu suke ɗauka da tsarki a rayuwarsu . 
 Wannan ruhu ikon aiki ne na Jehobah , tun da yake yana aiki bisa ga nufin Allah ne , ya dace da aka ƙira shi “ Ruhu Mai - tsarki , ” ko kuma ‘ tsarki na ruhu . ’ 
 ( Yohanna 14 : 26 ; Romawa 1 : 4 ) Ta wajen ruhu mai tsarki , Jehobah ya yi tanadin ikon shelar bishara ga bayinsa da yake su Shaidunsa ne . 
 ( Ayukan Manzanni 1 : 8 ; 4 : 31 ) Jehobah yana ba da ruhunsa ga “ waɗanda su ke biyayya gareshi , ” da kuma waɗanda suka “ yi tafiya bisa ga Ruhu , ” ban da masu sha’awar jiki . 
 ( Ayukan Manzanni 5 : 32 ; Galatiyawa 5 : 16 , 25 ; Romawa 8 : 5 - 8 ) Wannan iko mai ƙarfi yakan sa Kiristoci su nuna “ ɗiyan Ruhu ” wato , ayyuka masu kyau da kuma “ tasarrufi mai - tsarki da ibada . ” 
 ( Galatiyawa 5 : 22 , 23 ; 2 Bitrus 3 : 11 ) Idan mun ɗauki ruhu mai tsarki abu mai muhimmanci , za mu kauce daga yin abubuwan da za su “ ɓata zuciyar ” ruhun , ko kuma mu hana shi aiki a rayuwarmu . — Afisawa 4 : 30 . 
 Wane gata ne shafaffun Kiristoci suke ɗauka da tsarki , kuma ta yaya ne waɗansu tumaki suke saka hannu a wannan gatan ? 
 Gata da muke da shi na shaida sunan Jehobah , Allah Mai Tsarki , da kuma zama Shaidunsa abu ne da ya kamata mu riƙe da tsarki . 
 ( Ishaya 43 : 10 - 12 , 15 ) Jehobah ya sa shafaffun Kiristoci sun cancanta su zama “ masu hidiman sabon alkawari . ” 
 ( 2 Korinthiyawa 3 : 5 , 6 ) Saboda haka , an umurce su su yi wa’azin ‘ bishara ta mulki ’ kuma su “ almajirtadda dukan al’ummai . ” 
 ( Matta 24 : 14 ; 28 : 19 , 20 ) Suna yin wannan aikin sosai , kuma miliyoyin mutane suna yin na’am da saƙonsu , a alamance suna cewa shafaffun Kiristoci : “ Za mu tafi tare da ku , gama mun ji labari Allah yana tare da ku . ” 
 ( Zechariah 8 : 23 ) Waɗannan suna yin hidima ta ruhaniya da farin ciki kamar ‘ manoma ’ da kuma ‘ masu gyara gonakin anab ’ na shafaffu ‘ masu hidima na Allah . ’ 
 A haka , waɗansu tumaki suna taimakon shafaffun Kiristoci sosai a wajen cim ma hidimarsu a duka duniya . — Ishaya 61 : 5 , 6 . 
 Wane aiki ne manzo Bulus ya ɗauka da tsarki , kuma me ya sa muke da irin wannan ra’ayin ? 
 Alal misali , manzo Bulus ya ɗauki hidimarsa na fage da tsarki . 
 Ya ƙira kansa ‘ mai - hidiman Kristi Yesu zuwa Al’ummai , yana hidimar bisharar Allah . ’ 
 ( Romawa 15 : 16 ) Da yake rubuta wasiƙa zuwa ga Kiristoci a Koranti , Bulus ya kira hidimarsa “ wadata . ” 
 ( 2 Korinthiyawa 4 : 1 , 7 ) Ta hidimarmu , muna sa mutane su fahimci “ kalmomin Allah . ” 
 ( 1 Bitrus 4 : 11 ) Saboda haka , ko mu shafaffu ne ko waɗansu tumaki , ya kamata mu ɗauki gatar shelar bishara da tsarki . 
 “ Kāmala Tsarki Cikin Tsoron Allah ” 
 Menene zai taimaka mana kada mu zama mutane “ marar ibada ” ? 
 Manzo Bulus ya gargaɗi ’ yan’uwansa Kiristoci cewa kada su zama mutane “ marar - ibada . ” 
 Maimakon haka , ya umurce su su ‘ nemi tsarkakewa , ’ kuma su ‘ lura a hankali kada wani . . . tushen ɗaci ya ciro har ya wahalshe su , masu - yawa kuma su ƙazantu ta wurin . ’ 
 ( Ibraniyawa 12 : 14 - 16 ) Furcin nan “ tushen ɗaci ” yana nufin mutane kaɗan da suke cikin ikilisiyar Kirista da za su ga cewa abin da ake yi bai dace ba . 
 Alal misali , wataƙila za su ƙi amincewa da ra’ayin Jehobah game da tsarkakar aure , ko ta tsabtar ɗabi’a . 
 ( 1 Tassalunikawa 4 : 3 - 7 ; Ibraniyawa 13 : 4 ) Ko kuma za su kasance da “ zantattukan banza na saɓo ” daga masu ridda , waɗanda suka yi “ kuskure wajen gaskiya . ” — 2 Timothawus 2 : 16 - 18 . 
 Me ya sa shafaffun Kiristoci suke bukatar su yi iya ƙoƙarinsu su nuna ra’ayin Jehobah game da tsarki ? 
 Ga ’ yan’uwansa shafaffu , Bulus ya rubuta : “ Ƙaunatattu , . . . bari mu tsarkake kanmu daga dukan ƙazamtar jiki da ta ruhu , muna kāmala tsarki cikin tsoron Allah . ” 
 ( 2 Korinthiyawa 7 : 1 ) Wannan furcin ya nuna cewa shafaffun Kiristoci , ‘ masu - tarayya na kiran samaniya , ’ suna bukatar su yi iya ƙoƙarinsu su nuna cewa suna daraja abubuwa masu tsarki a rayuwarsu kamar Jehobah . 
 ( Ibraniyawa 3 : 1 ) Hakazalika , manzo Bitrus ya gargaɗi ’ yan’uwansa da aka shafa da ruhu ya ce : “ Kamar ’ ya’yan biyayya , ba za ku daidaita kanku bisa sha’awoyinku na dā a zamanin jahilcinku ba : amma yadda shi wanda ya kira ku mai - tsarki ne , ku kuma ku zama masu - tsarki cikin dukan tasarrufi . ” — 1 Bitrus 1 : 14 , 15 . 
 18 , 19 . ( a ) Ta yaya ne “ taro mai - girma ” suke nuna cewa suna da ra’ayin Jehobah na abubuwa masu tsarki ? 
 ( b ) Wane abu mai tsarki ne a rayuwarmu ta Kirista za a tattauna a talifi na gaba ? 
 Menene ake bukata daga “ taro mai - girma , ” waɗanda za su tsira daga cikin “ babban tsananin ” ? 
 Dole ne su ma su daraja abubuwa masu tsarki kamar Jehobah . 
 A littafin Ru’ya ta Yohanna , an kwatanta cewa suna yi wa Jehobah “ bauta ” a haikali na ruhaniya da ke farfajiyar duniya . 
 Sun ba da gaskiya ga hadayar fansar Yesu , a alamance suna ‘ wanke rigunansu , suka faranta su cikin jinin Ɗan rago . ’ 
 ( Ru’ya ta Yohanna 7 : 9 , 14 , 15 ) Wannan ya ba su matsayi mai tsarki a wajen Jehobah kuma ya kamata su ‘ tsarkake kansu daga dukan ƙazamtar jiki da ta ruhu , suna kāmala tsarki cikin tsoron Allah . ’ 
 Kasancewa a taro a kowane lokaci don bauta wa Jehobah da kuma yin nazarin Kalmarsa , su ne abubuwa masu muhimmanci a rayuwar shafaffun Kiristoci da abokansu . 
 Jehobah yana ɗaukan taron mutanensa da tsarki . 
 A talifi na gaba za a tattauna yadda da kuma dalilin da ya sa ya kamata mu kasance da ra’ayin Jehobah game da abubuwa masu tsarki a wannan hanyar mai muhimmanci . 
 Domin Bita 
 • Wane irin ra’ayi na duniya ne bayin Jehobah ba sa bi ? 
 • Me ya sa Jehobah ne Tushen abubuwa masu tsarki ? 
 • Ta yaya za mu nuna cewa muna daraja abubuwa masu tsarki na Kristi ? 
 • Waɗanne abubuwa ne ya kamata mu tsarkake a rayuwarmu ? 
 [ Hoto a shafi na 17 ] 
 A Isra’ila ta dā , ana ɗaukan Firistoci , da mazauni , da kuma abubuwan da ke cikinsa da tsarki 
 [ Hoto a shafi na 18 ] 
 Shafaffun Kiristoci a duniya su ne haikali mai tsarki 
 [ Hotuna a shafi na 19 ] 
 Addu’a da hidimarmu na fage gata ne masu tsarki 
 Nuna Daraja Ga Taronmu Masu Tsarki 
 ‘ Zan kawo su wurin dutsena mai - tsarki , in faranta zuciyarsu a cikin gidana na addu’a . ’ — ISHAYA 56 : 7 . 
 Wane dalili ne da ke cikin Nassosi ya sa muke daraja taronmu ? 
 JEHOBAH ya tattara mutanensa shafaffu Kiristoci da abokansu , su bauta masa a ‘ dutsensa mai - tsarki . ’ 
 Yana faranta zuciyarsu a cikin ‘ gidansa na addu’a , ’ wato haikalinsa na ruhaniya , wanda shi ne “ gidan addu’a domin dukan al’ummai . ” 
 ( Ishaya 56 : 7 ; Markus 11 : 17 ) Wannan yana nuna cewa bautarmu ga Jehobah abu ne mai tsarki , mai tsabta kuma mai ɗaukaka . 
 Idan muka daraja taronmu da kuma bautarmu ga Jehobah , za mu nuna cewa muna daraja abubuwa masu tsarki na Jehobah . 
 Taro a Isra’ila ta Dā 
 Menene ya nuna cewa Jehobah yana daraja wurin da ya zaɓa don bautarsa , kuma ta yaya ne Yesu ya nuna cewa shi ma yana daraja wurin bautar ? 
 A Isra’ila ta dā , ana ɗaukan wurin da Jehobah ya zaɓa domin bautarsa da tsarki . 
 Ana kuma tsarkake mazauninsa da abubuwan da ke cikinsa da kuma tukwanensa , “ domin su zama mafificin tsarki . ” 
 ( Fitowa 30 : 26 - 29 ) Ana kiran ɓangarori biyu na mazaunin “ Wuri Mai - tsarki da kuma “ Mai - tsarki na tsarkaka . ” 
 ( Ibraniyawa 9 : 2 , 3 ) Daga baya kuma aka canja mazaunin zuwa haikali a Urushalima . 
 Shi ya sa ake kiran cibiyar bauta ta Jehobah a Urushalima “ birni mai - tsarki . ” 
 ( Nehemiah 11 : 1 ; Matta 27 : 53 ) A lokacin da ya yi hidimarsa a duniya , Yesu da kansa ya daraja haikalin . 
 Shi ya sa ya fusata sa’ad da mutane suka nuna rashin daraja ga haikalin , suka mai da wurin ya zama wurin kasuwanci da kuma wurin ɗaukan kaya zuwa wasu ɓangarori na Urushalima . — Markus 11 : 15 , 16 . 
 Menene ya nuna cewa taron Isra’ila mai tsarki ne ? 
 Isra’ilawa suna taruwa kullum domin su bauta wa Jehobah kuma su saurari karatu daga Kalmarsa . 
 Ana kiran wasu kwanaki na idodinsu taro mai tsarki ko kuma taro mai muhimmanci sosai , wanda yake nuna cewa wannan taron mai tsarki ne . 
 ( Leviticus 23 : 2 , 3 , 36 , 37 ) A wani taron da aka yi a zamanin Ezra da Nehemiah , Lawiyawa sun “ fahimtadda jama’a shari’a . ” 
 Tun da yake “ dukan mutane suna kuka lokacinda suka ji zantattukan shari’an , ” Lawiyawa “ suka kawaitadda jama’a duka , suna cewa , Ku yi shuru , gama tsatsarkar rana ce . ” 
 Sa’an nan Isra’ilawa suka yi bikin kwana bakwai na Idin Bukkoki da “ farin ciki ƙwarai . ” 
 Bugu da ƙari , ‘ Kuma rana kan rana , tun daga rana ta fari har rana ta ƙarshe , sukan karanta daga cikin littafin shari’ar Allah . 
 Suka yi kwana bakwai suna kiyaye idi ; rana ta takwas kuwa taro mai - saduda , bisa ga farilla . ’ 
 ( Nehemiah 8 : 7 - 11 , 17 , 18 ) Hakika , wannan taro ne mai tsarki da ke bukatar waɗanda suka halarci taron su saurara sosai . 
 Taronmu Masu Tsarki Ne 
 4 , 5 . 
 Waɗanne abubuwa ne ake yi a taronmu da suka sa ya zama taro mai tsarki ? 
 Hakika , Jehobah ba shi da birni mai tsarki a duniya , da ke ɗauke da haikali na musamman da aka keɓe domin bautarsa . 
 Duk da haka , kada mu manta cewa taro na bauta wa Jehobah abu ne mai tsarki . 
 Sau uku a sati , muna taruwa don mu karanta Littafi Mai Tsarki kuma mu yi nazarin Nassosi . 
 Ana bayyana Kalmar Jehobah ‘ sosai ’ kuma kamar a zamanin Nehemiah , ana “ bada fasararsa . ” 
 ( Nehemiah 8 : 8 ) A duka taronmu muna farawa da addu’a kuma mu kammala da addu’a , kuma a kusan dukansu muna raira waƙar yabo ga Jehobah . 
 ( Zabura 26 : 12 ) Taronmu na ikilisiya sashe ne na bautarmu kuma yana bukatar mu ba da kai mu kuma saurara sosai a lokacin taro . 
 Jehobah yana yi wa mutanensa albarka idan sun taru domin su bauta masa , su yi nazarin Kalmarsa , kuma su ji daɗin zumunci da ’ yan’uwa Kirista . 
 Idan lokacin taro ya kai , muna da tabbaci cewa nan ne ‘ Ubangiji ya umurta albarkarsa . ’ 
 ( Zabura 133 : 1 , 3 ) Za mu kasance masu albarka idan muka halarci taron kuma muka saurara sosai . 
 Bugu da ƙari , Yesu ya ce : “ Gama wurinda mutum biyu ko uku sun taru cikin sunana , nan ni ke a tsakiyarsu . ” 
 Hakika , wannan furcin yana nuni ne ga taron dattawa Kiristoci a inda suke daidaita matsaloli masu tsanani tsakanin mutane , amma kuma ya shafi taronmu . 
 ( Matta 18 : 20 ) Sa’ad da Kiristoci suka taru a cikin sunansa , Yesu yana kasancewa a taron ta wurin ruhu mai tsarki , to bai kamata ba ne mu tsarkaka taron ? 
 Menene za a iya cewa game da wuraren taronmu , manya da ƙanana ? 
 Hakika , Jehobah ba ya zama a cikin haikalu da mutane suka gina . 
 Duk da haka , Majami’un mu na Mulki wurare ne na bauta ta gaskiya . 
 ( Ayukan Manzanni 7 : 48 ; 17 : 24 ) Muna taruwa domin mu yi nazarin Kalmar Jehobah , mu yi masa addu’a , kuma mu raira yabonsa . 
 Hakika , haka yake a Majami’un Taro . 
 Manyan gine - gine kamar su majami’ar taro , filin wasan kwallo da aka yi haya domin taro , waɗannan wuraren sun zama wajen bauta a lokacin da ake amfani da su domin taro mai tsarki . 
 Muna bukatar mu daraja manyan taro da kuma ƙananan taro , kuma ya kamata hakan ya bayyana a halayenmu . 
 Hanyoyi da Za Mu Daraja Taronmu 
 Ta wace hanya ce za mu nuna daraja ga taronmu ? 
 Akwai hanyoyi da za mu nuna daraja ga taronmu . 
 Hanya ɗaya ita ce mu kasance a wurin a lokacin da ake raira waƙoƙin Mulki . 
 Ya kamata a rera waƙoƙin da daraja , saboda yawancin kalmomin addu’a ne . 
 Sa’ad da ya yi ƙaulin Zabura sura 22 , manzo Bulus ya rubuta game da Yesu : “ Zan bayyana sunanka ga ’ yan’uwana , A tsakiyar jama’a zan raira yabonka . ” 
 ( Ibraniyawa 2 : 12 ) Saboda haka , mu ƙoƙarta mu zauna kafin mai kujera ya gabatar da waƙa , sa’an nan mu raira waƙa kuma mu kula da ma’anar kalmomin . 
 Bari waƙoƙinmu su kasance kamar na mai zabura da ya ce : “ Zan yi godiya ga Ubangiji da dukan zuciyata , A cikin fadar masu - adalci , da cikin taron jama’a kuma . ” 
 ( Zabura 111 : 1 ) Hakika , raira waƙar yabo ga Jehobah shi ne dalilin da ya sa ya kamata mu kasance a wurin taro tun da wuri kuma mu tsaya har ƙarshe . 
 Wane misali ne a cikin Littafi Mai Tsarki ya nuna cewa muna bukatar mu saurara sosai sa’ad da ake addu’a a taronmu ? 
 Wani abin da yake tsarkaka duka taronmu shi ne , addu’a da ake yi daga zuciya domin waɗanda suka halarci taron . 
 Akwai lokacin da Kiristoci na ƙarni na farko a Urushalima suka taru suka ɗaga “ muryarsu ga Allah da nufi ɗaya ” a cikin addu’a . 
 A sakamakon haka , sun ci gaba da ‘ faɗin maganar Allah da ƙarfin zuciya ’ duk da tsanantawa . 
 ( Ayukan Manzanni 4 : 24 - 31 ) Kana ganin cewa a cikin waɗanda suka halarci taron , akwai wanda ya ƙyale wani abu ya ɗauke masa hankali ? 
 A’a , sun yi addu’ar da “ nufi ɗaya . ” 
 Addu’o’in da ake yi a taronmu suna nuna yadda mutanen da suka halarci taron suke ji . 
 Muna bukatar mu saurara sosai a lokacin da ake addu’a . 
 Ta yaya za mu nuna darajarmu ga taronmu masu tsarki ta wurin adonmu da kuma hali ? 
 Bugu da ƙari , za mu nuna muna daraja wurin taronmu ta yadda muke sa tufafi . 
 Yadda muke sa tufafi da kuma adon gashinmu za su nuna yadda muke daraja taronmu . 
 Manzo Bulus ya ba da shawara : “ Ina ta so maza su yi addu’a cikin kowane wuri , suna cira hannuwa masu - tsarki , ba da fushi ba , ba kuwa da jayayya ba . 
 Hakanan kuma , mata su yafa tufafi na ladabi tare da tsantseni da hankali ; ba da tubkakken gashi ba , ko da zinariya ko da lu’ulu’ai , ko da tufafi masu - yawan tamani ; amma ta wurin kyawawan ayyuka ( abinda ya dace ga mata masu - shaidan ibada ke nan ) . ” 
 ( 1 Timothawus 2 : 8 - 10 ) Sa’ad da muka halarci manyan taro a filin wasa marar rumfa , ya kamata mu sa tufafi masu kyau da suka dace da yanayin . 
 Bugu da ƙari , yadda muke daraja taron zai sa mu daina cin abu ko kuma tauna cingam a lokacin manyan taro da na gunduma . 
 Yin ado mai kyau da kuma nuna hali mai kyau a lokacin taronmu yana daraja Jehobah , bautarsa , da kuma ’ yan’uwanmu . 
 Halin da Ya Dace da Iyalin Allah 
 Ta yaya ne manzo Bulus ya nuna cewa muna bukatar halin da ya dace a taron Kirista ? 
 A 1 Korinthiyawa , sura 14 , manzo Bulus ya ba da shawara mai kyau game da yadda za a gudanar da taron Kirista . 
 Ya kammala da cewa : “ A yi abu duka da hankali bisa ga ƙa’ida . ” 
 ( 1 Korinthiyawa 14 : 40 ) Taronmu sashe ne masu muhimmanci a ikilisiyar Kirista , kuma ana bukatar mu nuna halin da ya dace da iyalin Jehobah a wurin . 
 11 , 12 . ( a ) Menene ya kamata a koya wa yara da suke halartar taronmu ? 
 ( b ) Ta yaya ne yara za su iya bayyana bangaskiyarsu a taronmu ? 
 Musamman yara , suna bukatar a koyar da su yadda za su yi a taronmu . 
 Ya kamata iyaye su bayyana wa ’ ya’yansu cewa Majami’ar Mulki da Rukunin Nazarin Littafi na Ikilisiya ba wajen wasa ba ne . 
 Wurare ne da muke bauta wa Jehobah kuma muke nazarin Kalmarsa . 
 Sarki Sulemanu mai hikima ya rubuta : “ Lura da ƙafarka sa’anda ka tafi gidan Allah ; gama zuwa garin ji ya fi . ” 
 ( Mai - Wa’azi 5 : 1 ) Musa ya koya wa Isra’ilawa su tattara jama’a manya da “ ƙanana . ” 
 Ya ce : ‘ Ka tattara jama’a . . . domin su ji , su koya , su ji tsoron Ubangiji Allahnka , su kiyaye dukan zantattukan wannan shari’a domin su aikata ; ’ ya’yansu kuma , waɗanda ba su sani ba , su ji , su koya tsoron Ubangiji Allahnku . ’ — Kubawar Shari’a 31 : 12 , 13 . 
 Haka nan ma a yau , yara suna halartar taro da iyayensu domin su ji kuma su koya . 
 Idan suka iya saurara suka kuma fahimci aƙalla muhimman gaskiya na Littafi Mai Tsarki , yara za su iya “ shaida ” bangaskiyarsu ta wurin ba da gajerar kalami a taro . 
 ( Romawa 10 : 10 ) Yaro ƙarami zai iya fara amsa tambaya a gajerar kalmar da ya fahimta . 
 Da farko , wataƙila zai karanta amsar , amma da shigewar lokaci , zai yi ƙoƙari ya yi bayani da kalmarsa . 
 Wannan yana da muhimmanci ga yaron , kuma irin wannan bayani na bangaskiya yana faranta zuciyar manya da suka halarci taron . 
 Hakika , iyaye za su nuna misali ta wurin yin kalami . 
 Yana da kyau yara suna da na su Littafi Mai Tsarki , littafin waƙa , da kuma littafin da ake nazarinsa . 
 A koya masu yadda za su daraja littattafan . 
 Duka waɗannan abubuwan za su sa yara su fahimci cewa taronmu masu tsarki ne . 
 Menene begenmu game da waɗanda suka halarci taronmu da farko ? 
 Hakika , ba ma son taronmu ya zama kamar na cocin Kiristendom . 
 Kada ya zama wurin da ake nuna halin ko in kula , da kuma wurin da mutane ke nuna sun fi wasu tsarki ko kuma inda ake yawan surutu kamar inda ake kiɗe - kiɗe . 
 Muna son taron da muke yi a Majami’ar Mulki ya zama mai ƙarfafawa kuma mai jawo mutane , kada ya zama kamar inda mutane suke taruwa don yin hira . 
 Muna taruwa ne domin mu bauta wa Jehobah , saboda haka , ya kamata mu riƙa tsarkaka taronmu a koyaushe . 
 Abin da muke so shi ne , bayan waɗanda lokacinsu ne na farko na halartan taron sun gama jin jawabin da aka gabatar kuma suka lura da halinmu da na yaranmu , za su ce : “ Allah yana wurinku . ” — 1 Korinthiyawa 14 : 25 . 
 Fasali Na Dindindin a Bautarmu 
 14 , 15 . ( a ) Ta yaya za mu guje wa ‘ rabuwa da gidan Allahnmu ’ ? 
 ( b ) Ta yaya ne Ishaya 66 : 23 ta riga ta cika ? 
 Kamar yadda aka ambata a baya , Jehobah yana tattara mutanensa kuma yana faranta zuciyarsu a cikin ‘ gidansa na addu’a , ’ wato , haikalinsa na ruhaniya . 
 ( Ishaya 56 : 7 ) Nehemiah wanda mutum ne mai aminci ya tuna wa ’ yan’uwansa Yahudawa cewa su daraja haikali na zahiri da arzikinsu . 
 Ya ce : ‘ Kada mu rabu da gidan Allahnmu . ’ 
 ( Nehemiah 10 : 39 ) Bugu da ƙari , kada mu yi watsi da gayyatar da Jehobah ya yi mana na yin bauta a ‘ gidansa na addu’a . ’ 
 Ishaya ya nuna muhimmancin kasancewa a taro don bauta , sa’ad da ya annabta : “ Za ya zama kuma , daga wani sabon wata zuwa wani , daga wata asabar kuma zuwa wata asabar , dukan masu - rai za su zo su yi sujada a gabana , in ji Ubangiji . ” 
 ( Ishaya 66 : 23 ) Hakan na faruwa a yau . 
 Hakika , a kowane sati na kowane wata , Kiristoci da suka keɓe kansu suna taruwa domin su bauta wa Jehobah . 
 Suna yin haka ta wurin halartar taron Kirista da kuma zuwa hidimar fage . 
 Kana cikin waɗanda suke zuwa ‘ su yi sujada a gaban Ubangiji ’ ? 
 Me ya sa ya kamata halartar taro a kowane lokaci ya zama wani sashe na dindindin a rayuwarmu ? 
 Ishaya 66 : 23 tana maganar irin rayuwar da za a yi a sabuwar duniya da Jehobah ya yi alkawarin ta . 
 A lokacin nan , “ dukan masu - rai , ” a zahiri za su zo daga sati zuwa sati da kuma wata zuwa wata , su yi ‘ sujada a gaban ’ Jehobah har abada . 
 Tun da yake taruwa don bauta wa Jehobah zai zama sashe na dindindin a rayuwarmu ta ruhaniya a sabuwar duniya , ya kamata halartan tsarkakken taronmu a yau ya zama sashe na dindindin a rayuwarmu . 
 Menene ya sa muke bukatar mu halarci taronmu “ balle fa yanzu , da [ muke ] ganin ranan nan tana gusowa ” ? 
 Yayin da ƙarshe ke kusatowa , ya kamata mu ƙudurta fiye da dā mu halarci taronmu na Kirista don bauta wa Allah . 
 Domin taronmu abu ne mai tsarki , kada mu bari aiki , ko aikin makaranta , ko makarantar yamma , su hana mu taruwa da ’ yan’uwanmu masu bi . 
 Muna bukatar ƙarfafa da ake samu ta wurin tarayya da ’ yan’uwanmu . 
 Taronmu na Kirista suna ba mu zarafi na sanin juna , mu ƙarfafa junanmu , kuma mu motsa juna don mu yi “ ƙauna da nagargarun ayyuka . ” 
 Ya kamata mu yi haka don “ ganin ranan nan tana gusowa . ” 
 ( Ibraniyawa 10 : 24 , 25 ) Saboda haka , ya kamata mu tsarkake taronmu ta wurin halartar taro a kowane lokaci , yin adon da ya dace da kuma nuna hali mai kyau . 
 Ta yin haka , za mu nuna muna daraja abubuwa masu tsarki kamar Jehobah . 
 Domin Bita 
 • Menene ya nuna cewa Jehobah yana ɗaukan taron da mutanensa suke yi don su bauta masa da tsarki ? 
 • Menene ake yi a taronmu da suka nuna cewa taron masu tsarki ne ? 
 • Ta yaya ne yara za su nuna darajarsu ga taronmu ? 
 • Me ya sa ya kamata halartar taro a kowane lokaci ya zama wani sashe na dindindin a rayuwarmu ? 
 [ Hoto a shafi na 22 ] 
 Taruwa don bauta wa Jehobah abu ne mai tsarki a duk inda aka yi shi 
 [ Hoto a shafi na 25 ] 
 Ƙananan ’ ya’yanmu suna halartar taro domin su ji kuma su koya 
 Ka Tsare Kanka Cikin Ƙaunar Allah ! 
 “ Ƙaunatattu , . . . ku tsare kanku cikin ƙaunar Allah , . . . zuwa rai na har abada . ” — YAHUDA 20 , 21 . 
 1 , 2 . 
 Ta yaya za ka iya kasancewa a cikin ƙaunar Allah ? 
 JEHOBAH yana ƙaunar duniya sosai har ya ba da makaɗaicin Ɗansa domin duk wanda ya gaskata da shi ya sami rai madawwami . 
 ( Yohanna 3 : 16 ) Abu ne mai kyau mu shaida irin wannan ƙaunar ! 
 Idan kai bawan Jehobah ne , babu shakka , za ka so ka more wannan ƙaunar har abada . 
 Almajiri Yahuda ya bayyana yadda za ka iya kasancewa a cikin ƙaunar Allah . 
 “ Cikin gina kanku bisa bangaskiyarku maficin tsarki , kuna addu’a cikin Ruhu Mai - tsarki , ” in ji Yahuda , “ ku tsare kanku cikin ƙaunar Allah , kuna sauraron jinƙan Ubangijinmu Yesu Kristi zuwa rai na har abada . ” 
 ( Yahuda 20 , 21 ) Yin nazarin Kalmar Allah da kuma wa’azin bishara zai taimake ka ka manyanta a ‘ bangaskiyarka maficin tsarki ’ wato , koyarwar Kirista . 
 Domin ka kasance a cikin ƙaunar Allah , dole ne ka yi addu’a “ cikin Ruhu Mai - tsarki , ” ko kuwa a ƙarƙashin ikonsa . 
 Idan kana son ka sami rai madawwami , dole ne ka ba da gaskiya ga hadayar fansa na Yesu Kristi . — 1 Yohanna 4 : 10 . 
 Me ya sa wasu ba Shaidun Jehobah ba ne kuma ? 
 Wasu da suka ba da gaskiya a dā sun ƙi su kasance a cikin ƙaunar Allah . 
 Domin sun zaɓi tafarkin zunubi , ba su ci gaba da kasancewa Shaidun Jehobah ba . 
 Ta yaya za ka iya guje wa irin wannan al’amari ? 
 Yin bimbini a kan bayanai na gaba zai iya taimaka maka ka guje wa zunubi kuma ka kasance a cikin ƙaunar Allah . 
 Ka Nuna Ƙaunarka ga Allah 
 Menene muhimmancin yin biyayya ga Allah ? 
 Ka nuna ƙaunarka ga Allah ta wajen yi masa biyayya . 
 ( Matta 22 : 37 ) “ Ƙaunar Allah ke nan , ” in ji manzo Yohanna , “ mu kiyaye dokokinsa : dokokinsa fa ba su da ban ciwo ba . ” 
 ( 1 Yohanna 5 : 3 ) Yin biyayya ga Allah zai iya ƙarfafa ka ka ƙi gwaji kuma hakan zai sa ka farin ciki . 
 Mai zabura ya ce : “ Mai - albarka ne mutum wanda ba ya bi ta shawarar miyagu ba , . . . 
 Amma marmarinsa cikin shari’a ta Ubangiji ya ke . ” — Zabura 1 : 1 , 2 . 
 Ƙaunarka ga Jehobah za ta motsa ka ka yi me ? 
 Ƙaunarka ga Jehobah za ta motsa ka ka guje wa yin mugun zunubin da zai ɓata sunansa . 
 Agur ya yi addu’a : “ Kada ka ba ni ko talauci ko wadata : Ka ciyasda ni da abincin da ke daidai bukatata : Kada in ƙoshi , in musance ka , in ce , Wanene Ubangiji ? 
 Kada kuma in yi talauci har in yi sata , In kama sunan Allahna banza . ” 
 ( Misalai 30 : 1 , 8 , 9 ) Ka ƙudurta cewa ba za ka ‘ kama sunan Allah a banza ba ’ ta wajen ɓata masa suna . 
 Maimakon haka , ka ci gaba da yin abubuwa masu kyau da za su kawo yabo ga sunansa . — Zabura 86 : 12 . 
 Menene zai iya faruwa idan ka yi zunubi da sane ? 
 Ka dinga yin addu’a a kowane lokaci ga Ubanka na samaniya mai ƙauna don ya taimaka maka ka guje wa jarabar yin zunubi . 
 ( Matta 6 : 13 ; Romawa 12 : 12 ) Ka ci gaba da bin umurnin Allah don kada addu’o’inka su hanu . 
 ( 1 Bitrus 3 : 7 ) Idan ka yi zunubi da gangan , sakamakon na iya kasancewa mai haɗari , domin a alamance Jehobah yana tare addu’ar ’ yan tawaye da girgije don kada addu’arsu ta zarce zuwa gare shi . 
 ( Makoki 3 : 42 - 44 ) Saboda haka , ka nuna tawali’u , kuma ka yi addu’a kada ka yi abin da zai hana ka yin addu’a ga Allah . — 2 Korinthiyawa 13 : 7 . 
 Ka Nuna Ƙauna ga Ɗan Allah 
 7 , 8 . 
 Ta yaya ne bin umurnin Yesu zai iya taimaka wa mutum ya ƙi tafarki na zunubi ? 
 Ka nuna ƙauna ga Yesu Kristi ta wajen yin biyayya ga dokokinsa , domin hakan zai taimaka maka ka ƙi tafarkin zunubi . 
 “ Idan kun kiyaye dokokina , ” in ji Yesu , “ za ku zauna cikin ƙaunata : kamar yadda na kiyaye dokokin Ubana , ina zaune kuwa cikin ƙaunatasa . ” 
 ( Yohanna 15 : 10 ) Ta yaya ne yin amfani da kalaman Yesu zai taimaka maka ka kasance a cikin ƙaunar Allah ? 
 Mai da hankali ga kalaman Yesu zai iya taimaka maka ka manne wa mizanai na ɗabi’a . 
 Dokar Allah ga Isra’ila ta ce : “ Ba za ka yi zina ba . ” 
 ( Fitowa 20 : 14 ) Amma Yesu ya bayyana wani mizani da ke tattare da wannan dokar , ya ce : “ Dukan wanda ya duba mace har ya yi ƙyashinta , ya rigaya ya yi zina da ita cikin zuciyatasa . ” 
 ( Matta 5 : 27 , 28 ) Manzo Bitrus ya ce wasu a cikin ikilisiya na ƙarni na farko suna da ‘ idanu cike da zina ’ kuma ‘ sun jarabci mutane marasa - tsayawa . ’ 
 ( 2 Bitrus 2 : 14 ) Akasin haka , kana iya guje wa yin lalata idan kana ƙauna da yin biyayya ga Allah da kuma Kristi , idan kuma ka ƙudurta ka kāre dangantakarka da su . 
 Bari Ruhun Jehobah Ya Yi Maka Ja - gora 
 Game da ruhu mai tsarki , menene zai iya faruwa idan mutum ya ci gaba da yin zunubi ? 
 Ka yi addu’a don samun ruhu mai tsarki na Allah , kuma ka bari ya yi maka ja - gora . 
 ( Luka 11 : 13 ; Galatiyawa 5 : 19 - 25 ) Idan ka ci gaba da yin zunubi , Allah yana iya janye ruhunsa mai tsarki daga wurinka . 
 Bayan Dauda ya yi zunubi da Bath - sheba , ya roƙi Allah : “ Kada ka yashe ni daga gabanka ; kada kuma ka ɗauke mini ruhunka mai - tsarki . ” 
 ( Zabura 51 : 11 ) Domin ya ƙi ya tuba daga zunubinsa , Sarki Saul ya rasa ruhun Allah . 
 Saul ya yi zunubi ta wajen yin hadaya da kuma ƙin halaka tumaki , da shanu , da kuma sarkin Amalakawa . 
 Bayan haka , Jehobah ya janye ruhunsa mai tsarki daga Saul . — 1 Samuila 13 : 1 - 14 ; 15 : 1 - 35 ; 16 : 14 - 23 . 
 Me ya sa ya kamata ka guji ainihin tunanin yin zunubi ? 
 Ka guji tunanin yin zunubi . 
 “ Idan muna yin zunubi da nufin zuciyarmu bayanda mun karɓi sanin gaskiya , ” in ji manzo Bulus , “ babu sauran wata hadaya domin zunubai . ” 
 ( Ibraniyawa 10 : 26 - 31 ) Abu ne mai haɗari idan ka yi zunubi da gangan ! 
 Ka Nuna Ƙauna ga Mutane 
 11 , 12 . 
 A waɗanne hanyoyi ne ƙauna da daraja za su hana mutum yin zina ? 
 Ƙauna ga mutane zai hana ka yin lalata . 
 ( Matta 22 : 39 ) Irin wannan ƙaunar za ta taimaka maka ka kāre zuciyarka domin kada ta motsa ka ka yi sha’awar matar wani . 
 Domin hakan na iya sa mutum yin kwartanci . 
 ( Misalai 4 : 23 ; Irmiya 4 : 14 ; 17 : 9 , 10 ) Ka kasance kamar Ayuba , wanda ya ƙi ya mai da hankali ga wasu mata sai matarsa kaɗai . — Ayuba 31 : 1 . 
 Daraja tsarkakar aure zai iya taimaka maka ka guje wa yin mugun zunubi . 
 Nufin Allah ne cewa aure mai daraja da kuma jima’i su kasance hanyar haihuwa . 
 ( Farawa 1 : 26 - 28 ) Ka tuna cewa amfanin al’aure shi ne haihuwa , wanda abu ne mai tsarki . 
 Mazinata da kwartaye suna yin rashin biyayya ga Allah , suna raina tsarin jima’i , suna kuma raina tsarkakar aure , kuma suna yin zunubi ga jikinsu . 
 ( 1 Korinthiyawa 6 : 18 ) Amma ƙauna ga Allah da kuma maƙwabta da kuma yin biyayya ga Allah za su hana mutum ya yi abin da zai sa a yi masa yankan zumunci daga ikilisiyar Kirista . 
 Ta wace hanya ce mazinaci ke “ lalatadda arzikinsa ” ? 
 Ya kamata mu danne tunanin yin lalata saboda kada mu jawo wa masu ƙaunarmu baƙin ciki . 
 “ Wanda yana tara zamansa da karuwai yana lalatadda arzikinsa , ” in ji Misalai 29 : 3 . 
 Kwarton da ya ƙi tuba yana lalata dangantakarsa da Allah da kuma gamin iyali . 
 Matarsa tana da ikon kashe aure . 
 ( Matta 19 : 9 ) Ko da mata ko mijin ne ya yi zunubi , kashe auren na iya sa marar zunubin , da yaran , da kuma wasu baƙin ciki . 
 Ka yarda cewa sanin haɗarin lalata ya kamata ya motsa mu mu guje wa gwajin da zai sa mu yin ta ? 
 Wane darassi ne za a koya game da yin laifi daga Misalai 6 : 30 - 35 ? 
 Sanin cewa babu yadda za a daidaita yin zina ya kamata ya motsa mutum ya guje wa wannan zunubin . 
 Misalai 6 : 30 - 35 sun nuna cewa mutane suna iya jin tausayin ɓarawon da ya yi sata domin yana jin yunwa , amma ba sa daraja mazinaci domin ba shi da muradi mai kyau . 
 “ Ransa ya ke nema ya hallaka . ” 
 Za a kashe irin wannan mutumin ne a ƙarƙashin Dokar Musa . 
 ( Leviticus 20 : 10 ) Wanda ya yi zina na jawo wa wasu baƙin ciki domin yana son ya biya bukatarsa na lalata , kuma mazinacin da ya ƙi tuba ba zai kasance a cikin ƙaunar Allah ba , amma za a kore shi daga ikilisiyar Kirista mai tsabta . 
 Ka Kasance da Lamiri Mai Kyau 
 Menene yanayin lamirin da ya zama “ lalas sai ka ce da ƙarfe mai - wuta ” ? 
 Idan muna so mu kasance cikin ƙaunar Allah , ba za mu ƙyale lamirinmu ya daina damuwa da yin zunubi ba . 
 Babu shakka , ba za mu yi na’am da irin mizanai na ɗabi’a da ke taɓarɓarewa a duniya ba , kuma muna bukatar mu mai da hankali da irin abokanmu , abubuwan da muke karantawa , da kuma nishaɗi . 
 Bulus ya yi gargaɗi : “ Cikin kwanaki na ƙarshe waɗansu za su ridda daga imani , suna maida hankali ga ruhohi na ruɗami da koyarwar aljanu , ta wurin riyar mutane masu - faɗin ƙarya , waɗanda an yi ma lamirinsu lalas sai ka ce da ƙarfe mai - wuta . ” 
 ( 1 Timothawus 4 : 1 , 2 ) An kwatanta lamirin da ya zama “ lalas sai ka ce da ƙarfe mai - wuta ” da tabo a jiki , wanda idan aka taɓa ba za a ji zafi ba . 
 Irin wannan lamirin ba zai yi mana kashedi mu guje wa ’ yan ridda da kuma yanayin da zai sa mu yi watsi da imaninmu ba . 
 Me ya sa yake da muhimmanci mu kasance da lamiri mai kyau ? 
 Cetonmu ya dangana ne a kan kasancewa da lamiri mai kyau . 
 ( 1 Bitrus 3 : 21 ) Ta wurin imaninmu da jinin da Yesu ya zubar , an tsabtace lamirinmu daga matattun ayyuka , don mu “ bauta ma Allah mai - rai . ” 
 ( Ibraniyawa 9 : 13 , 14 ) Idan muka yi zunubi da gangan , lamirinmu zai zama marar tsabta , kuma ba za mu kasance mutane masu tsabta da suka dace da hidimar Allah ba . 
 ( Titus 1 : 15 ) Amma , da taimakon Jehobah , za mu iya kasancewa da lamiri mai kyau . 
 Wasu Hanyoyin da Za a Kauce wa Mugun Hali 
 Menene muhimmancin ‘ bin Ubangiji sarai ’ ? 
 Ka “ bi Ubangiji sarai , ” kamar yadda Kaleb na Isra’ila ta dā ya yi . 
 ( Kubawar Shari’a 1 : 34 - 36 ) Ka yi abin da Allah yake bukata a gare ka , kuma kada ka yi tunanin ci daga taburin “ aljanu . ” 
 ( 1 Korinthiyawa 10 : 21 ) Ka ƙi ridda . 
 Cikin godiya ka ci daga abinci na ruhaniya da ke kan teburin Jehobah kawai , kuma malaman ƙarya ko mugayen ruhohi ba za su rinjaye ka ba . 
 ( Afisawa 6 : 12 ; Yahuda 3 , 4 ) Ka mai da hankali ga abubuwa na ruhaniya , kamar su nazarin Littafi Mai Tsarki , halartar taro , da kuma hidimar fage . 
 Kana da tabbacin kasancewa da farin ciki idan ka bi Jehobah yadda ya kamata kuma ka yawaita a cikin aikin Ubangiji . — 1 Korinthiyawa 15 : 58 . 
 Ta yaya ne tsoron Jehobah zai shafi halinka ? 
 Ka ƙudurta ka “ yi ma Allah sujjada . . . tare da ladabi da saduda . ” 
 ( Ibraniyawa 12 : 28 ) Tsoron Jehobah zai motsa ka ka ƙi duk wani tafarki marar kyau . 
 Zai taimaka maka ka bi da kanka daidai da umurnin Bitrus ga shafaffu : “ Idan kuma kuna kira bisa gareshi kamar Uba , shi wanda ya ke hukumtawa , ba da tara ba , amma gwalgwadon aikin kowane mutum , sai ku yi zaman baƙontarku da tsoro . ” — 1 Bitrus 1 : 17 . 
 Me ya sa ya kamata ka dinga yin amfani da abubuwan da ka koya daga Kalmar Allah ? 
 Ka dinga yin amfani da abubuwan da kake koya daga Kalmar Allah a kowane lokaci . 
 Hakan zai taimaka maka ka guje wa yin mugun zunubi domin za ka kasance cikin “ waɗanda suna da hankulansu wasassu bisa ga aikaceya garin rabewar nagarta da mugunta . ” 
 ( Ibraniyawa 5 : 14 ) Maimakon yin sakaci da furcinka da ɗabi’a , ka mai da hankali domin ka yi tafiya a matsayin mutum mai hikima , kana “ rifta zarafi ” a wannan mugun zamanin . 
 Ka “ fahimci abin da ke nufin Ubangiji , ” kuma ka ci gaba da yin sa . — Afisawa 5 : 15 - 17 ; 2 Bitrus 3 : 17 . 
 Me ya sa ya kamata mu guje wa ƙyashi ? 
 Ka guje wa yin kwaɗayin abin wasu . 
 Ɗaya daga cikin Dokoki Goma ta ce : “ Ba za ka yi ƙyashin gidan makusancinka ba , ba za ka yi ƙyashin matar makusancinka ba , ko bawansa , ko baiwassa , ko sansa , ko jākinsa , ko kowane abin da ke na makusancinka . ” 
 ( Fitowa 20 : 17 ) Wannan dokar ta kāre gidan mutum , matarsa , bayi , tumakinsa , da sauransu . 
 Amma abu mafi muhimmanci shi ne furcin da Yesu ya yi cewa kwaɗayi na ƙazantar da mutum . — Markus 7 : 20 - 23 . 
 21 , 22 . 
 Waɗanne matakai ne Kirista zai iya ɗauka don ya guje wa zunubi ? 
 Ka ɗauki matakai da za su hana sha’awar da za ta sa ka yin zunubi . 
 Almajiri Yaƙub ya rubuta : “ Kowanne mutum ya jarabtu , sa’anda sha’awatasa ta janye shi , ta yi masa tarko . 
 Sa’annan , lokacinda sha’awa ta habala , ta kan haifi zunubi : zunubi kuwa , sa’anda ya ƙasaita , ya kan fidda mutuwa . ” 
 ( Yaƙub 1 : 14 , 15 ) Alal misali , idan mutum yana da matsalar yin maye a dā , yana iya yanke shawarar cewa ba zai ajiye giya a gidansa ba . 
 Don guje wa gwaji game da kishiyar jinsi , Kirista na iya canja inda yake aiki ko aikinsa . — Misalai 6 : 23 - 28 . 
 Kada ka ɗauki matakin da zai kai ka ga yin zunubi . 
 Yin kwarkwasa da kuma tunanin yin lalata za su iya kai ga zina ko kwartanci . 
 Yin ƙananan ƙarya na iya ba mutum gaba gaɗin yin babbar ƙarya , wanda hakan na iya kai wa ga zunubin yin ƙarya . 
 Yin ƙananan sata na iya kashe lamirin mutum har ya soma yin babbar sata . 
 Mutum na iya amincewa da wani ƙaramin abu daga kalaman ’ yan ridda , kuma hakan na iya sa mutum ya zama ɗan ridda . — Misalai 11 : 9 ; Ru’ya ta Yohanna 21 : 8 . 
 Idan Ka Yi Zunubi Fa ? 
 23 , 24 . 
 Wane ƙarfafa ne za a iya samu a cikin 2 Labarbaru 6 : 29 , 30 ; Misalai 28 : 13 ? 
 Mutane duka ajizai ne . 
 ( Mai - Wa’azi 7 : 20 ) Amma idan ka yi mugun laifi , kana iya samun ƙarfafa daga addu’ar da Sarki Sulemanu ya yi a wajen keɓe haikalin Jehobah . 
 Sulemanu ya yi addu’a ga Allah : “ Komi addu’a ko gado da kowa za ya yi , ko da dukan jama’arka Isra’ila za su yi , kowa yana ciki , ya kuwa miƙe hannuwansa yana fuskanta wannan gida ; sai ka ji daga sama wurin zamanka , ka gafarta , ka sāka ma kowane mutum bisa ga dukan aikinsa , kana sane da zuciyassa ; ( gama kai , i , kai kaɗai ka san zukatan ’ ya’yan mutane ) . ” — 2 Labarbaru 6 : 29 , 30 . 
 Hakika , Allah ya san zuciya kuma yana gafartawa . 
 Misalai 28 : 13 ta ce : “ Wanda ya rufe laifofinsa ba za ya yi albarka ba : Amma dukan wanda ya faɗa su ya kuwa rabu da su za ya sami jinƙai . ” 
 Ta wajen tuba da kuma furta zunubi , mutum zai iya samun tagomashin Allah . 
 Duk da haka , idan ka raunana a ruhaniya , menene kuma zai iya taimaka maka ka kasance a cikin ƙaunar Allah ? 
 Yaya Za Ka Amsa ? 
 • Yaya za mu iya kasancewa a cikin ƙaunar Allah ? 
 • Ta yaya ne ƙaunar Allah da Kristi suke taimaka mana mu ƙi tafarki na zunubi ? 
 • Me ya sa ƙauna ga mutane zai hana mu yin lalata ? 
 • Ta waɗanne hanyoyi ne za a guje wa yin lalata ? 
 [ Hoto a shafi na 3 ] 
 Yahuda ya nuna mana yadda za mu kasance a cikin ƙaunar Allah 
 [ Hoto a shafi na 5 ] 
 Rabuwar aure na iya jawo wa abokin aure marar laifi da yaran baƙin ciki 
 [ Hoto a shafi na 6 ] 
 Kamar Kaleb , ka ƙudurta cewa za ka “ bi Ubangiji sarai ” ? 
 [ Hoto a shafi na 7 ] 
 Ka ci gaba da yin addu’a a kowane lokaci don samun taimakon ƙin gwaji 
 Ka Yi Na’am Da Horon Jehobah 
 “ Kada ka rena koyaswar Ubangiji . ” — MISALAI 3 : 11 . 
 Me ya sa ya kamata mu yi na’am da horon Allah ? 
 SARKI SULEMANU na Isra’ila ta dā ya ba kowannenmu dalili mai kyau na yin na’am da horon Allah . 
 “ Ɗana kada ka rena koyaswar Ubangiji , ” in ji Sulemanu , “ kada ka yi kasala kuma da tsautawassa : Gama wanda Ubangiji ya ke ƙauna shi ya ke tsauta ma : Kamar yadda uba ya kan yi ma ɗan da ya ke jin daɗinsa . ” 
 ( Misalai 3 : 11 , 12 ) Hakika , Ubanka na samaniya yana yi maka horo domin yana ƙaunarka . 
 Menene ma’anar “ horo , ” kuma ta yaya za a iya horar da mutum ? 
 “ Horo ” na nufin gyara , umurni , da koyarwa . 
 “ Kowane irin horo ana ganinsa ba abin faranta zuciya ba , amma abin ban ciwo ne a loton yi , ” in ji manzo Bulus , “ amma daga baya ya kan bada amfani mai - salama - watau na adalci ke nan - ga waɗanda sun wāsu ta wurinsa . ” 
 ( Ibraniyawa 12 : 11 ) Karɓa da kuma yin na’am da horo daga Allah na iya taimaka maka ka biɗi tafarki na aminci wanda hakan zai jawo ka kusa da Allah mai tsarki , Jehobah . 
 ( Zabura 99 : 5 ) Ana iya samun gyara ta wurin ’ yan’uwa masu bi , ta wurin abubuwan da aka koya a taron Kirista , da kuma nazarin da ka yi na Kalmar Allah da kuma littattafan “ wakili mai - aminci . ” 
 ( Luka 12 : 42 - 44 ) Abin farin ciki ne idan ka ji wuraren da kake bukatar yin gyara ! 
 Amma , wane irin horo ne za a iya yi idan aka yi mugun zunubi ? 
 Dalilin da Ya Sa Ake Yi wa Wasu Yankan Zumunci 
 A wane lokaci ne ake yin yankan zumunci ? 
 Bayin Allah suna yin nazarin Littafi Mai Tsarki da kuma littattafai na Kirista . 
 Ana tattauna mizanan Jehobah a taronsu , da manyan taro . 
 Saboda haka , Kiristoci suna da dama mai kyau na sanin abin da Jehobah yake bukata a gare su . 
 Ana yin yankan zumunci ne kawai idan wani a cikin ikilisiya ya ci gaba da yin mugun zunubi . 
 4 , 5 . 
 Wane misali daga Nassi na yankan zumunci ne aka gabatar a nan , kuma me ya sa aka aririci ikilisiyar ta mai da mutumin ? 
 Yi la’akari da wani misali daga Nassi na yankan zumunci . 
 Ikilisiyar da ke Koranti ta ƙyale “ irin fasikanci ma da ba a iske shi ko wurin Al’ummai , mutum [ ya yi zina ] da matar ubansa ! ” 
 Bulus ya aririci Korinthiyawan su “ bada wannan irin mutum ga Shaiɗan garin a hallaka jiki , domin ruhu shi tsira . ” 
 ( 1 Korinthiyawa 5 : 1 - 5 ) Idan aka yi yankan zumunci kuma aka miƙa mutumin ga Shaiɗan , da haka , mai zunubin ya zama sashen duniyar Iblis . 
 ( 1 Yohanna 5 : 19 ) Korar da aka yi masa ya fitar da mugun tasiri daga ikilisiya kuma an kāre “ ruhun , ” Allah ko hali na musamman . — 2 Timothawus 4 : 22 ; 1 Korinthiyawa 5 : 11 - 13 . 
 Bayan wani ɗan lokaci , Bulus ya aririci Kiristocin da ke Koranti su maido da mai laifin . 
 Me ya sa ? 
 Domin “ kada Shaiɗan ya ci ribar kome , ” in ji manzon . 
 Mai zunubin ya riga ya tuba kuma ya tsabtace rayuwarsa . 
 ( 2 Korinthiyawa 2 : 8 - 11 ) Idan Korinthiyawan suka ƙi maido da mutumin da ya tuba , Shaiɗan zai ribace su domin za su kasance mutane marar tausayi kuma marar gafartawa kamar yadda Iblis yake so . 
 Sun “ gafarta masa , [ kuma sun ] yi masa ta’aziya ” wato , mutumin da ya tuba . — 2 Korinthiyawa 2 : 5 - 7 . 
 Menene yankan zumunci zai iya cim ma ? 
 Menene aka cim ma idan aka yi yankan zumunci ? 
 Yana kawar da kunyar da aka jawo wa suna mai tsarki na Jehobah , kuma yana kāre suna mai kyau na mutanensa . 
 ( 1 Bitrus 1 : 14 - 16 ) Cire mai zunubi daga cikin ikilisiya na ɗaukaka mizanan Allah kuma yana sa ikilisiyar ta kasance a tsabtace a ruhaniya . 
 Kuma yana iya sa wanda ya yi zunubin ya dawo cikin hankalinsa . 
 Tuba na da Muhimmanci 
 Menene ya sami Dauda sa’ad da ya ƙi ya furta zunubansa ? 
 Yawanci da suka yi mugun zunubi da suka tuba da gaske , ba a yi musu yankan zumunci daga ikilisiya ba . 
 Hakika , yana yi wa wasu wuya su tuba da gaske . 
 Yi la’akari da Sarki Dauda na Isra’ila , wanda ya rubuta Zabura ta 32 . 
 Wannan waƙar ta nuna cewa Dauda bai furta mugun zunubin da ya yi da Bath - sheba ba . 
 Sakamakon shi ne , baƙin ciki saboda zunubin da ya yi ya sha ƙarfinsa , kamar yadda zafi ke janye ruwan da ke cikin itace . 
 Dauda ya sha wuya a zahiri ya kuma damu , amma sa’ad da ya ‘ faɗi laifofinsa , Ubangiji ya gafarta muguntar zunubinsa . ’ 
 ( Zabura 32 : 3 - 5 ) Dauda ya rera waƙa : “ Mai - albarka ne mutum wanda Ubangiji ba ya lissafta mugunta gareshi ba . ” 
 ( Zabura 32 : 1 , 2 ) Abu ne mai ban al’ajabi mu shaida tagomashin Allah ! 
 8 , 9 . 
 Ta yaya ake nuna tuba , kuma menene muhimmancinsa game da maido da wanda aka yi wa yankan zumunci ? 
 Babu shakka , dole ne mai zunubi ya tuba idan yana son ya sami tagomashi . 
 Amma , kunya ko kuwa tsoron cewa za a gane zunubin mutum ba shi ne tuba ba . 
 “ Tuba ” na nufin “ daina yin ” zunubi domin an yi da na sani . 
 Mutumin da ya tuba yana da “ karyayyar zuciya , ” kuma wataƙila yana son ya daidaita al’amuran . — Zabura 51 : 17 ; 2 Korinthiyawa 7 : 11 . 
 Tuba abu ne mai muhimmanci da zai sa a maido mutum cikin ikilisiyar Kirista . 
 Ba a maido mutumin da aka yi wa yankan zumunci zuwa cikin ikilisiya bayan ɗan ƙanƙanin lokaci . 
 Kafin a maido shi , sai ya canza yanayin zuciyarsa sosai . 
 Dole ne ya fahimci irin zunubin da ya yi , da kuma kunyar da ya jawo wa Jehobah da kuma ikilisiya . 
 Dole ne mai zunubin ya tuba , ya roƙi gafara , ya kuma ba da kai ga umurnan Allah na adalci . 
 Sa’ad da ya biɗi a mai da shi , dole ne ya nuna alamun cewa ya tuba kuma yana ‘ ayyuka waɗanda sun cancanci tubarsa . ’ — Ayukan Manzanni 26 : 20 . 
 Me Ya Sa Ya Kamata Mu Faɗi Zunubinmu ? 
 10 , 11 . 
 Me ya sa bai kamata mu ɓoye zunubi ba ? 
 Wasu da suka yi zunubi suna iya tunani : ‘ Idan na faɗi zunubin , wataƙila zan amsa wasu tambayoyi masu kunyatarwa kuma ana iya yi mini yankan zumunci . 
 Amma idan na yi shiru , zan iya guje wa hakan kuma babu wanda zai taɓa sani a cikin ikilisiya . ’ 
 Mai yin irin wannan tunanin ya ƙi yin la’akari da wasu batutuwa masu muhimmanci . 
 Menene waɗannan batutuwan ? 
 Jehobah “ Allah ne cike da juyayi , mai - alheri kuma , mai - jinkirin fushi , mai - yalwar jinƙai da gaskiya ; yana tsaron jinƙai domin dubbai , yana gafarta laifi da saɓo da zunubi . ” 
 Duk da haka , yana yi wa mutanensa horo “ da shari’a . ” 
 ( Fitowa 34 : 6 , 7 ; Irmiya 30 : 11 ) Idan ka yi mugun zunubi , ta yaya za ka sami tagomashin Allah idan ka yi ƙoƙarin ɓoye zunubinka ? 
 Jehobah yana sane da zunubinka , kuma ba ya yin watsi da zunubin . — Misalai 15 : 3 ; Habakkuk 1 : 13 . 
 12 , 13 . 
 Menene zai iya faruwa idan aka ɓoye zunubi ? 
 Idan ka yi mugun zunubi , furta zunubinka zai taimaka maka ka sake samun lamiri mai kyau . 
 ( 1 Timothawus 1 : 18 - 20 ) Amma ƙin furta zunubi na iya lalata lamiri wanda hakan na iya kai ga ƙarin zunubi . 
 Ka tuna cewa zunubin da ka yi ba ga wani mutum ko ikilisiya ba ne . 
 Amma ga Allah . 
 Mai zabura ya rera : “ Ubangiji , kursiyinsa yana cikin sama ; Idanunsa suna duban yan adam , maƙyaptansa suna gwada su . 
 Ubangiji yana gwada mai - adalci [ da ] mai - mugunta . ” — Zabura 11 : 4 , 5 . 
 Jehobah ba zai albarkaci duk wanda ya ɓoye mugun zunubinsa kuma ya kasance a cikin ikilisiyar Kirista mai tsabta ba . 
 ( Yaƙub 4 : 6 ) Saboda haka , idan ka riga ka yi zunubi kuma kana son ka yi abin da ya dace , kada ka ɓata lokaci ka je ka furta zunubinka . 
 Idan ba haka ba , lamirinka zai dinga damunka , musamman sa’ad da ka karanta ko ka ji gargaɗi game da irin waɗannan abubuwan . 
 Idan Jehobah ya janye ruhunsa daga gare ka fa , kamar yadda ya yi wa Sarki Saul ? 
 ( 1 Samuila 16 : 14 ) Idan Allah ya cire ruhunsa , kana iya faɗawa cikin zunubi mafi muni . 
 Ka Gaskata ’ Yan’uwanka Masu Aminci 
 Me ya sa ya kamata wanda ya yi laifi zai bi shawarar da take Yaƙub 5 : 14 , 15 ? 
 Saboda haka , menene ya kamata mai zunubi da ya tuba ya yi ? 
 “ Shi kira dattiɓan ikilisiya su yi addu’a a bisansa , suna shafe shi da mai cikin sunan Ubangiji : addu’ar bangaskiya kuwa za ta ceci mai - ciwo , Ubangiji kuwa za ya tashe shi . ” 
 ( Yaƙub 5 : 14 , 15 ) Gaya wa dattawa ita ce hanya ɗaya da mutum zai “ fito da yaya fa masu - isa tuba . ” 
 ( Matta 3 : 8 ) Waɗannan mutane masu aminci da ƙauna za ‘ su yi masa addu’a kuma su shafe shi da mai cikin sunan Jehobah . ’ 
 Kamar mai mai kyau , shawararsu ta Littafi Mai Tsarki za ta ƙarfafa duk wanda ya tuba . — Irmiya 8 : 22 . 
 15 , 16 . 
 Ta yaya ne Kiristoci dattawa suke bin misalin da Allah ya kafa kamar yadda aka rubuta a Ezekiel 34 : 15 , 16 ? 
 Jehobah , Makiyayinmu , ya kafa misali mai kyau sa’ad da ya ’ yantar da Yahudawa daga bauta a Babila a shekara ta 537 K.Z . , da kuma sa’ad da ya ’ yantar da Isra’ila ta ruhaniya daga “ Babila Babba ” a shekara ta 1919 A.Z . ! 
 ( Ru’ya ta Yohanna 17 : 3 - 5 ; Galatiyawa 6 : 16 ) Da haka , ya cika alkawarinsa : “ Ni da kaina zan yi kiwon tumakina , in kai su wurin kwanciya , . . . 
 In nemi abin da ya ɓace , in dawo da abin da aka kora , abin da ya karye in yi masa ɗori , in ƙarfafa abin da ke da ciwo . ” — Ezekiel 34 : 15 , 16 . 
 Jehobah yana ciyar da tumakinsa ta alama , yana kāre su , kuma yana neman waɗanda suka ɓace . 
 Hakazalika , Kiristoci makiyaya suna tabbatar da cewa tumakin Allah suna cin abinci na ruhaniya sosai kuma suna samun kāriya . 
 Dattawa suna neman tunkiya da ta bar ikilisiya . 
 Kamar yadda Allah yake ‘ ɗaure wanda ya karye , ’ masu kula suna ‘ ɗaure ’ tumakin da ya ji rauni ta wurin kalaman wani ko kuwa ta ayyukansa . 
 Kamar yadda Allah yake ‘ ƙarfafa masu ciwo , ’ dattawa suna taimaka wa waɗanda suke ciwo a ruhaniya , wataƙila domin sun yi zunubi . 
 Yadda Makiyaya Suke ba da Taimako 
 Me ya sa bai kamata mu ɓata lokaci ba wajen neman taimako na ruhaniya daga dattawa ? 
 Dattawa suna bin wannan umurnin : “ A yi jinƙai tare da tsoro . ” 
 ( Yahuda 23 ) Ta wajen yin lalata , wasu Kiristoci sun yi mugun zunubi . 
 Amma idan suka tuba da gaske , za su iya samun tagomashi da kuma ƙauna daga dattawan da suke son su taimaka musu a ruhaniya . 
 Tare da shi kansa , Bulus ya ce game da waɗannan mazaje : “ Ba sarauta mu ke yi bisa bangaskiyarku ba , amma mataimaka ne na farinzuciyarku . ” 
 ( 2 Korinthiyawa 1 : 24 ) Saboda haka , kada ka ɓata lokaci wajen neman taimakonsu na ruhaniya . 
 Ta yaya ne dattawa suke bi da Kirista da suka yi zunubi ? 
 Idan ka yi mugun zunubi , me ya sa ya kamata ka amince da dattawa ? 
 Domin sune ainihin makiyayan tumakin Allah . 
 ( 1 Bitrus 5 : 1 - 4 ) Babu makiyayi mai ƙauna da zai bugi tunkiyar da take kuka don ta ji wa kanta rauni . 
 Sa’ad da dattawa suke bi da Kirista da ya yi zunubi , wannan batu ne na zunubi da maidowa ta ruhaniya idan zai yiwu , ba na laifi ko horo ba . 
 ( Yaƙub 5 : 13 - 20 ) Dattawa suna bukatar su yi shari’a cikin adalci kuma su “ kewaye ma garke . ” 
 ( Ayukan Manzanni 20 : 29 , 30 ; Ishaya 32 : 1 , 2 ) Kamar duka Kiristoci , dattawa suna bukatar su yi ‘ aikin gaskiya , su nuna jinƙai , kuma su yi tafiya da tawali’u tare da Allahnsu . ’ 
 ( Mikah 6 : 8 ) Irin waɗannan halayen suna da muhimmanci sa’ad da suke yanke shawarar da ta shafi rayuwa da kuma tsarkakkiyar hidima ta “ tumakin makiyaya [ ta Jehobah ] kuma . ” — Zabura 100 : 3 . 
 Wane irin hali ne Kiristoci dattawa suke nuna wa wajen daidaita wani ? 
 Ruhu mai tsarki ne ya naɗa Kiristoci makiyaya , kuma suna son ya yi musu ja - gora . 
 Idan “ an iske mutum a cikin kowane laifi , ” wato , kamar an kama shi ba zato ba tsammani , maza da suka ƙware a ruhaniya sukan ƙoƙarta su ‘ komo da irin wannan mutumin cikin ruhun tawali’u . ’ 
 ( Galatiyawa 6 : 1 ; Ayukan Manzanni 20 : 28 ) Da tawali’u da kuma manne wa mizanai na Allah , dattawa suna ƙoƙartawa su daidaita tunaninsa , kamar yadda likita mai tausayi ke ɗaure karyayyar kafa a hankali , don kada zafin ya yi yawa kuma ya kula da matsalar . 
 ( Kolossiyawa 3 : 12 ) Tun da nuna tagomashi ya dangana ne a kan addu’a da Nassosi , shawarar da dattawan suka yanke za ta nuna ra’ayin Allah game da batun . — Matta 18 : 18 . 
 A wane irin yanayi ne zai dace a sanar da ikilisiya cewa an tsauta wa mutum ? 
 Idan mutane sun san zunubin ko kuwa za su sani a nan gaba , zai dace a sanar da ikilisiyar don a kāre sunanta . 
 Za a iya yin sanarwa kuma , idan da wani dalilin da zai sa a sanar da ikilisiyar . 
 A lokacin da wanda aka tsauta wa yake warkewa a ruhaniyance , za a iya kwatanta shi da wanda yake warkewa daga raunin da ya ɗan dakatar da shi daga yin aiki . 
 A wannan lokacin , zai dace wanda ya tuban ya yi sauraro maimakon ya yi kalami a taro . 
 Dattawan suna iya ce wani ya je ya yi nazarin Littafi Mai Tsarki da shi don ya ƙarfafa shi a inda ya raunana domin ya zama ‘ sahihi cikin bangaskiya . ’ 
 ( Titus 2 : 2 ) Ana yin duka wannan ne cikin ƙauna ba wai don a horar da wanda ya yi zunubin ba . 
 Ta yaya ne za a iya bi da wasu zunubai ? 
 Dattawa suna iya ba da taimako a hanyoyi dabam dabam . 
 Alal misali , a ce ɗan’uwa da ke da matsalar yin maye a dā yana shan barasa sosai sau ɗaya ko sau biyu sa’ad yake gida shi kaɗai . 
 Ko kuwa wanda ya daina shan taba tun da daɗewa amma yana shan taba sau ɗaya ko sau biyu sa’ad da ya karaya . 
 Ko da yake ya yi addu’a kuma ya gaskata cewa Allah ya yafe masa , ya kamata ya nemi taimako daga dattawa saboda kada irin wannan zunubin ya zama halinsa . 
 Dattijo ɗaya ko biyu na iya tattauna batun . 
 Amma , dattijon na iya sanar da shugaban ikilisiya , tun da ƙila akwai abubuwan da suka sa shi yin haka . 
 Ka Ci Gaba da Amincewa da Horon Allah 
 22 , 23 . 
 Me ya sa ya kamata ka ci gaba da yin na’am da horon Allah ? 
 Don samun amincewar Allah , ya kamata kowane Kirista ya mai da hankali ga horon Jehobah . 
 ( 1 Timothawus 5 : 20 ) Saboda haka , ka yi amfani da gyaran da aka yi maka sa’ad da kake nazarin Nassosi da kuma littattafai na Kirista , ko kuwa sa’ad da aka ba da umurni a taro , da manyan taro na mutane Jehobah . 
 Ka kasance a faɗake don yin nufin Jehobah . 
 Da haka , horon Allah zai taimaka maka ka sami kāriya mai girma na ruhaniya da zai hana ka yin zunubi . 
 Amincewa da horon Allah zai taimaka maka ka kasance cikin ƙaunar Allah . 
 Hakika , an fitar da wasu daga ikilisiyar Kirista , amma wannan ba zai same ka ba idan ka “ kiyaye zuciyarka ” kuma ‘ ka yi tafiya kamar mai hikima . ’ 
 ( Misalai 4 : 23 ; Afisawa 5 : 15 ) Idan an yi maka yankan zumunci , me ya sa ba za ka ɗauki matakin da zai sa a maido ka ba ? 
 Allah yana son duka waɗanda suka keɓe kansu a gare shi su bauta masa cikin aminci da “ farinciki . ” 
 ( Kubawar Shari’a 28 : 47 ) Za ka iya yin haka har abada idan ka ci gaba da yin na’am da horon Jehobah . — Zabura 100 : 2 . 
 Yaya Za Ka Amsa ? 
 • Me ya sa ake fitar da wasu daga ikilisiyar Kirista ? 
 • Menene tuba na gaskiya ya ƙunsa ? 
 • Me ya sa ya kamata a furta mugun zunubi ? 
 • A waɗanne hanyoyi ne Kiristoci dattawa suke taimaka wa masu zunubi da suka tuba ? 
 Ka Ƙaunaci Allah Da Yake Ƙaunarka 
 “ Ka yi ƙaunar Ubangiji Allahnka da dukan zuciyarka , da dukan ranka , da dukan azancinka . ” — MATTA 22 : 37 . 
 1 , 2 . 
 Menene ya ta da tambaya game da doka da ta fi muhimmanci ? 
 FARISAWA na zamanin Yesu sun yi gardama sosai a kan wannan tambayar . 
 Wace doka ce ta fi muhimmanci cikin dokoki fiye da 600 da ke cikin Dokar Musa ? 
 Dokar da ta ƙunshi yin hadaya ne ? 
 Ballantana ma , ana hadayu ne don a sami gafartawa kuma a yi wa Allah godiya . 
 Ko kuwa doka game da kaciya ce ta fi muhimmanci ? 
 Wannan ma yana da muhimmanci , tun da yake kaciya alamar alkawari ne da Jehobah ya yi da Ibrahim . — Farawa 17 : 9 - 13 . 
 A wata sassa kuma , mai yiwuwa masu ra’ayin riƙau sun yi tunanin cewa kowace doka da Allah ya ba da tana da muhimmanci , ko da wasu sun fi wasu muhimmanci ba zai yi daidai ba a ɗaukaka wata doka fiye da wasu . 
 Farisawa sun tsai da shawara su yi wa Yesu wannan tambayar da ake gardama a kai . 
 Wataƙila zai faɗi wani abu da zai ɓata sunansa . 
 Wani a cikinsu ya tambayi Yesu : “ Wace ce babbar doka a cikin Attaurat ? ” — Matta 22 : 34 - 36 . 
 Wace doka ce Yesu ya ce ta fi muhimmanci ? 
 Amsar da Yesu ya ba da tana da muhimmanci sosai a gare mu a yau . 
 A amsar da ya bayar , ya taƙaita abin da ya fi muhimmanci a bauta ta gaskiya . 
 Yesu ya yi ƙaulin Kubawar Shari’a 6 : 5 kuma ya ce : “ Ka yi ƙaunar Ubangiji Allahnka da dukan zuciyarka , da dukan ranka , da dukan azancinka . 
 Wannan ce babbar doka , ita ce kuwa ta fari . ” 
 Ko da Bafarisin ya yi tambaya game da doka ɗaya , Yesu ya gaya masa wata . 
 Ya yi ƙaulin Leviticus 19 : 18 , ya ce : “ Wata kuma ta biyu mai - kamaninta ke nan , ‘ Ka yi ƙaunar maƙwabcinka kamar ranka . ’ 
 ” Yesu ya nuna cewa waɗannan dokoki biyu sune suka fi muhimmanci a bauta ta gaskiya . 
 Don kada su sa ya lissafa jerin muhimmancin wasu dokoki , ya kammala : “ Ga waɗannan doka biyu dukan Attaurat da Annabawa su ke ratayawa . ” 
 ( Matta 22 : 37 - 40 ) A wannan talifin , za mu tattauna dokar da ta fi muhimmanci a cikin dokokin biyu . 
 Me ya sa dole ne mu ƙaunaci Allah ? 
 Ta yaya za mu nuna muna hakan ? 
 Ta yaya za mu koyi nuna irin wannan ƙaunar ? 
 Yana da muhimmanci mu san amsoshin waɗannan tambayoyi , domin idan muna son mu faranta wa Jehobah rai dole ne mu ƙaunace shi da dukan zuciyarmu da kuma ranmu . 
 Muhimmancin Ƙauna 
 4 , 5 . ( a ) Me ya sa Bafarisin bai yi mamaki ba game da abin da Yesu ya ce ? 
 ( b ) Menene ya fi daraja ga Allah fiye da hadayu ? 
 Kamar dai Bafarisin da ya yi wa Yesu tambaya bai yi fushi ba kuma bai yi mamaki ba da amsar da aka ba shi . 
 Ya san cewa ƙaunar Allah fanni ne mai muhimmanci a bauta ta gaskiya , ko da mutane da yawa ba sa nuna ta . 
 A cikin majami’u , al’adarsu ne su maimaita Shema , wato addu’ar Ibrananci , ko kuma furta bangaskiyarsu , kuma wannan ya haɗa da ayoyin da ke Kubawar Shari’a 6 : 4 - 9 , waɗanda Yesu ya yi ƙaulinsu . 
 In ji labarin da ke Markus , sai Bafarisin ya gaya wa Yesu : “ Malam , ka faɗi daidai shi ɗaya ne ; babu wani kuma sai shi : kuma mutum ya ƙaunace shi da dukan zuciya , da dukan azanci , da dukan ƙarfi , ya yi ƙaunar maƙwabcinsa kuma kamar ransa , wannan ya fi gaban dukan bayebaye na ƙonawa da hadayu nesa . ” — Markus 12 : 32 , 33 . 
 Hakika , ko da yake ana bukatar a miƙa baiko na ƙonawa da hadayu bisa Doka , abin da ya fi muhimmanci ga Allah shi ne ƙauna da bayinsa suke nunawa da dukan zuciyarsu . 
 Allah ya fi daraja gwara da aka miƙa masa cikin ƙauna da ibada maimakon raguna dubbai da aka miƙa da mummunan nufi . 
 ( Mikah 6 : 6 - 8 ) Ka tuna labarin gwauruwa mabukaciya da Yesu ya lura da ita a haikali a Urushalima . 
 Anini biyu da ta saka a cikin baitulmalin ba zai iya sayan ko gwara ɗaya ba . 
 Duk da haka , wannan kyautar da ta ba wa Jehobah da dukan zuciyarta , abin karɓa ne a gare shi fiye da wanda masu arziki suka bayar daga yalwarsu . 
 ( Markus 12 : 41 - 44 ) Abin ban ƙarfafa ne mu san cewa Jehobah ya fi daraja ƙauna da muka nuna ko a wane irin yanayi muke ciki ! 
 Menene Bulus ya rubuta game da muhimmancin ƙauna ? 
 Da yake nanata muhimmancin ƙauna a bauta ta gaskiya , manzo Bulus ya rubuta : “ Idan na yi magana da harsunan mutane da na mala’iku , amma ba ni da ƙauna , na zama jan ƙarfe mai - ƙara ko kuwa kūge mai - ƙaraurawa . 
 Idan ina da annabci kuma , har kuwa na san dukan asirai da dukan ilimi kuma ; idan ina da bangaskiya duka kuma , har da zan cira duwatsu , amma ba ni da ƙauna , ni ba komi ba ne . 
 Idan ina bada dukiyata duka domin a ciyadda matalauta , idan kuwa na bada jikina domin a ƙone shi , amma ba ni da ƙauna , ba ya amfane ni komi ba . ” 
 ( 1 Korinthiyawa 13 : 1 - 3 ) Hakika , muna bukatar mu nuna ƙauna idan muna so Allah ya karɓi bautarmu . 
 Ta yaya za mu nuna ƙaunarmu ga Jehobah ? 
 Yadda Muke Nuna Ƙaunarmu ga Jehobah 
 7 , 8 . 
 Ta yaya za mu nuna muna ƙaunar Jehobah ? 
 Mutane da yawa sun gaskata cewa ƙauna sosuwar zuciya ce da ke hana mu iya kame kanmu ; mutane suna maganar son wani . 
 Amma , ƙauna ta gaske ba kawai yadda muke ji ba ne . 
 Ana nuna ta ta ayyuka ba yadda mutum ke ji ba kawai . 
 Littafi Mai Tsarki ya ce ƙauna “ hanya mafificiya ” ce da kuma abin da muke “ bi . ” 
 ( 1 Korinthiyawa 12 : 31 ; 14 : 1 ) An ƙarfafa Kiristoci su nuna ƙauna , ba da “ baki ko kuwa da harshe ; amma da aiki da gaskiya kuma . ” — 1 Yohanna 3 : 18 . 
 Ƙauna ga Allah na motsa mu mu yi abin da ke faranta masa rai kuma mu ba da amsa game da ikon mallakarsa kuma mu ɗaukaka shi , ta maganarmu da kuma ayyukanmu . 
 Tana motsa mu mu kauce wa ƙaunar duniya da hanyoyinta marasa kyau . 
 ( 1 Yohanna 2 : 15 , 16 ) Waɗanda suke ƙaunar Allah suna ƙin mugunta . 
 ( Zabura 97 : 10 ) Idan muna ƙaunar Allah za mu ƙaunaci maƙwabtanmu , za mu tattauna wannan a talifi na gaba . 
 Ƙari ga haka , idan muna ƙaunar Allah za mu yi masa biyayya . 
 Littafi Mai Tsarki ya ce : “ Ƙaunar Allah ke nan , mu kiyaye dokokinsa . ” — 1 Yohanna 5 : 3 . 
 Ta yaya Yesu ya nuna ƙaunarsa ga Allah ? 
 Yesu ya nuna abin da ƙaunar Allah take nufi . 
 Ƙauna ta motsa shi ya bar samaniya ya zauna a duniya kamar ɗan adam . 
 Ƙauna ta motsa shi ya ɗaukaka Babansa ta wurin abubuwa da ya yi da kuma ya koyar . 
 Ƙauna ta motsa shi ya yi “ biyayya har da mutuwa . ” 
 ( Filibbiyawa 2 : 8 ) Wannan biyayya , wato , ƙaunar da ya nuna , ta buɗe hanya don masu aminci su kasance da adalci a gaban Allah . 
 Bulus ya rubuta : “ Ta wurin kangarar ɗayan nan [ Adamu ] masu - yawa suka zama masu zunubi , hakanan ta wurin biyayyar ɗayan masu - yawa za su barata . ” — Romawa 5 : 19 . 
 Me ya sa nuna ƙauna ga Allah ta ƙunshi yin biyayya ? 
 Kamar Yesu , muna nuna ƙaunarmu ta wajen yi wa Allah biyayya . 
 Manzo Yohanna wanda Yesu yake ƙaunarsa sosai , ya rubuta : “ Ƙauna ke nan , mu yi tafiya bisa ga dokokinsa . ” 
 ( 2 Yohanna 5 : 3 ) Waɗanda suke ƙaunar Jehobah suna son ja - gorarsa . 
 Da yake sun fahimci cewa ba za su iya yi wa kansu ja - gora ba , sun amince da hikimar Allah kuma suna miƙa kai ga ja - gorarsa ta ƙauna . 
 ( Irmiya 10 : 23 ) Sun yi kama da mutanen Biriya ta dā masu hali mai kyau da suka amince da saƙon Allah da “ yardar rai sarai , ” suna ɗokin su yi nufin Allah . 
 ( Ayukan Manzanni 17 : 11 ) Sun bincika Nassosi da kyau don su fahimci nufin Allah sosai , wannan zai taimake su su nuna ƙauna ta ayyukan biyayya . 
 Menene ake nufi da mu ƙaunaci Allah da dukan zuciyarmu , ranmu da kuma ƙarfinmu ? 
 Kamar yadda Yesu ya faɗa , za mu yi ƙaunar Allah da dukan zuciyarmu , ranmu da ƙarfinmu . 
 ( Markus 12 : 30 ) Irin wannan ƙaunar tana fitowa daga zuciya kuma ta ƙunshi yadda muke ji , sha’awace - sha’awacenmu , da tunaninmu kuma muna son mu faranta wa Jehobah rai . 
 Muna nuna ƙauna kuma da tunaninmu . 
 Bautarmu ta sa mu san Jehobah , ayyukansa , mizanansa , da kuma nufe - nufensa . 
 Muna amfani da dukan ranmu mu bauta masa kuma mu yabe shi . 
 Muna amfani da ƙarfinmu ta wajen yin hakan . 
 Dalilin da Ya Sa Za Mu Ƙaunaci Jehobah 
 Me ya sa Allah yake bukatar mu ƙaunace shi ? 
 Dalili ɗaya da ya sa za mu ƙaunaci Jehobah shi ne cewa yana bukatar mu nuna halayensa . 
 Allah shi ne tushe da misali mafi kyau na nuna ƙauna . 
 Manzo Yohanna da aka hure ya rubuta : “ Allah ƙauna ne . ” 
 ( 1 Yohanna 4 : 8 ) An halicci ’ yan adam cikin surar Allah , da haka an yi mu mu nuna ƙauna . 
 Ikon mallakar Jehobah bisa ƙauna ne . 
 Yana son talakawansa su zama waɗanda suke bauta masa domin suna ƙaunarsa kuma suna son yadda yake sarauta cikin adalci . 
 Hakika , ƙauna tana da muhimmanci don salama da jituwar dukan halittu . 
 ( a ) Me ya sa aka gaya wa Isra’ilawa : “ Ku ƙaunaci Ubangiji Allahnku ” ? 
 ( b ) Me ya sa ya dace da Jehobah yake bukata mu ƙaunace shi ? 
 Wani dalili kuma da ya sa muke ƙaunar Jehobah shi ne muna godiya don abin da ya yi mana . 
 Ka tuna abin da Yesu ya gaya wa Yahudawa : ‘ Ku ƙaunaci Ubangiji Allahnku . ’ 
 Ba su bukatar su ƙaunaci wanda yake nesa da ba su sani ba . 
 Za su ƙaunaci Allahn da ya bayyana musu ƙaunarsa . 
 Jehobah ne Allahnsu . 
 Shi ne ya fito da su daga Masar zuwa Ƙasar Alkawari , shi ne ya kāre su , ya kiyaye su , ya ƙaunace su , kuma ya yi musu horo cikin ƙauna . 
 A yau , Jehobah ne Allahnmu , wanda ya ba da Ɗansa fansa domin mu sami rai madawwami . 
 Saboda haka , ya dace da Jehobah yake bukatar mu ma mu ƙaunace shi ! 
 Za mu ƙaunaci Allah domin yana ƙaunarmu . 
 Muna ƙaunar Wanda “ ya fara ƙaunace mu . ” — 1 Yohanna 4 : 19 . 
 Ta yaya ƙaunar Jehobah take kama da ta iyaye masu ƙauna ? 
 Yadda Jehobah yake ƙaunar ’ yan adam na kama da ƙaunar da iyaye ke yi wa yaransu . 
 Ko da yake su ajizai ne , iyaye masu ƙauna suna aiki tuƙuru na shekaru da yawa don su kula da yaransu , suna hakan ta yin sadaukarwa da yawa . 
 Iyaye suna koyar , suna ƙarfafa , da kuma tallafa , da horon yaransu domin suna son su yi farin ciki kuma su yi girma . 
 Menene iyaye suke so yaransu su yi masu ? 
 Suna son yaransu su ƙaunace su kuma su riƙa yin abin da suka koya musu don amfaninsu . 
 Bai dace ba da Ubanmu na samaniya kamiltacce ya bukaci mu nuna godiya don dukan abin da ya yi mana ? 
 Ka Ƙaunaci Allah 
 Menene mataki na farko wajen ƙaunar Allah ? 
 Ba mu taɓa ganin Allah ba kuma ba mu taɓa jin muryarsa ba . 
 ( Yohanna 1 : 18 ) Duk da haka , ya gayyace mu mu soma dangantaka ta ƙauna da shi . 
 ( Yaƙub 4 : 8 ) Ta yaya za mu yi hakan ? 
 Mataki na farko na ƙaunar mutum shi ne ka san mutumin , yana da wuya mu ƙaunaci wanda ba mu sani ba . 
 Jehobah ya yi tanadin Kalmarsa , Littafi Mai Tsarki , domin mu koya game da shi . 
 Shi ya sa Jehobah ta wurin ƙungiyarsa , yake ƙarfafa mu mu karanta Littafi Mai Tsarki kullayaumi . 
 Littafi Mai Tsarki ne yake koya mana game da Allah , halayensa , mutuntakarsa , da kuma yadda yake sha’ani da mutane shekaru da yawa yanzu . 
 Idan muka yi bimbini a kan irin waɗannan labaran , za mu ƙara fahimtarsa kuma mu ƙara ƙaunarsa . — Romawa 15 : 4 . 
 Ta yaya yin bimbini bisa hidimar Yesu yake kyautata ƙaunarmu ga Allah ? 
 Hanya ta musamman da za mu ƙara ƙaunar Jehobah ita ce ta yin bimbini a kan rayuwa da kuma hidimar Yesu . 
 Hakika , Yesu ya nuna halin Ubansa sosai wanda hakan ya sa ya faɗi cewa : “ Wanda ya gan ni ya ga Uban . ” 
 ( Yohanna 14 : 9 ) Juyayin da Yesu ya nuna sa’ad da ya maido da tilon wata gwauruwa zuwa rai bai motsa ka ba ? 
 ( Luka 7 : 11 - 15 ) Ba abin ban ƙarfafa ba ne cewa Ɗan Allah , mutum mafi girma da ya taɓa rayuwa ya wanke ƙafafun almajiransa cikin tawali’u ba ? 
 ( Yohanna 13 : 3 - 5 ) Bai motsa ka ba da ka fahimci cewa ko da shi mafi girma ne kuma ya fi kowane mutum hikima , ya ƙyale mutane su zo wurinsa , har da yara ? 
 ( Markus 10 : 13 , 14 ) Yayin da muke bimbini a kan waɗannan abubuwa , za mu zama kamar Kiristocin da Bitrus ya rubuta game da su : “ Wanda kuna ƙauna , ko da ba ku gan shi [ Yesu ] ba . ” 
 ( 1 Bitrus 1 : 8 ) Yadda ƙaunarmu ga Yesu take ƙaruwa , haka ƙaunarmu ga Jehobah take ƙaruwa . 
 17 , 18 . 
 Yin bimbini game da waɗanne tanadi na Jehobah ne zai sa mu ƙara ƙaunarsa ? 
 Wata hanya da za ta sa mu ƙara ƙaunar Allah ita ce ta yin bimbini a kan tanadi mai yawa da ya yi mana don mu more rayuwa , kyaun halitta , abinci iri - iri , cuɗanya mai daɗaɗawa da abokai , da kuma wasu abubuwa masu kyau da ke sa mu farin ciki da gamsuwa . 
 ( Ayukan Manzanni 14 : 17 ) Idan muka ƙara koya game da Allah , muna da ƙarin dalili na yin godiya don nagartansa da alherinsa marar iyaka . 
 Ka yi tunanin dukan abubuwa da Jehobah ya yi maka . 
 Bai cancanci ka yi ƙaunarsa ba ? 
 Zarafin yi masa addu’a a kowane lokaci , da sanin cewa “ mai - jin addu’a ” yana saurararmu yana cikin kyauta masu yawa da Allah ya ba mu . 
 ( Zabura 65 : 2 ) Jehobah ya ba Ɗansa ƙaunatacce ikon yin sarauta da kuma yin shari’a . 
 Amma bai ba wasu , har da Ɗansa ikon jin addu’a ba . 
 Yana saurarar addu’armu da kansa . 
 Da yake Jehobah yana damuwa da mu wannan yana sa mu kusace shi . 
 Waɗanne alkawura na Jehobah ne suke sa mu kusance shi ? 
 Muna kusantar Jehobah kuma sa’ad da muka yi la’akari da abin da zai yi wa ’ yan adam a nan gaba . 
 Ya yi alkawari zai kawo ƙarshen ciwo , baƙin ciki , da mutuwa . 
 ( Ru’ya ta Yohanna 21 : 3 , 4 ) Muddin an mai da ’ yan adam zuwa kamiltaccen rai , babu wanda zai sha wahalar baƙin ciki , sanyin gwiwa , ko kuma tsautsayi . 
 Yunwa , talauci , da yaƙi ba za su ƙara kasancewa ba . 
 ( Zabura 46 : 9 ; 72 : 16 ) Za a mai da duniya ta zama aljanna . 
 ( Luka 23 : 43 ) Ba dole ba ne Jehobah ya yi waɗannan abubuwa , amma zai yi su domin yana ƙaunarmu . 
 Menene Musa ya ce game da amfanin ƙaunar Jehobah ? 
 Saboda haka , da dalilai da ya sa za mu ƙaunaci Allahnmu kuma mu sa wannan ƙauna ta ƙaru . 
 Za ka ci gaba da ƙarfafa ƙaunarka ga Allah , ka bar shi ya ja - goranci hanyoyinka ? 
 Zaɓen naka ne . 
 Musa ya fahimci amfanin koyan yadda ake ƙaunar Jehobah kuma ya ci gaba da yin hakan . 
 Musa ya gaya wa Isra’ilawa na dā : “ Ka zaɓi rai fa , domin ka rayu , da kai da zuriyakka : garin ka ƙaunaci Ubangiji Allahnka , ka ji muryatasa , ka manne masa : gama shi ne ranka , da tsawon kwanakinka . ” — Kubawar Shari’a 30 : 19 , 20 . 
 Ka Tuna ? 
 • Me ya sa yake da muhimmanci mu ƙaunaci Jehobah ? 
 • Ta yaya za mu yi ƙaunar Allah ? 
 • Waɗanne dalilai muke da su na ƙaunar Jehobah ? 
 • Ta yaya za mu koyi ƙaunar Allah ? 
 [ Hoto a shafi na 15 ] 
 Jehobah yana daraja ƙauna da za mu iya nunawa 
 [ Hoto a shafi na 18 ] 
 “ Wanda ya gan ni ya ga Uban . ” — Yohanna 14 : 9 
 Abin Da Ake Nufi Da Mu Ƙaunaci Makwabcinmu 
 “ Ka yi ƙaunar maƙwabcinka kamar ranka . ” — MATTA 22 : 39 . 
 Ta yaya muke nuna cewa muna ƙaunar Allah ? 
 MENENE Jehobah yake bukata daga waɗanda suke bauta masa ? 
 Yesu ya ba da amsar a cikin ’ yan kalmomi masu sauƙi kuma masu muhimmanci . 
 Ya ce , doka da ta fi girma , ita ce mu ƙaunaci Jehobah da dukan zuciyarmu , ranmu da kuma ƙarfinmu . 
 ( Matta 22 : 37 ; Markus 12 : 30 ) Kamar yadda muka gani a talifin da ya gabata , ƙaunar Allah ta ƙunshi yi masa biyayya da kuma bin dokokinsa domin ƙaunar da ya nuna mana . 
 Ga waɗanda suke ƙaunar Allah , yin nufinsa ba abu ba ne mai wuya domin yana kawo farin ciki . — Zabura 40 : 8 ; 1 Yohanna 5 : 2 , 3 . 
 2 , 3 . 
 Me ya sa za mu mai da hankali ga doka da ta ce mu ƙaunaci maƙwabcinmu , waɗanne tambayoyi ne wannan ya ta da ? 
 Yesu ya ce , doka ta biyu da ta fi girma tana da nasaba da ta farko : “ Ka yi ƙaunar maƙwabcinka kamar ranka . ” 
 ( Matta 22 : 39 ) Wannan dokar ce yanzu za mu mai da wa hankali don dalili mai kyau . 
 Lokacin da muke ciki na cike da ƙauna ta son kai . 
 A kwatancinsa na “ kwanaki na ƙarshe , ” manzo Bulus ya rubuta cewa mutane ba za su ƙaunaci juna ba , amma za su ƙaunaci kansu , za su ƙaunaci kuɗi da kuma nishaɗi . 
 Mutane da yawa za su zama “ marasa - ƙauna irin na tabi’a , ” ko kuma yadda wani juyin Littafi Mai Tsarki ya fassara , za su zama “ marasa ƙaunar iyalansu . ” 
 ( 2 Timothawus 3 : 1 - 4 ) Yesu Kristi ya annabta : “ Mutane dayawa . . . za su bada juna , za su ƙi juna kuma . . . ƙaunar yawancin mutane za ta yi sanyi . ” — Matta 24 : 10 , 12 . 
 Amma , ka lura cewa Yesu bai ce ƙaunar kowa za ta yi sanyi ba . 
 Da akwai waɗanda suke nuna irin ƙaunar da Jehobah yake bukata kuma ya cancanta . 
 Waɗanda suke ƙaunar Jehobah da gaske za su yi ƙoƙari su ɗauki mutane yadda yake ɗaukansu . 
 To , wanene maƙwabcinmu da dole ne mu ƙaunace shi ? 
 Ta yaya ya kamata mu ƙaunaci maƙwabcinmu ? 
 Nassosi zai taimake mu mu amsa waɗannan tambayoyi masu muhimmanci . 
 Wanene Maƙwabcinmu ? 
 Bisa ga Leviticus sura ta 19 su wanene Yahudawa za su ƙaunaci ? 
 Sa’ad da yake gaya wa Bafarisin cewa doka ta biyu da ta fi girma ita ce mutum ya ƙaunaci maƙwabcinsa kamar kansa , Yesu yana maganar wata doka ta musamman da aka ba Isra’ilawa . 
 Tana rubuce a Leviticus 19 : 18 . 
 A wannan surar , an gaya wa Yahudawa su ɗauki wasu mutane a matsayin maƙwabtansu ba Isra’ilawa ’ yan’uwansu ba kawai . 
 Aya ta 34 ta ce : “ Baƙon da ke sauke a wurinku za ya zama maku kamar ɗan da aka haifa a wurinku , za ka ƙaunace shi kamar kanka : gama ku dā baƙi ne cikin ƙasar Masar . ” 
 Da haka , za su ƙaunaci waɗanda ma ba Yahudawa ba ne , musamman shigaggu . 
 Ta yaya Yahudawa suka fahimci dokar da ta ce a ƙaunaci maƙwabci ? 
 Amma , shugabannin Yahudawa na zamanin Yesu suna da wani ra’ayi dabam . 
 Wasu sun ce kalmar nan “ aboki ” da “ maƙwabci ” na nuni ga Yahudawa ne kawai . 
 Za a tsane waɗanda ba Yahudawa ba . 
 Irin waɗannan malaman sun ce masu ibada dole su rena marasa ibada . 
 Wata majiya ta ce : “ Irin wannan yanayi na ƙarfafa ƙiyayya . ” 
 Waɗanne darussa biyu ne Yesu ya furta sa’ad da yake magana game da ƙaunar maƙwabci ? 
 A Hudubarsa bisa Dutse , Yesu ya tattauna wannan batun , kuma ya ƙara ba da haske a kan wanda ya kamata mu nuna wa ƙauna . 
 Ya ce : “ Kun ji aka faɗi , Ka yi ƙaunar maƙwabcinka , ka ƙi magabcinka : amma ni ina ce muku , Ku yi ƙaunar magabtanku , kuma waɗanda su kan tsananta muku , ku yi musu addu’a ; Domin ku zama ’ ya’yan Ubanku wanda ke cikin sama : gama ya kan sa ranatasa ta fito ma miyagu da nagargaru , ya kan aiko da ruwa bisa masu - adalci da marasa - adalci . ” 
 ( Matta 5 : 43 - 45 ) A nan Yesu ya faɗi darussa biyu . 
 Na farko , Jehobah yana wa nagarin mutane da miyagu alheri . 
 Na biyu , ya kamata mu bi misalinsa . 
 Wane darassi ne muka koya daga almarar maƙwabci Basamariye ? 
 A wani lokaci , wani Bayahude masanin Doka ya tambayi Yesu : “ Wanene maƙwabcina ? ” 
 Yesu ya amsa ta wajen ba da misalin da ta kwatanta wani Basamariye da ya ga wani mutum Bayahude da ’ yan fashi suka yi masa mugun dūka suka ƙwace masa dukiyarsa . 
 Ko da yake Yahudawa sun ƙi jinin Samariyawa , Basamariyen ya ɗaɗɗaure wa mutumin raunukansa kuma ya kai shi inda za a yi jinyarsa har ya samu sauƙi . 
 Menene darassin ? 
 Ya kamata mu ƙaunaci waɗanda ba ƙabilunmu ba ne , waɗanda ba ƙasarmu ɗaya ba , kuma ba addininmu ɗaya ba . — Luka 10 : 25 , 29 , 30 , 33 - 37 . 
 Abin da Ƙaunarmu ga Maƙwabci Take Nufi 
 Menene Leviticus sura 19 ta ce game da yadda za a nuna ƙauna ? 
 Ƙaunar maƙwabci , kamar ƙaunarmu ga Allah , ba kawai yadda muke ji ba ne , amma za mu yi ayyuka da suka nuna muna ƙaunar maƙwabcinmu . 
 Zai yi kyau mu ƙara bincika umurnin da ke rubuce a Leviticus sura 19 da ya gargaɗi mutanen Allah su ƙaunaci maƙwabcinsu kamar kansu . 
 Wajen ya ce an umurci Isra’ilawa su ƙyale matalauta da baƙi su yi girbi . 
 Ba za a yi sata ba , cuci , ko kuma ƙarya . 
 Isra’ilawa ba za su yi son kai ba a batun shari’a . 
 Ko da za su ba da horo idan bukata ta kama , an gaya musu : “ Ba za ka ƙi ɗan’uwanka cikin zuciyarka ba . ” 
 Waɗannan da dokoki da yawa ne aka taƙaita cewa : “ Ka yi ƙaunar maƙwabcinka kamar ranka . ” — Leviticus 19 : 9 - 11 , 15 , 17 , 18 . 
 Me ya sa Jehobah ya umurci Isra’ilawa su ware kansu daga sauran al’ummai ? 
 Ko da Isra’ilawa za su yi ƙaunar wasu , za su ware kansu daga waɗanda suke bauta wa allolin ƙarya . 
 Jehobah ya yi kashedi game da haɗari da sakamakon cuɗanya da miyagu . 
 Alal misali , game da al’ummai da aka gaya wa Isra’ilawa kada su yi sha’ani da su , Jehobah ya ba da umurni : “ Ba za ka yi surukuta da su ba ; ɗiyarka ba za ka ba ɗansa ba , ba kuwa za ka ɗauka ma ɗanka ɗiyatasa ba . 
 Gama za shi juyadda ɗanka ga barin bina , domin su bauta ma waɗansu alloli : hakanan fushin Ubangiji za ya yi ƙuna a kanku . ” — Kubawar Shari’a 7 : 3 , 4 . 
 A kan menene muke bukatar mu mai da hankali ? 
 Hakanan ma , Kiristoci za su kauce wa yin dangantaka da waɗanda za su raunanar da bangaskiyarsu . 
 ( 1 Korinthiyawa 15 : 33 ) An yi mana gargaɗi : “ Kada ku yi karkiya marar - dacewa tare da marasa - bangaskiya , ” waɗanda ba sa cikin ikilisiyar Kirista . 
 ( 2 Korinthiyawa 6 : 14 ) Ƙari ga haka , an gargaɗi Kiristoci su yi aure “ sai dai cikin Ubangiji . ” 
 ( 1 Korinthiyawa 7 : 39 ) Duk da haka , ba za mu rena waɗanda ba sa imani da Jehobah kamar yadda muke yi ba . 
 Kristi ya mutu don masu zunubi , da waɗanda dā sun yi mugun abubuwa amma sun canja hanyoyinsu kuma suka sulhunta da Allah . — Romawa 5 : 8 ; 1 Korinthiyawa 6 : 9 - 11 . 
 Wace hanya ce ta fi kyau da za a ƙaunaci waɗanda ba sa bauta wa Jehobah , kuma me ya sa ? 
 Idan muna son mu yi ƙaunar waɗanda ba sa bauta wa Allah , hanya da ta fi kyau da za mu yi haka ita ce ta yin koyi da Jehobah kansa . 
 Ko da Allah ya tsane mugunta , yana nuna alheri ga duka mutane ta wajen ba su zarafi su bar hanyoyinsu na mugunta kuma su sami rai madawwami . 
 ( Ezekiel 18 : 23 ) Jehobah yana son “ duka su kai ga tuba . ” 
 ( 2 Bitrus 3 : 9 ) Nufinsa ne “ dukan [ ire - iren ] mutane su tsira , kuma su kawo ga sanin gaskiya . ” 
 ( 1 Timothawus 2 : 4 ) Shi ya sa Yesu ya ba mabiyansa aiki su yi wa’azi kuma su koyar da mutane su “ almajirtadda dukan al’ummai . ” 
 ( Matta 28 : 19 , 20 ) Ta wajen sa hannu a wannan aikin , muna ƙaunar Allah da kuma maƙwabcinmu , hakika , har da magabtanmu ! 
 Nuna Ƙauna ga ’ Yan’uwanmu Kiristoci 
 Menene manzo Yohanna ya rubuta game da ƙaunar ɗan’uwanmu ? 
 Manzo Bulus ya rubuta : “ Bari mu aika nagarta zuwa ga dukan mutane , tun ba waɗanda su ke cikin iyalin imani . ” 
 ( Galatiyawa 6 : 10 ) Da yake mu Kiristoci ne , wajibi ne mu ƙaunaci waɗanda suke cikin iyalinmu na imani , wato , ’ yan’uwanmu na ruhaniya . 
 Menene muhimmancin wannan ƙauna ? 
 Da yake magana a kan wannan , manzo Yohanna ya rubuta : “ Dukan wanda ya ƙi ɗan’uwansa mai - kisankai ne . . . 
 Idan wani ya ce , Ina ƙaunar Allah , shi kuwa yana ƙin ɗan’uwansa , maƙaryaci ne shi : domin wanda ba ya yi ƙaunar ɗan’uwansa ba wanda ya gani , ba shi iya ƙaunar Allah wanda ba ya gani ba . ” 
 ( 1 Yohanna 3 : 15 ; 4 : 20 ) Waɗannan kalmomi suna da iko . 
 Yesu Kristi ya yi amfani da kalmomi “ mai - kisan kai ” da “ maƙaryaci ” da yake maganar Shaiɗan Iblis . 
 ( Yohanna 8 : 44 ) Ba za mu so a kira mu da waɗannan kalmomi ba ! 
 A waɗanne hanyoyi ne za mu nuna wa ’ yan’uwa ƙauna ? 
 Kiristoci na gaskiya ‘ koyayyu ne na Allah su ƙaunaci junansu . ’ 
 ( 1 Tassalunikawa 4 : 9 ) Ba za mu yi ƙauna “ da baki ko kuwa da harshe ; amma da aiki da gaskiya kuma . ” 
 ( 1 Yohanna 3 : 18 ) Ba za mu yi ƙauna “ tare da riya ba . ” 
 ( Romawa 12 : 9 ) Ƙauna na motsa mu mu zama masu kirki , mu yi juyayi , mu riƙa gafartawa , mu yi tsawon jimrewa , ba za mu yi kishi ba , fahariya , taurin kai , ko kuma son kai . 
 ( 1 Korinthiyawa 13 : 4 , 5 ; Afisawa 4 : 32 ) Ƙauna na motsa mu mu “ zama masu - bauta ma juna . ” 
 ( Galatiyawa 5 : 13 ) Yesu ya gaya wa almajiransa su yi ƙaunar juna kamar yadda ya ƙaunace su . 
 ( Yohanna 13 : 34 ) Saboda haka ya kamata Kirista ya kasance a shirye ya ba da ransa domin ’ yan’uwa masu bi idan bukata ta kama . 
 Ta yaya za mu nuna ƙauna cikin iyali ? 
 Ya kamata a nuna ƙauna cikin iyalin Kirista musamman tsakanin mata da miji . 
 Gami na aure dangantaka ne na kud da kud da ya sa Bulus ya ce : “ Ya kamata mazaje kuma su yi ƙaunar matayensu kamar jikunansu . ” 
 Ya daɗa : “ Wanda ya ke ƙaunar matatasa kansa ya ke ƙauna . ” 
 ( Afisawa 5 : 28 ) Bulus ya maimaita wannan gargaɗin bayan ayoyi biyar . 
 Mijin da ke ƙaunar matarsa ba zai yi koyi da Isra’ilawa na zamanin Malakai da suka ci amanar matansu ba . 
 ( Malachi 2 : 14 ) Zai daraja ta . 
 Zai ƙaunace ta yadda Kristi ya ƙaunaci ikilisiya . 
 Hakanan ma ƙauna za ta motsa mata ta yi wa mijinta ladabi . — Afisawa 5 : 25 , 29 - 33 . 
 Menene ganin yadda aka nuna ƙauna ga ’ yan’uwa ya motsa wasu su faɗa kuma su yi ? 
 Hakika , ta irin wannan ƙaunar ce ake sanin Kiristoci na gaskiya . 
 Yesu ya ce : “ Bisa ga wannan mutane duka za su fahimta ku ne almajiraina , idan kuna da ƙauna ga junanku . ” 
 ( Yohanna 13 : 35 ) Ƙaunar juna na jawo mutane kusa da Allahn da muke ƙauna kuma muke wakilta . 
 Alal misali , ga wannan labari daga ƙasar Mazambik game da wata iyalin Kirista . 
 “ Ba mu taɓa ganin irin wannan abin ba . 
 Da rana aka soma mugun iska da ruwan sama da ƙanƙara . 
 Iskar ta halaka gidanmu , kuma ta ɗauki rufin kwanon . 
 Sa’ad da ’ yan’uwanmu daga ikilisiyoyi na kusa suka zo , suka taimake mu sake gina gidanmu , maƙwabtanmu suka yi mamaki suka ce : ‘ Addininku yana da kyau . 
 Ba mu taɓa samun irin wannan taimako daga cocinmu ba . ’ 
 Mun buɗe Littafi Mai Tsarki muka nuna musu Yohanna 13 : 34 , 35 . 
 Maƙwabtanmu da yawa yanzu suna nazarin Littafi Mai Tsarki . ” 
 Nuna Ƙauna ga Mutane 
 Menene bambancin ƙaunar mutane a rukuni da ƙaunar mutane ɗaɗɗaya ? 
 Ba shi da wuya mu ƙaunaci maƙwabtanmu gabaki ɗaya . 
 Amma , ƙaunar mutane ɗaɗɗaya zai iya kasance da wuya . 
 Alal misali , wasu mutane suna nuna ƙauna ga maƙwabtansu kawai ta wurin ba da kuɗi ga ƙungiyar ba da sadaka . 
 Hakika , ya fi sauƙi mu ce muna ƙaunar maƙwabtanmu fiye da ƙaunar abokin aikinmu da kamar ba ya ƙaunarmu , ko kuma wanda ke zama kusa da mu da ba ma ƙaunarsa , ko kuwa abokin da ya ci amanarmu . 
 17 , 18 . 
 Ta yaya Yesu yake nuna ƙauna ga mutane , da wane nufi ya yi hakan ? 
 Muna iya koya daga wurin Yesu , wanda ya nuna halayen Allah sosai , a wannan batun ƙaunar mutane ɗaɗɗaya . 
 Ko da ya zo duniya don ya ɗauke zunubin duniya , ya nuna ƙauna ga mutane ɗaɗɗaya kamar mata mai ciwo , kuturu , da kuma wani yaro . 
 ( Matta 9 : 20 - 22 ; Markus 1 : 40 - 42 ; 7 : 26 , 29 , 30 ; Yohanna 1 : 29 ) Hakanan ma , muna ƙaunar maƙwabcinmu ta yadda muke bi da mutane da muke saduwa da su kowace rana . 
 Amma , kada mu manta cewa ƙaunar maƙwabci yana nuna muna ƙaunar Allah . 
 Ko da Yesu ya taimaki matalauta , ya warkar da masu ciwo , ya ciyar da mayunwata , nufinsa wajen yin dukan waɗannan abubuwa da kuma koya wa jama’a shi ne domin ya taimaki mutane su sulhunta da Jehobah . 
 ( 2 Korinthiyawa 5 : 19 ) Yesu ya yi dukan abubuwa saboda ɗaukakar Allah , ba ya manta cewa yana wakiltar da kuma nuna halayen Allahn da yake ƙauna . 
 ( 1 Korinthiyawa 10 : 31 ) Ta wajen yin koyi da misalin Yesu , mu ma za mu nuna tabbataciyar ƙauna ga maƙwabci kuma mu kasance mu ba na muguwar duniya na ’ yan adam ba ne . 
 Ta Yaya Za Mu Ƙaunaci Maƙwabtanmu Kamar Kanmu ? 
 19 , 20 . 
 Menene ake nufi da mu ƙaunaci maƙwabtanmu kamar kanmu ? 
 Yesu ya ce : “ Ka ƙaunaci maƙwabtanka kamar kanka . ” 
 Ya dace mu kula da kanmu kuma mu kasance da darajar kanmu . 
 Idan ba haka ba , dokar ba za ta kasance da wani amfani ba . 
 Ba za a rikita wannan ƙaunar kanmu da ƙauna ta son kai da manzo Bulus ya ambata a 2 Timothawus 3 : 2 ba . 
 Maimakon haka , darajar kai ne da ya dace . 
 Wani masanin Littafi Mai Tsarki ya kwatanta cewa “ ƙauna ce inda mutum ba ya nuna ya fi wasu ko kuwa mutumin ya nuna ya yi ƙasa ainun . ” 
 Mu ƙaunaci wasu kamar kanmu yana nufin mu ɗauki wasu yadda muke son wasu su ɗauke mu kuma mu bi da su yadda za mu so su bi da mu . 
 Yesu ya ce : “ Dukan abu fa iyakar abin da ku ke so mutane su yi maku , ku yi musu hakanan kuma . ” 
 ( Matta 7 : 12 ) Yesu bai ce mu riƙa tunanin abin da wasu suka yi mana a dā kuma mu saka musu hakanan ba . 
 Maimakon haka , za mu yi tunanin yadda za mu so mutane su bi da mu kuma mu aikata hakanan . 
 Ka lura kuma cewa Yesu bai ce mu riƙa yin haka ga abokanmu da ’ yan’uwanmu kawai ba . 
 Ya yi amfani da kalmar “ mutane ” wataƙila don ya nuna ya kamata mu aikata hakanan ga duka mutanen da muka sadu da su . 
 Ta wajen ƙaunar mutane , menene muke nunawa ? 
 Ƙaunar maƙwabtanmu za ta kāre mu daga yin mugunta . 
 Manzo Bulus ya rubuta : “ Ba za ka yi zina ba , Ba za ka yi kisankai ba , Ba za ka yi sata ba , Ba za ka yi ƙyashi ba , kuma idan da wata doka , an tarke ta cikin wannan magana , cewa , Sai ka yi ƙaunar maƙwabcinka kamar ranka . 
 Ƙauna ba ta aika mugunta ga maƙwabcinta ba . ” 
 ( Romawa 13 : 9 , 10 ) Ƙauna za ta motsa mu mu nemi hanyoyin da za mu yi wa mutane alheri . 
 Ta wajen ƙaunar ’ yan’uwanmu ’ yan adam , muna nuna cewa muna ƙaunar Jehobah Allah wanda ya halicci mutum cikin surarsa . — Farawa 1 : 26 . 
 Ta Yaya Za Ka Amsa ? 
 • Wanene ya kamata mu nuna wa ƙauna , kuma me ya sa ? 
 • Ta yaya za mu ƙaunaci waɗanda ba sa bauta wa Jehobah ? 
 • Ta yaya Littafi Mai Tsarki ya kwatanta ƙauna da za mu nuna wa ’ yan’uwanmu ? 
 • Menene yake nufi mu ƙaunaci maƙwabtanmu kamar kanmu ? 
 [ Hoto a shafi na 21 ] 
 “ Wanene maƙwabcina da gaske ? ” 
 [ Hoto a shafi na 24 ] 
 Yesu ya nuna wa mutane ƙauna 
 “ Babbar Ranar Ubangiji Ta Kusa ” 
 “ Babbar ranar Ubangiji ta kusa , kurkusa ce , tana kuwa gaggabta ƙwarai . ” — ZEPHANIAH 1 : 14 . 
 1 , 2 . ( a ) Wace rana ce ta musamman Kiristoci suke jira ? 
 ( b ) Waɗanne tambayoyi ne ya kamata mu yi , kuma me ya sa ? 
 WATA budurwa tana cike da farin ciki sa’ad da take jiran ranar aurenta . 
 Wata mata mai ciki tana jiran ranar da za ta haihu . 
 Wani ma’aikaci ya ƙosa ya fara dogon hutu . 
 Menene dukan su suke jira ? 
 Suna jiran rana ta musamman da za ta kawo masu farin ciki a rayuwarsu . 
 Yadda suke ji ya bambanta . 
 Ranar da suke jira za ta kai kuma suna son su kasance a shirye . 
 A yau Kiristoci na gaskiya suna jiran rana ta musamman . 
 Wannan babbar “ ranar Ubangiji ” ce . 
 ( Ishaya 13 : 9 ; Joel 2 : 1 ; 2 Bitrus 3 : 12 ) Menene wannan “ ranar Ubangiji , ” kuma ta yaya ne zuwanta za ta shafe mutane ? 
 Bugu da ƙari , ta yaya za mu tabbata cewa a shirye muke kafin zuwanta ? 
 Yana da muhimmanci mu nemi amsar waɗannan tambayoyi yanzu saboda alamu sun nuna gaskiyar waɗannan kalamai na cikin Littafi Mai Tsarki : “ Babbar ranar Ubangiji ta kusa , kurkusa ce , tana kuwa gaggabta ƙwarai . ” — Zephaniah 1 : 14 . 
 “ Babbar Ranar Ubangiji ” 
 Menene “ Babbar ranar Ubangiji ” ? 
 Menene “ babbar ranar Ubangiji ” ? 
 A cikin Nassosi wannan furcin “ ranar Ubangiji ” yana nufin lokaci na musamman da Jehobah ya hukunta maƙiyansa kuma ya ɗaukaka sunansa mai girma . 
 Mutane marasa aminci a Yahuda da Urushalima da kuma masu zalunta mutanen Babila da kuma Masar duk sun fuskanci ‘ ranakun Jehobah ’ sa’ad da suka fuskanci hukuncin Jehobah . 
 ( Ishaya 2 : 1 , 10 - 12 ; 13 : 1 - 6 ; Irmiya 46 : 7 - 10 ) Duk da haka , “ babbar ranar Jehobah ” tana zuwa nan gaba . 
 ‘ Rana ’ ce da Jehobah zai hukunta mutanen da suke ɓata sunansa . 
 Zai soma da hallaka “ Babila Babba , ” wato daular duniya na addinin ƙarya da kuma wannan mugun zamani a yaƙin Armageddon . — Ru’ya ta Yohanna 16 : 14 , 16 ; 17 : 5 , 15 - 17 ; 19 : 11 - 21 . 
 Me ya sa mutane da yawa suke tsoron wannan rana da ke zuwa ? 
 Dole ne mutane da yawa su ji tsoron wannan rana da ke zuwa da sauri , ko sun sani ko ba su sani ba . 
 Me ya sa ? 
 Ta bakin annabi Zephaniah , Jehobah ya ce : “ Wannan rana ranar hasala ce , ranar wahala da ƙunci , ranar kaɗaici da risɓewa , ranar duhu da gama gira , ranar hadura masu - zurfi da duhu baƙi ƙirin . ” 
 Hakika rana ce mai ban tsoro ! 
 Bugu da ƙari , annabin ya ce : “ Zan jawo ma mutane ɗimuwa . . . domin sun yi ma Ubangiji zunubi . ” — Zephaniah 1 : 15 , 17 . 
 Menene ra’ayin miliyoyin mutane game da ranar Jehobah , kuma me ya sa ? 
 Amma , waɗansu miliyoyin mutane suna jiran ranar Jehobah . 
 Me ya sa ? 
 Saboda a gare su ranar ceto ne ga mutane masu aminci , rana ce da ake yabon Jehobah kuma ake tsarkaka sunansa mai girma . 
 ( Joel 3 : 16 , 17 ; Zephaniah 3 : 12 - 17 ) Abin da mutane suke yi da rayuwarsu yanzu yana nuna ko suna tsoron wannan rana ne ko suna jiran ta . 
 Menene ra’ayinka yayin da wannan rana take kusatowa ? 
 Kana shirye ? 
 Tabbacin cewa ranar Jehobah ta kusa tana shafan rayuwarka ta yau da kullum kuwa ? 
 “ Masu Ba’a Za Su Zo da Ba’a ” 
 Menene ra’ayin mutane game da “ ranar Ubangiji , ” kuma me ya sa ba abin mamaki ba ne ga Kiristoci na gaskiya ? 
 Duk da yake ranar tana zuwa da gaggawa , mutane da yawa a duniya ba su damu da zuwan “ ranar Ubangiji ” ba . 
 Suna yi wa waɗanda suke yi masu gargaɗi game da zuwan wannan rana ba’a . 
 Wannan ba abin mamaki ba ne ga Kiristoci na gaskiya . 
 Sun tuna gargaɗin da manzo Bitrus ya rubuta : “ Ku san wannan dafari , cikin kwanaki na ƙarshe masu - ba’a za su zo da ba’a , suna bin nasu sha’awoyi , suna cewa , Ina alkawarin tafowassa ? 
 gama , tun daga randa ubanni suka kwanta barci , dukan al’amura suna nan kamar yadda su ke tun farkon halitta . ” — 2 Bitrus 3 : 3 , 4 . 
 Menene zai taimake mu mu kasance da gaggawa ? 
 Menene zai taimake mu mu guji irin wannan mugun tunani kuma mu kasance da gaggawa ? 
 Bitrus ya gaya mana : “ Ina daman sahihin hankalinku yayinda ni ke yi maku tuni ; domin ku tuna da zantattuka waɗanda aka faɗi a dā ta bakin annabawa masu - tsarki , da kuma umurnin Ubangiji da Mai - ceto ta bakin manzanninku . ” 
 ( 2 Bitrus 3 : 1 , 2 ) Mai da hankali ga gargaɗin da ke cikin annabci zai taimaka mana mu faɗakar da ‘ sahihan hankalinmu . ’ 
 Wataƙila mun sha jin waɗannan tunasarwa , amma yana da muhimmanci mu ci gaba da mai da hankali ga waɗannan gargaɗi yanzu fiye da dā . — Ishaya 34 : 1 - 4 ; Luka 21 : 34 - 36 . 
 Me ya sa mutane da yawa suke banza da tunasarwa daga Littafi Mai Tsarki ? 
 Me ya sa waɗansu mutane suke banza da waɗannan tunasarwa ? 
 Bitrus ya ci gaba : ‘ Gama da gangan su ke manta da wannan , akwai sammai tun dā , da duniya kuma a tattare daga bisa ruwa , cikin tsakiyar ruwa kuma , bisa ga maganar Allah ; bisa ga wannan fa duniya wadda ta ke a sa’an nan , yayinda ruwa ya sha kanta , ta halaka . ’ 
 ( 2 Bitrus 3 : 5 , 6 ) Hakika , akwai waɗanda ba sa son ranar Jehobah ta zo . 
 Domin ba sa son abin da zai takura wa rayuwarsu . 
 Ba sa son su ba da lissafin rayuwarsu na son kai ga Jehobah ! 
 Kamar yadda Bitrus ya ce , suna rayuwa bisa ga “ nasu sha’awoyi . ” 
 Wane hali ne mutanen zamanin Nuhu da na Lutu suka nuna ? 
 Domin ‘ da gangan ’ ne , waɗannan masu ba’a sun gwammace su mance cewa a dā Jehobah ya saka hannu a harkokin mutane . 
 Yesu Kristi da manzo Bitrus sun yi magana game da waɗannan yanayi biyu , wato “ zamanin Nuhu ” da kuma “ zamanin Lutu . ” 
 ( Luka 17 : 26 - 30 ; 2 Bitrus 2 : 5 - 9 ) Kafin rigyawar , mutane sun ƙi su mai da hankali ga gargaɗin da aka yi . 
 Kafin a hallaka Saduma da Gwamrata , Lutu “ ya zama kamar mai - ba’a ” a gaban surukansa . — Farawa 19 : 14 . 
 Menene Jehobah ya yi game da waɗanda ba su lura ba ? 
 Haka nan ma yake a yau . 
 Duk da haka , ka yi la’akari da abin da Jehobah ya yi wa waɗanda ba su lura ba : ‘ Zan hukunta mutanen da ke zaune lubus , masu cewa cikin zuciyarsu , Ubangiji ba za ya aika nagarta ba , ba kuwa za ya aika mugunta ba . 
 Wadatassu za ta zama ganima , gidajensu kuma risɓewa : i , za su gina gidaje , ba kuwa za su zauna a ciki ba ; za su dasa gonakin kuringar anab , ba za su sha ruwansu ba . ’ 
 ( Zephaniah 1 : 12 , 13 ) Mutane za su ci gaba da ‘ rayuwarsu ’ na yau da kullum , amma ba za su sami albarka na dindindin daga ayyukansu ba . 
 Me ya sa ? 
 Saboda ranar Jehobah za ta zo farat ɗaya , kuma duka arziki da suka tara ba zai cece su ba . — Zephaniah 1 : 18 . 
 Ka “ Dakanta Mata ” 
 Wane umurni ne ya kamata mu sa a zuciyarmu ? 
 Ba kamar muguwar duniyar da take kewaye da mu ba , dole ne mu ci gaba da tunawa da umurnin da annabi Habakkuk ya rubuta : “ Gama ru’yan har yanzu da ayanannen lokacinta , tana kuwa gaggabta zuwa matuƙan , ba kuwa za ta yi ƙarya ba ; ko ta jima , dakanta mata ; gama lallai za ta zo , ba za ta yi jinkiri ba . ” 
 ( Habakkuk 2 : 3 ) Idan a gare mu kamar ranar tana jinkiri saboda ra’ayinmu ta ajizanci , dole ne mu tuna cewa Jehobah ba ya jinkiri . 
 Ranarsa za ta zo a daidai lokaci , a lokacin da mutane ba sa zato . — Markus 13 : 33 ; 2 Bitrus 3 : 9 , 10 . 
 Wane gargaɗi ne Yesu ya yi , kuma yaya ne wannan ya bambanta da ayyukan mabiyansa masu aminci ? 
 Da yake nanata muhimmancin jiran ranar Jehobah , Yesu ya yi gargaɗi cewa wasu daga cikin mabiyansa za su manta da lokaci na gaggawa . 
 Ya ce game da su : “ Amma idan mugun bawan nan ya faɗi cikin zuciyassa , Ubangijina yana jinkiri ; har ya soma dūkan abokan bautansa , ya ci ya sha tare da masu - maye ; ubangijin bawan nan za ya zo cikin rana da ba ya sa tsammani ba , cikin sa’a wadda ba ya sani ba , za ya yi masa dūka ƙwarai . ” 
 ( Matta 24 : 48 - 51 ) Akasarin haka , bawan nan mai aminci , mai hikima ya kasance da gaggawa . 
 Ajin bawan nan ya ci gaba da kasancewa a faɗake kuma ya nuna yana shirye . 
 Yesu ya naɗa shi “ bisa dukan abin da ya ke da shi ” a nan duniya . — Matta 24 : 42 - 47 . 
 Dalilin Kasancewa da Gaggawa 
 Ta yaya ne Yesu ya nanata muhimmancin kasancewa da gaggawa ? 
 Yana da muhimmanci Kiristoci na ƙarni na farko su kasance da gaggawa . 
 Ana bukatar su ɗauki mataki nan da nan su gudu daga Urushalima sa’ad da suka ga “ tana kewaye da dāgar yaƙi . ” 
 ( Luka 21 : 20 , 21 ) Wannan ya faru a shekara ta 66 K.Z . 
 Ka yi la’akari da yadda Yesu ya nanata muhimmancin kasancewa da gaggawa ga Kiristoci na dā : “ Wanda ya ke a kan bene kada ya sabko garin shi kwashe kayan da ke cikin gidansa : kuma wanda ke cikin saura kada shi komo garin shi amso mayafinsa . ” 
 ( Matta 24 : 17 , 18 ) Ko da yake tarihi ya nuna cewa ba a kai wa Urushalima hari ba har tsawon shekaru huɗu , me ya sa ya kamata Kiristoci su yi biyayya da kalaman Yesu da gaggawa a shekara ta 66 K.Z . ? 
 14 , 15 . 
 Me ya sa yake da muhimmanci Kiristoci na ƙarni na farko su gudu sa’ad da suka ga sojoji sun kewaye Urushalima ? 
 Ko da yake sojojin Roma ba su halaka Urushalima ba sai a shekara ta 70 K.Z . , ba a kasance da salama ba a waɗannan shekaru huɗu . 
 A waɗannan shekaru an yi mugunta kuma an zubar da jini . 
 Wani ɗan tarihi ya kwatanta yanayin Urushalima a wannan lokacin da “ yaƙin basasa , mai ɗauke da azaba mai tsanani . ” 
 An zaɓi matasa su tsare ganuwar , su ɗauki makamai , kuma su shiga soja . 
 Kowace rana ana koyar da su aikin soja . 
 Duk wanda ya goyi bayan Romawa ya zama maƙiyi . 
 Ana ɗaukan waɗanda ba sa son irin shirin nan mai tsanani masu cin amana . 
 Da Kiristoci sun ɗan daɗe a birnin , da sun shiga cikin wani yanayi mai tsanani . — Matta 26 : 52 ; Markus 12 : 17 . 
 Mu tuna cewa Yesu ya ce “ waɗanda ke cikin Yahudiya , ” ba Urushalima kawai ba , su fara gudu . 
 Wannan yana da muhimmanci saboda bayan watanni kaɗan da suka gudu daga Urushalima , sojojin Roma sun sake shirin yaƙi . 
 Da farko , sun mallaki Galili a shekara ta 67 K.Z . , bayan haka aka ci Yahudiya a shekara da ta gabata . 
 Wannan ya kawo wahala mai tsanani a garin . 
 Kuma ya kasance da wuya Yahudawa su gudu daga Urushalima . 
 Saboda an tsare ƙofar shiga birnin , duk wanda yake son ya gudu ana ganin kamar ya fi son Romawa . 
 Wane hali ne Kiristoci na ƙarni na farko suke bukata idan suna son su tsira daga wannan lokacin wahala ? 
 Domin haka , za mu iya fahimtar abin da ya sa Yesu ya nanata kasancewa da gaggawa a wannan yanayi . 
 Ya kamata Kiristoci su yi ƙoƙari kada su bari abin duniya ta rinjaye su . 
 Dole ne su yarda su ‘ saki duk abin da suka mallaka ’ domin su yi biyayya da gargaɗin Yesu . 
 ( Luka 14 : 33 ) Waɗanda suka yi biyayya suka gudu kuma suka tsallake Kogin Urdun sun tsira . 
 Ka Kasance da Azanci na Gaggawa 
 Me ya sa ya kamata mu kasance da azancin gaggawa ? 
 Annabce - annabce na Littafi Mai Tsarki sun nuna cewa muna rayuwa a kwanaki na ƙarshe . 
 Fiye da dā , muna bukatar mu ƙarfafa gaggawarmu . 
 A lokacin salama soja ba ya damuwa da kuma jin tsoron haɗarin yaƙi . 
 Amma , idan ya ga ba amfanin kasancewa a faɗake har yaƙi ya same shi hakan , wannan kuwa zai kawo mugun sakamako . 
 Haka yake a garemu Kiristoci . 
 Idan muka mance kasancewa da azancin gaggawa , ba za mu kāre kanmu ba daga harin da zai shafe mu , kuma ba za mu kasance a faɗake ba sa’ad da ranar Jehobah za ta zo . 
 ( Luka 21 : 36 1 ; Tassalunikawa 5 : 4 ) Idan akwai waɗanda suka yi “ ridda ga barin bin Ubangiji , ” yanzu ne ya kamata su neme shi kuma . — Zephaniah 1 : 3 - 6 ; 2 Tassalunikawa 1 : 8 , 9 . 
 18 , 19 . 
 Menene zai taimake mu mu saurari “ ranar Allah ” ? 
 Shi ya sa manzo Bitrus ya umurce mu mu saurari “ ranar Allah ” ! 
 Ta yaya za mu yi haka ? 
 Hanya ɗaya ita ce mu kasance a “ cikin tasarrufi mai - tsarki da ibada . ” 
 ( 2 Bitrus 3 : 11 , 12 ) Idan muka shagala a irin waɗannan ayyuka , za su taimake mu mu yi marmarin zuwan “ ranar Allah . ” 
 Kalmar Hellenanci da aka fassara “ sauraron ” a zahiri tana nufin “ daɗa masa hanzari . ” 
 Ba za mu iya hanzarta lokacin da ya rage ba , sai dai lokacin zuwan ranar Jehobah ya kai . 
 Amma , sa’ad da muke jiran wannan ranar , lokacin zai shige da sauri idan muka kasance a hidimar Allah . — 1 Korinthiyawa 15 : 58 . 
 Idan muka yi bimbini a kan kalaman Littafi Mai Tsarki , kuma muka yi tunanin abubuwan da ke ciki zai taimake mu mu yi “ sauraron ranar Allah . ” 
 ( 2 Bitrus 3 : 12 ) Waɗannan sun ƙunshi annabce - annabce da ke ɗauke da ranar zuwan Jehobah da kuma alkawarin da aka yi wa waɗanda suke ‘ dakanta ma Jehobah . ’ — Zephaniah 3 : 8 . 
 Wane umurni ne ya kamata mu riƙa tunawa ? 
 Yanzu ne ya kamata mu bi umurnin da annabi Zephaniah ya yi : “ Kafin fushin Ubangiji mai - zafi ya abko maku , tun ranar fushin Ubangiji ba ta hume ku ba . 
 Ku biɗi Ubangiji , ku dukan masu - tawali’u na duniya , ku waɗanda kuka kiyaye shari’assa ; ku biɗi adilci , ku biɗi tawali’u : ko watakila a ɓoye ku a cikin ranar fushin Ubangiji . ” — Zephaniah 2 : 2 , 3 . 
 Menene ƙudurin mutanen Allah a shekara ta 2007 ? 
 Saboda haka , ya dace da aka zaɓi jigon shekara ta 2007 ya zama : “ Babbar ranar Ubangiji ta kusa . ” 
 Mutanen Jehobah sun tabbata cewa ta “ kusa , kurkusa ce , tana kuwa gaggabta ƙwarai . ” 
 ( Zephaniah 1 : 14 ) “ Ba za ta yi jinkiri ba . ” 
 ( Habakkuk 2 : 3 ) Saboda haka , sa’ad da muke jiran wannan rana , bari mu ci gaba da mai da hankali ga wannan lokacin da muke ciki , kuma mu san cewa ƙarshen waɗannan annabce annabcen ya kusa ! 
 Za ka Iya Ba da Amsa ? 
 • Mecece “ babbar ranar Jehobah ” ? 
 • Me ya sa mutane da yawa suka yi banza da gaggawan wannan lokaci ? 
 • Me ya sa ya kamata Kiristoci na ƙarni na farko su kasance da gaggawa ? 
 • Ta yaya ne za mu ci gaba da kasancewa da gaggawarmu ? 
 [ Bayanin da ke shafi na 11 ] 
 Jigo na shekara ta 2007 zai zama : “ Babbar ranar Ubangiji ta kusa . ” — Zephaniah 1 : 14 . 
 [ Hotuna a shafuffuka na 8 , 9 ] 
 Kamar kwanakin Nuhu , masu ba’a za su yi mamaki sa’ad da Jehobah ya zabura 
 [ Hoto a shafi na 10 ] 
 Ya kamata Kiristoci su aikata nan da nan sa’ad da suka ga Urushalima “ tana kewaye da dāgar yaƙi ” 
 Jehobah Yana “ Bada Ruhu Mai - tsarki Ga Waɗanda Su Ke Roƙonsa ” 
 “ Idan ku fa da ku ke miyagu , kun san yadda za ku ba ’ ya’yanku alherai , balle fa Ubanku na sama za ya bada Ruhu Mai - tsarki ga waɗanda su ke roƙonsa ? ” — LUKA 11 : 13 . 
 Yaushe ne musamman muke bukatar taimakon ruhu mai tsarki ? 
 ‘ BA ZAN iya jimre wannan ba . 
 Sai da taimakon ruhu mai tsarki zan iya jimre da wannan gwaji ! ’ 
 Ka taɓa furta irin waɗannan kalmomin ? 
 Kiristoci da yawa sun furta haka . 
 Wataƙila ka furta irin waɗannan kalmomi sa’ad da ka fahimci cewa ka kamu da mugun cuta . 
 Ko kuwa lokacin da abokiya ko abokin aurenka ta ko ya mutu . 
 Ko kuwa dā kai mai fara’a ne amma yanzu matsala ta sa ka zama mai baƙin ciki . 
 A lokacin da kake baƙin ciki , sai ka ga ka jimre saboda ruhun Jehobah ne yake ba ka “ mafificin iko . ” — 2 Korinthiyawa 4 : 7 - 9 ; Zabura 40 : 1 , 2 . 
 ( a ) Waɗanne ƙalubale ne Kiristoci na gaskiya suke fuskanta ? 
 ( b ) Waɗanne tambayoyi ne za mu tattauna a wannan talifin ? 
 Dole ne Kiristoci na gaskiya su fuskanci matsi da hamayya daga cikin wannan duniya marar ibada . 
 ( 1 Yohanna 5 : 19 ) Bugu da ƙari , Shaiɗan ne da kansa yake kai wa masu bin Kristi hari , shi ne yake yaƙi da “ waɗanda ke kiyaye umarnin Allah , suke kuma shaidar Yesu . ” 
 ( Ru’ya ta Yohanna 12 : 12 , 17 ) Shi ya sa muke bukatar taimakon ruhun Allah yanzu fiye da dā . 
 Menene za mu iya yi don mu ci gaba da samun taimakon ruhu mai tsarki ? 
 Me ya sa muka tabbata cewa Jehobah zai ba mu ƙarfin da muke bukata a lokacin da muke fuskantar gwaji ? 
 Za mu samu amsar waɗannan tambayoyi daga kwatanci biyu da Yesu ya yi . 
 Ka Nace da Yin Addu’a 
 3 , 4 . 
 Wane kwatanci ne Yesu ya ba da , kuma ta yaya ne ya shafi yin addu’a ? 
 Ɗaya daga cikin almajiran Yesu ya ce : “ Ubangiji , ka koya mana yin addu’a . ” 
 ( Luka 11 : 1 ) Yesu ya ba almajiransa amsar ta wajen kwatanci biyu . 
 Na farko game da wani mutum da ya yi baƙo , na biyu kuma game da wani uba da ya saurari ɗansa . 
 Bari mu tattauna waɗannan kwatanci biyu . 
 Yesu ya ce : “ Wanene daga cikinku idan yana da aboki , ya kuwa tafi wurinsa da tsakiyar dare , ya ce masa , Aboki , ka ranta mani dunƙulen gurasa uku ; gama wani abokina ya zo wurina daga tafiya , ba ni da abin da zan sa gabansa : shi kuwa daga ciki ya amsa , ya ce , Kada ka dame ni ; ƙofa tana ƙuble yanzu , ’ ya’yana kuma suna tare da ni cikin shimfiɗa ; ban iya tashi in ba ka ba ? 
 Ina ce maku , Ko ba za ya tashi ya ba shi ba domin abokinsa ne , saboda naciyassa za ya tashi ya ba shi gwalgwadon abin da ya ke bukata . ” 
 Sannan Yesu ya bayyana yadda wannan kwatancin ya shafi yin addu’a , ya ce : “ Kuma ina ce muku , Ku roƙa , za a ba ku ; ku nema , za ku samu ; ku ƙwanƙwasa , za a buɗe muku . 
 Gama kowane mai - roƙo yana karɓa ; mai - nema kuma yana samu ; wanda ya ke ƙwanƙwasawa kuma , za a buɗe masa . ” — Luka 11 : 5 - 10 . 
 Menene kwatancin mutumin nan mai naci ya koya mana game da yadda ya kamata mu riƙa yin addu’a ? 
 Wannan kwatanci na mutumin da ya riƙa nacewa yana nuna mana yadda ya kamata mu yi a lokacin da muke addu’a . 
 Ka lura cewa Yesu ya ce mutumin ya yi nasarar samun abin da yake bukata “ saboda naciyassa . ” 
 ( Luka 11 : 8 ) Wannan furcin ‘ naciya ’ ya bayyana so ɗaya ne kawai a cikin Littafi Mai Tsarki . 
 An fassara shi daga kalmar Helenanci da take nufin “ rashin kunya . ” 
 Sau da yawa rashin kunya yana nufin mugun hali . 
 Duk da haka , sa’ad da aka yi amfani da rashin kunya ko kuwa nacewa ta hanya mai kyau , zai iya zama halin da ake yabawa . 
 Haka yake da mai masauki a wannan kwatanci . 
 Bai ji kunyar nacewa a roƙon abin da yake bukata ba . 
 Tun da Yesu ya ba mu misali da wannan mai masauki , dole ne mu nace a addu’o’inmu . 
 Jehobah yana son ‘ mu roƙa , mu nema , mu ƙwanƙwasa . ’ 
 Saboda zai ‘ ba da Ruhu Mai - tsarki ga waɗanda suke roƙonsa . ’ 
 A zamanin Yesu , yaya ne mutane suka ɗauki halin karɓan baƙi ? 
 Yesu ya nuna mana yadda za mu riƙa nacewa a yin addu’a da kuma abin da ya sa ya kamata mu yi addu’a . 
 Domin mu fahimci wannan darassi sosai , bari mu tattauna yadda waɗanda suka saurari kwatancin Yesu game da mai masaukin da ya nace , suka ɗauki halin karɓan baƙi . 
 Labarai na cikin Nassosi sun nuna cewa a lokacin da aka rubuta Littafi Mai Tsarki , kula da baƙi al’ada ce mai muhimmanci , musamman a wurin bayin Allah . 
 ( Farawa 18 : 2 - 5 ; Ibraniyawa 13 : 2 ) Abin kunya ne idan mutum ba shi da halin karɓan baƙi . 
 ( Luka 7 : 36 - 38 , 44 - 46 ) Da haka , bari mu ƙara yin la’akari da labarin Yesu . 
 Me ya sa mai masauki na kwatancin Yesu bai ji kunyar ta da abokinsa ba ? 
 A cikin kwatancin , mai masaukin ya yi baƙo a tsakar dare . 
 Yana son ya ba wa baƙonsa abinci amma ‘ ba shi da abin da zai sa gabansa . ’ 
 A gare shi wannan matsala ce ! 
 Dole ne ya nemi gurasa ko ta yaya . 
 Sai ya tafi gidan abokinsa ya tashe shi ba tare da jin kunya ba . 
 Mai masauki ya ce : “ Aboki , ka ranta mani dunƙulen gurasa uku . ” 
 Ya nace da roƙonsa sai da ya sami abin da yake bukata . 
 Sa’annan ne zai zama mai masaukin kirki . 
 Ka Yi Roƙo Sosai Idan Kana Bukatar Abu 
 Menene zai motsa mu mu nace da yin addu’a don mu sami ruhu mai tsarki ? 
 Menene wannan kwatancin ya nuna game da dalilin da ya sa muke nacewa da yin addu’a ? 
 Mutumin ya ci gaba da roƙon gurasa saboda ya san cewa idan ya samu gurasar zai zama mai masaukin kirki . 
 ( Ishaya 58 : 5 - 7 ) Rashin gurasa zai hana shi zama mai masaukin kirki . 
 Haka nan ma , mun fahimci cewa kasancewa da ruhun Allah zai taimake mu mu yi hidimarmu na Kiristoci na gaskiya , shi ya sa muke ci gaba da roƙon Allah ya ba mu wannan ruhu . 
 ( Zechariah 4 : 6 ) Idan ba haka ba , ba za mu yi nasara ba . 
 ( Matta 26 : 41 ) Ka fahimci darassi mai muhimmanci da za mu iya koya daga wannan kwatanci ? 
 Idan muka fahimci cewa ruhun Allah abu ne da muke bukata sosai , zai sa mu nace a roƙonsa . 
 9 , 10 . ( a ) Ka kwatanta dalilin da ya sa muke bukatar nacewa idan za mu roƙi Allah ya ba mu ruhunsa mai tsarki . ( b ) Waɗanne tambayoyi ne ya kamata mu yi wa kanmu , kuma me ya sa ? 
 Don mu yi amfani da wannan darassin a rayuwarmu , a ce wani daga cikin iyalinku ya soma rashin lafiya a tsakar dare . 
 Idan ciwon ba mai tsanani ba ne , za ka tashi likita don neman taimako ? 
 A’a . 
 Amma , idan yana da ciwon zuciya , ba za ka ji kunyar kiran likita ba . 
 Me ya sa ? 
 Saboda kana cikin yanayi na gaggawa . 
 Ka fahimci cewa kana bukatar taimakon gwani . 
 Idan ba ka nemi taimako ba mai rashin lafiyar zai iya mutuwa . 
 Haka nan ma , a alamance Kiristoci na gaskiya suna cikin lokaci na gaggawa yanzu . 
 Hakika , Shaiɗan yana yawo kamar “ zaki mai - ruri , ” yana ƙoƙari ya cinye mu . 
 ( 1 Bitrus 5 : 8 ) Idan muna son mu riƙe ruhaniyarmu , muna bukatar taimakon ruhun Allah . 
 Rashin neman taimako daga wurin Allah zai kawo mana lahani a rayuwa . 
 Saboda haka , mu nace da roƙon ruhu mai tsarki daga wurin Allah . 
 ( Afisawa 3 : 14 - 16 ) Ta yin haka ne kawai za mu ci gaba da samun ƙarfin da muke bukata don mu “ jimre har matuƙa . ” — Matta 10 : 22 ; 24 : 13 . 
 Yana da muhimmanci sosai mu tambayi kanmu , ‘ Ina nacewa kuwa da yin addu’a ? ’ 
 Ka tuna , idan muka fahimci cewa muna bukatar taimako daga wurin Allah , za mu nace da addu’o’inmu na neman ruhu mai tsarki . 
 Menene Yake Motsa Mu Mu Yi Addu’a da Tabbaci ? 
 Ta yaya ne Yesu ya yi amfani da kwatancin uba da ɗansa don ya nanata muhimmancin addu’a ? 
 Kwatancin da Yesu ya yi game da yadda wani mai masauki ya nace ya nanata halin wanda yake addu’a wato mai bi . 
 Kwatanci na biyu kuma ya nanata halin wanda yake jin addu’a wato Jehobah Allah . 
 Yesu ya yi tambaya : “ Wanene daga cikinku da shi ke uba , ɗansa za ya roƙi dunƙulen gurasa , shi kuwa ya ba shi dutse ? 
 ko kuwa kifi , ya ba shi kuma maciji maimakon kifi ? 
 Ko kuwa idan ya roƙi ƙwai , ya ba shi kunama ? ” 
 Yesu ya ba da bayani , yana cewa : “ Idan ku fa da ku ke miyagu , kun san yadda za ku ba ’ ya’yanku alherai , balle fa Ubanku na sama za ya bada Ruhu Mai - tsarki ga waɗanda su ke roƙonsa ? ” — Luka 11 : 11 - 13 . 
 Ta yaya ne kwatancin uba da yake saurarar roƙon ɗansa yake nanata yadda Jehobah yake amsa addu’o’inmu ? 
 A misalin da Yesu ya yi game da uba da ya ba wa ɗansa abin da ya roƙa , Yesu ya nuna ra’ayin Jehobah game da waɗanda suke addu’a a gare shi . 
 ( Luka 10 : 22 ) Da farko , ka lura da bambancin waɗannan kwatancin biyu . 
 Ba kamar mutumi na kwatanci na farko wanda yake jinkiri wurin ba da taimako ba , Jehobah yana kama da uba mai kula , wanda yake son ya amsa roƙon ɗansa . 
 ( Zabura 50 : 15 ) Yesu ya nuna yadda Jehobah yake son ta taimaka mana , ta wurin kwatanta haka da uba na ’ yan adam da kuma Ubanmu na samaniya . 
 Ya ce idan har uba na ɗan adam ‘ da yake mugu ’ saboda zunubin da ya gada , yana ba wa ɗansa kyauta mai kyau , mai zai hana Ubanmu na samaniya , mai kirki ya ba da ruhu mai tsarki ga iyalinsa masu bauta masa ? — Yaƙub 1 : 17 . 
 Wane tabbaci ne muke da shi idan muka yi addu’a ga Jehobah ? 
 Menene muka koya ? 
 Muna da tabbaci cewa idan muka roƙi ruhu mai tsarki daga wurin Ubanmu na samaniya zai ba mu . 
 ( 1 Yohanna 5 : 14 ) Idan muka nace da yin addu’a , Jehobah ba zai taɓa cewa ba : “ Kada ka dame ni ; ƙofa tana ƙuble yanzu . ” 
 ( Luka 11 : 7 ) Maimakon haka , Yesu ya ce : “ Ku roƙa , za a ba ku ; ku nema , za ku samu ; ku ƙwanƙwasa , za a buɗe muku . ” 
 ( Luka 11 : 9 , 10 ) Hakika , Jehobah zai “ amsa mana lokacin da muna kira . ” — Zabura 20 : 9 ; 145 : 18 . 
 ( a ) Wane tunani ne da bai dace ba yake damun waɗanda suke fuskantar gwaji ? 
 ( b ) Idan muna fuskantar gwaji , me ya sa ya kamata mu yi addu’a ga Jehobah da tabbaci ? 
 Kwatancin Yesu na uba mai kula ya nanata cewa alherin Jehobah ya fi wanda iyaye suke nunawa . 
 Saboda haka , kada kowannenmu ya ji kamar gwajin da muke fuskanta yana nuna cewa Allah yana fushi da mu ne . 
 Amma , babban magabcinmu Shaiɗan ne yake son mu yi tunanin haka . 
 ( Ayuba 4 : 1 , 7 , 8 ; Yohanna 8 : 44 ) Babu inda aka nuna haka a cikin Nassosi . 
 Jehobah ba ya gwada mu “ da mugunta . ” 
 ( Yaƙub 1 : 13 ) Ba ya gwada mu da gwaji mai tsanani . 
 Ubanmu na samaniya yana ‘ bada alheri ga waɗanda su ke roƙonsa . ’ 
 ( Matta 7 : 11 ; Luka 11 : 13 ) Hakika , idan muka fahimci alherin Jehobah da yadda yake son ya taimake mu , hakan zai motsa mu mu yi addu’a da tabbaci . 
 Idan muka yi haka , za mu furta kalmomi irin na mai zabura wanda ya rubuta : “ Amma hakika Allah yā ji ; Yā kasa kunne ga muryar addu’ata . ” — Zabura 10 : 17 ; 66 : 19 . 
 Yadda Ruhu Mai Tsarki Yake Taimakonmu 
 ( a ) Wane alkawari ne Yesu ya yi game da ruhu mai tsarki ? 
 ( b ) Ta wace hanya ɗaya ce ruhu mai tsarki yake taimakon mu ? 
 Kafin mutuwarsa , Yesu ya maimaita tabbacin da ya yi a kwatancinsa . 
 Sa’ad da yake magana game da ruhu mai tsarki , ya ce wa manzaninsa : “ Ni ma in roƙi Uban , shi kuma za ya ba ku wani Mai - taimako , domin shi zauna tare da ku har abada . ” 
 ( Yohanna 14 : 16 ) Da haka , Yesu ya yi alkawari cewa mai taimako ko ruhu mai tsarki , zai kasance da mabiyansa a nan gaba , har zamaninmu . 
 A wace hanya ce ta musamman muke samun wannan taimako a yau ? 
 Ruhu mai tsarki yana taimaka mana mu jimre wa gwaji dabam dabam . 
 Ta yaya ne ruhu mai tsarki yake taimakon mu ? 
 Manzo Bulus da ya fuskanci gwaji , ya kwatanta yadda ruhun Allah ya taimake shi a cikin wasiƙar da ya yi wa Kiristocin da ke Koranti . 
 Bari mu ɗan tattauna abin da ya rubuta . 
 Ta yaya ne yanayin mu ya yi kama da na Bulus ? 
 Da farko , Bulus ya ce wa ’ yan’uwansa mabiyi yana fama da ‘ masuki cikin jikinsa , ’ wato wani irin gwaji . 
 Sa’annan ya ce : “ Na yi roƙo ga Ubangiji so uku saboda wannan , a raba ni da shi . ” 
 ( 2 Korinthiyawa 12 : 7 , 8 ) Ko da yake Bulus ya roƙi Allah ya cire masa ciwon , amma ya ci gaba . 
 A yau wataƙila kana fuskantar irin wannan yanayi . 
 Kamar Bulus , wataƙila ka nace da yin addu’a da kuma tabbaci , kana roƙon Jehobah ya cire maka gwajin . 
 Duk da roƙon da ka yi , matsalar ta ci gaba da damun ka . 
 Wannan yana nufin cewa Jehobah ba ya amsa addu’arka kuma ruhunsa ba ya taimakonka ne ? 
 A’a ! 
 ( Zabura 10 : 1 , 17 ) Ka yi la’akari da abin da manzo Bulus ya ce . 
 Ta yaya ne Jehobah ya amsa addu’ar Bulus ? 
 Ta wurin amsa addu’o’in Bulus , Allah ya ce masa : “ Alherina ya ishe ka : gama cikin kumamanci ikona ya ke cika . ” 
 Bulus ya ce : “ Na gwammace fa in yi fahariya cikin kumamancina , wannan kuwa da farinciki mai - yawa , domin ƙarfin Kristi shi inuwantarda ni . ” 
 ( 2 Korinthiyawa 12 : 9 ; Zabura 147 : 5 ) Duk da haka , Bulus ya fahimci cewa ta wurin Yesu ya samu kāriyar Allah . 
 A yau , Jehobah yana amsa addu’o’inmu ta wannan hanya . 
 Yana kāre mabiyansa sosai . 
 Me ya sa muke iya jimre wa gwaji ? 
 Hakika , bukka ba ta hana ruwa ko kuwa ta hana iska hurawa , amma tana tanadin kāriya daga waɗannan abubuwa . 
 Hakazalika , kāriya daga “ ƙarfin Kristi ” ba ta hana gwaji ya shafe mu ko kuwa wahala ta same mu . 
 Duk da haka , yana ba da kāriya ta ruhaniya daga mugayen abubuwa na duniyan nan da kuma hari daga mai mulkinsa , Shaiɗan . 
 ( Ru’ya ta Yohanna 7 : 9 , 15 , 16 ) Saboda haka , idan kana fuskantar gwaji da ya ‘ ƙi ya rabu da kai , ’ ka tabbata cewa Jehobah yana ganin ƙoƙarinka kuma ya amsa “ muryar kukanka . ” 
 ( Ishaya 30 : 19 ; 2 Korinthiyawa 1 : 3 , 4 ) Bulus ya rubuta : “ Allah mai - aminci ne , da ba za ya bari a yi maku jaraba wadda ta fi ƙarfinku ba ; amma tare da jaraba za ya yi maku hanyar tsira , da za ku iya jimrewa . ” — 1 Korinthiyawa 10 : 13 . 
 Menene ka ƙudurta za ka yi , kuma me ya sa ? 
 Hakika , an kwatanta “ kwanaki na ƙarshe ” na wannan duniya marar ibada da “ miyagun zamanu . ” 
 ( 2 Timothawus 3 : 1 ) Amma , mabiyan Allah za su iya bi da wannan miyagun zamani . 
 Me ya sa ? 
 Saboda taimako da kuma kāriyar ruhu mai tsarki na Allah , wanda Jehobah yake ba da wa da son rai ga waɗanda suke nacewa a roƙonsa da tabbaci . 
 Bari mu ƙudurta mu ci gaba da yin addu’a muna roƙon Jehobah ya ba mu ruhu mai tsarki a kowace rana . — Zabura 34 : 6 ; 1 Yohanna 5 : 14 , 15 . 
 Yaya Za Ka Amsa ? 
 • Menene ya kamata mu yi don mu sami ruhu mai tsarki na Allah ? 
 • Me ya sa ya kamata mu kasance da tabbaci cewa Jehobah zai amsa addu’armu na neman ruhu mai tsarki ? 
 • Ta yaya ne ruhu mai tsarki yake taimakon mu mu jimre ? 
 [ Hoto a shafi na 13 ] 
 Me za mu iya koya daga kwatancin da Yesu ya yi game da maƙwabci mai nacewa ? 
 [ Hoto a shafi na 14 ] 
 Kana nacewa a yin addu’a don ka sami ruhu mai tsarki ? 
 [ Hoto a shafi na 15 ] 
 Menene muka koya game da Jehobah daga kwatancin uba mai kulawa ? 
 ‘ Jehobah Za Ya Rama Masu ’ 
 “ Allah fa ba za ya rama ma zaɓaɓunsa ba , da suke yi masa kuka dare da rana ? ” — LUKA 18 : 7 . 
 Su wanene suke ƙarfafa ka , kuma me ya sa ? 
 A DUKAN duniya Shaidun Jehobah suna more cuɗanya da Kiristoci maza da mata da suka bauta wa Jehobah cikin aminci shekaru da yawa . 
 Ka san wasu daga cikin waɗannan ? 
 Wataƙila ka tuna da wata ’ yar’uwa tsohuwa da ta yi baftisma shekaru da yawa da suka wuce kuma ba ta fasa zuwa taro a Majami’ar Mulki ba . 
 Ko kuwa ka tuna da wani ɗan’uwa tsoho wanda yake tallafa wa shirin ikilisiya na fita hidima kowane mako , kuma ya yi haka shekaru da yawa . 
 Hakika , yawancin waɗannan amintattu sun yi zato cewa warhaka , Armageddon ta riga ta faru . 
 Duk da haka , ci gaban wannan duniya marar adalci bai sa tabbacinsu game da alkawarin Jehobah ko kuwa ƙudurinsu na “ jimre har matuƙa ” ya yi sanyi ba . 
 ( Matta 24 : 13 ) Irin wannan bangaskiya mai ƙarfi da waɗannan bayin Jehobah masu aminci suka nuna yana ƙarfafa duka ikilisiya . — Zabura 147 : 11 . 
 Wane yanayi ne yake sa mu baƙin ciki ? 
 A wani lokaci , za mu lura da wani hali dabam . 
 Waɗansu Shaidu sun yi hidima na shekaru da yawa , amma da wucewar lokaci bangaskiyarsu ga Jehobah ta yi sanyi , kuma suka daina tarayya da ikilisiyar Kirista . 
 Muna baƙin ciki idan waɗanda muke tarayya da su a dā suka bar Jehobah , kuma muna son mu ci gaba da taimakon kowane “ ɓatacciyar tunkiya ” ta komo ga garken . 
 ( Zabura 119 : 176 ; Romawa 15 : 1 ) Wannan yanayi ya jawo tambayoyi . 
 Menene ya sa Shaidu da yawa suka ci gaba da bin bangaskiyarsu ga alkawarin Jehobah , amma wasu sun daina bi ? 
 Menene ya kamata mu yi don mu ci gaba da kasancewa da tabbaci cewa “ babbar ranar Ubangiji ” za ta zo ? 
 ( Zephaniah 1 : 14 ) Bari mu tattauna wani kwatanci da ke cikin Linjilar Luka . 
 Gargaɗi ga Waɗanda Suke Raye Sa’anda “ Ɗan Mutum Za Ya Zo ” 
 Su wanene za su amfana daga kwatanci na gwauruwa da alƙali , kuma me ya sa ? 
 A Luka sura 18 , mun ga kwatancin da Yesu ya yi game da gwauruwa da wani alƙali . 
 Yana kama da kwatanci na mai masauki da ya riƙa nacewa , da muka tattauna a talifin da ya gabata . 
 ( Luka 11 : 5 - 13 ) Amma , waɗannan ayoyin Littafi Mai Tsarki da suke ɗauke da kwatanci na gwauruwa da alƙali sun nuna musamman cewa wannan ya shafi waɗanda suke raye “ sa’anda Ɗan mutum ya zo ” a ikon Mulki , wanda ya fara a shekara ta 1914 . — Luka 18 : 8 . 
 * 
 Menene Yesu ya tattauna kafin ya nanata kwatancin da ke cikin Luka sura 18 ? 
 Kafin ya ba da kwatancin gwauruwa da alƙali , Yesu ya ce za a fahimci alamar zuwansa a cikin ikon Mulki “ kamar yadda walƙiya ” da ke “ walkatawa daga wajen wani sashen sama , tana haskakawa har zuwa wancan sashen sama . ” 
 ( Luka 17 : 24 ; 21 : 10 , 29 - 33 ) Duk da haka , yawancin mutane da suke rayuwa a “ kwanakin ƙarshe ” ba za su saurari wannan tabbacin ba . 
 ( Daniel 12 : 4 ) Me ya sa ? 
 Domin irin dalilin da ya sa mutanen zamanin Nuhu da Lutu suka yi banza da gargaɗin Jehobah . 
 A lokacin , mutane ‘ suna ci , suna sha , suna saye , suna sayarwa , suna dashe , suna gini har ranar da aka hallaka su . ’ 
 ( Luka 17 : 26 - 29 ) Sun rasa ransu saboda sun shagala a ayyukansu , ba su saurari nufin Allah ba . 
 ( Matta 24 : 39 ) A yau , mutane sun shagala da ayyukansu na yau da kullum , sun kasa fahimtar cewa ƙarshen wannan duniya marar ibada ta kusa . — Luka 17 : 30 . 
 ( a ) Su wanene Yesu ya yi wa gargaɗi , kuma me ya sa ? 
 ( b ) Menene ya sa waɗansu suka yi rashin bangaskiyarsu ? 
 Hakika , Yesu ya damu cewa wannan duniyar Shaiɗan na iya rinjayar hankalin mabiyansa , har ta sa su ‘ koma gidan ’ jiya . 
 ( Luka 17 : 22 , 31 ) Hakika , wannan ya shafi waɗansu Kiristoci . 
 Shekaru da yawa waɗannan suna marmarin su ga ranar da Jehobah zai hallaka wannan muguwar duniya . 
 Amma , sun yi sanyin gwiwa domin Armageddon bai zo ba a lokacin da suke sa rai . 
 Tabbacinsu na zuwan ranar hukunci na Jehobah ya yi sanyi . 
 Sun yi sanyi a hidimarsu kuma a hankali suka sa hannu a neman abin duniya , sai suka yi sanyi a ayyukansu na ruhaniya . 
 ( Luka 8 : 11 , 13 , 14 ) Da shigewar lokaci sun ‘ koma gidan ’ jiya , wannan abin baƙin ciki ne ! 
 Ya Kamata a “ Riƙa Yin Addu’a ” 
 6 - 8 . ( a ) Ka ba da kwatancin gwauruwa da na alƙali . ( b ) Ta yaya ne Yesu ya ba da ma’anar wannan kwatanci ? 
 Menene ya kamata mu yi don mu tabbata cewa tabbacinmu a cikar alkawarin Jehobah bai yi sanyi ba ? 
 ( Ibraniyawa 3 : 14 ) Yesu ya amsa wannan tambayar bayan da ya gargaɗi almajiransa kada su koma wa muguwar duniya ta Shaiɗan . 
 Luka ya ce Yesu ya yi “ musu misali da nufin ya kamata a riƙa yin addu’a , kada a suma . ” 
 Yesu ya ce : “ A cikin wani birni akwai wani alƙali wanda ba shi da tsoron Allah ba , ba ya kuwa kula da mutum ba : a cikin wannan birni kuma akwai wata gwamruwa ; ta kan riƙa zuwa wurinsa , tana cewa , Ka rama mani bisa ga maƙiyina . 
 Sai da ya jima tukuna , yana ƙi : amma daga bisani cikin ransa ya ce , ko da shi ke ba na tsoron Allah ba , ban kuwa kula da mutum ba ; duka da haka , domin macen nan gwamruwa tana damuna , sai in rama mata , kada ta ja raina da zuwanta yau da gobe . ” 
 Bayan da ya ba da wannan misalin , Yesu ya faɗi ma’anar : “ Ku ji abin da alƙalin nan mara - adilci ya ce . 
 Allah fa ba za ya rama ma zaɓaɓunsa ba , da suke yi masa kuka dare da rana , yana kuwa da yawan haƙuri bisa garesu ? 
 Ina ce maku , Da sauri za ya rama masu . 
 Duk da wannan sa’anda Ɗan mutum ya zo , za ya sami imani bisa duniya ? ” — Luka 18 : 1 - 9 . 
 “ Ka Rama Mani ” 
 Wane jigo ne yake a bayyane sarai a kwatancin gwauruwa da alƙali ? 
 Jigon wannan kwatancin a bayyane yake sarai . 
 Yesu ya ambata abubuwa da waɗanda suke cikin wannan kwatanci suka yi . 
 Gwauruwar ta yi roƙo : “ Ka rama mani . ” 
 Alƙalin ya ce : “ Sai in rama mata . ” 
 Yesu ya yi tambaya : ‘ Allah ba za ya rama ba ? ’ 
 Yesu ya ce game da Jehobah : “ Da sauri za ya rama masu . ” 
 ( Luka 18 : 3 , 5 , 7 , 8 ) Yaushe ne ainihi Allah zai “ rama masu ” ? 
 ( a ) Yaushe ne aka rama wa mutanen Allah a ƙarni na farko ? 
 ( b ) Yaushe ne kuma ta yaya za a rama wa bayin Allah a yau ? 
 A ƙarni na farko , “ kwanaki na ramawa ” ya soma ne a shekara ta 70 K.Z . , sa’ad da aka hallaka Urushalima da haikalinta . 
 ( Luka 21 : 22 ) A yau za a rama wa mutanen Allah a “ Babbar ranar Ubangiji . ” 
 ( Zephaniah 1 : 14 ; Matta 24 : 21 ) A wannan lokacin , Jehobah zai “ sāka ma waɗanda ke ƙuntata ” wa mutanensa sa’ad da “ [ Yesu yake ] ɗaukan ramako bisa waɗanda ba su san Allah ba , da waɗanda sun ƙi yin biyayya da bisharar Ubangijinmu Yesu . ” — 2 Tassalunikawa 1 : 6 - 8 ; Romawa 12 : 19 . 
 Ta wace hanya ce za a yi ramako “ da sauri ” ? 
 Ta yaya , ya kamata mu fahimci tabbacin Yesu cewa Jehobah zai rama wa bayinsa “ da sauri ” ? 
 Kalmar Allah ta nuna cewa ko da “ yake [ Jehobah ] yana da yawan haƙuri , ” zai rama wa bayinsa nan da nan idan lokacin ya kai . 
 ( Luka 18 : 7 , 8 ; 2 Bitrus 3 : 9 , 10 ) A zamanin Nuhu , sa’ad da rigyawar ta soma , ba da ɓata lokaci ba aka hallaka mugayen mutane . 
 Hakazalika , a zamanin Lutu , an halaka mugayen mutane sa’ad da wuta ta sauƙo daga sama . 
 Yesu ya ce : “ Bisa ga wannan misali za ya faru kuma cikin rana da Ɗan mutum za ya bayanu . ” 
 ( Luka 17 : 27 - 30 ) Haka kuma , mugayen mutane za su fuskanci “ halaka farat . ” 
 ( 1 Tassalunikawa 5 : 2 , 3 ) Hakika , mu tabbata cewa Jehobah ba zai bar duniyar Shaiɗan ta ci gaba fiye da yadda shari’a take bukata ba . 
 “ Za Ya Rama Masu ” 
 12 , 13 . ( a ) Wane darassi ne game da Allah kwatancin Yesu na gwauruwa da alƙali ya ƙunsa ? 
 ( b ) Me ya sa ya kamata mu tabbata cewa Jehobah zai saurari addu’o’inmu ya kuma rama mana ? 
 Kwatancin Yesu game da gwauruwa da alƙali ya nanata wasu abubuwa masu muhimmanci . 
 Ta wurin faɗin amfanin kwatancin , Yesu ya ce : “ Ku ji abin da alƙali nan mara - adilci ya ce . 
 Allah fa ba za ya rama ma zaɓaɓunsa ba ? ” 
 Hakika , ba wai Yesu yana kwatanta Jehobah da alƙalin ba ne , kamar dai Allah zai bi da mabiyansa yadda alƙalin ya bi da gwauruwar . 
 Maimakon haka , Yesu ya koya wa mabiyansa darassi game da Jehobah sa’ad da ya nanata bambancin da ke tsakanin alƙalin da Allah . 
 A waɗanne hanyoyi ne suka bambanta ? 
 Alƙali na kwatancin Yesu mutum ne “ mara - adilci , ” amma “ Allah mai - shari’a mai - adilci ne . ” 
 ( Zabura 7 : 11 ; 33 : 5 ) Alƙalin ba ya ƙaunar gwauruwar ko kaɗan , amma Jehobah yana ƙaunar dukan mutane . 
 ( 2 Labarbaru 6 : 29 , 30 ) Alƙalin ba ya so ya taimaki gwauruwar , amma Jehobah yana so ya taimaki waɗanda suke bauta masa . 
 ( Ishaya 30 : 18 , 19 ) Menene darassin ? 
 Idan har alƙali marar adalci ya saurari roƙon gwauruwar ya kuma rama mata , Jehobah zai saurari addu’o’in mutanensa ya kuma rama masu . — Misalai 15 : 29 . 
 Me ya sa bai kamata mu yi rashin bangaskiya game da zuwan ranar hukunci na Allah ba ? 
 Saboda haka , waɗanda suka yi rashin bangaskiya game da babbar ranar Allah na hukunci sun yi kuskure mai tsanani . 
 Me ya sa ? 
 Saboda sun yi watsi da zuwan “ babbar ranar Ubangiji , ” da haka , suna shakka , ko Jehobah zai iya cika alkawarinsa . 
 Amma babu wanda ya cancanta ya yi shakkar amincin Allah . 
 ( Ayuba 9 : 12 ) Tambaya mai muhimmanci da ya kamata mu yi ita ce , Za mu kasance da aminci kuwa ? 
 Wannan tambayar ne Yesu ya yi a ƙarshen kwatancin gwauruwa da alƙali . 
 ‘ Za Ya Sami Wannan Imani Bisa Duniya ? ’ 
 ( a ) Wace tambaya ce Yesu ya yi , kuma me ya sa ? 
 ( b ) Menene ya kamata mu tambayi kanmu ? 
 Yesu ya yi tambaya mai muhimmanci : “ Sa’anda Ɗan mutum ya zo , za ya sami [ wannan ] imani bisa duniya ? ” 
 ( Luka 18 : 8 , NW ) Furcin “ wannan imani ” yana nufin cewa ba kowane irin imani ba ne Yesu yake magana a kai ba , amma yana nuni ne ga irin imanin da gwauruwa take da shi . 
 Yesu bai amsa tambayarsa ba . 
 Ya yi tambayar ne saboda almajiransa su yi tunani bisa ga irin imanin da suke da shi . 
 Imaninsu ya soma sanyi ne , da zai sa su koma ga abubuwan da suka bari ? 
 Ko kuma suna da irin bangaskiyar da gwauruwa take da shi ? 
 A yau , ya kamata mu tambayi kanmu , ‘ Wace irin bangaskiya ce “ Ɗan mutum ” zai samu a zuciyata ? ’ 
 Wace irin bangaskiya ce gwauruwar take da shi ? 
 Idan muna son Jehobah ya rama mana , ya kamata mu bi misalin wannan gwauruwar . 
 Wace irin bangaskiya ce take da shi ? 
 Ta nuna bangaskiyarta sa’ad da ta nace “ ta kan riƙa zuwa wurin [ alƙali ] , tana cewa , ‘ Ka rama mani . ’ 
 ” Idan har gwauruwar nan ta nace don mutum marar adalci ya rama mata , ya kamata bayin Allah a yau su tabbata cewa Jehobah zai rama masu , ko idan ya ɗauki lokaci fiye da yadda suke zato . 
 Bugu da ƙari , sun nuna tabbacinsu a alkawarin Allah ta wurin nacewa a addu’o’i , da yin ‘ kuka ga Jehobah dare da rana . ’ 
 ( Luka 18 : 7 ) Hakika , idan Kirista ya daina yin addu’a domin a rama masa , zai nuna ya yi rashin tabbaci cewa Jehobah zai ɗauki mataki domin bayinsa . 
 Waɗanne dalilai ne muke da su don mu yi addu’a da nacewa kuma mu riƙe bangaskiyarmu bisa ga zuwan ranar hukunci na Jehobah ? 
 Ainihin yanayin wannan gwauruwa ya nuna mana cewa muna da ƙarin dalilai na nacewa a yin addu’a . 
 Ka yi la’akari da wasu bambancin da ke tsakanin yanayinta da namu . 
 Gwauruwar ta ci gaba da zuwa wurin alƙalin ko da yake babu wanda ya ƙarfafata ta yi hakan , amma Kalmar Allah ta ƙarfafa mu mu “ lizima cikin addu’a . ” 
 ( Romawa 12 : 12 ) Gwauruwar ba ta tabbata ko za a biya mata bukatarta ba , amma Jehobah ya ba mu tabbaci cewa zai rama mana . 
 Ta wurin annabinsa , Jehobah ya ce : “ Ko ta jima , dakanta mata ; gama lallai za ta zo , ba za ta yi jinkiri ba . ” 
 ( Habakkuk 2 : 3 ; Zabura 97 : 10 ) Gwauruwar ba ta da wanda zai taimake ta roƙo , amma muna da babban mataimaki , Yesu , “ yana hannun dama na Allah , yana yin roƙo kuma sabili da mu . ” 
 ( Romawa 8 : 34 ; Ibraniyawa 7 : 25 ) Hakika , idan har duk da matsalar da gwauruwar take ciki , ta ci gaba da roƙon alƙalin da begen cewa zai rama mata , mai zai hana mu mu riƙe bangaskiyarmu da tabbacin cewa ranar Jehobah na hukunci za ta zo ! 
 Ta yaya ne addu’a za ta ƙarfafa bangaskiyarmu kuma ta taimakemu mu samu adalci ? 
 Kwatancin gwauruwa ya koya mana cewa akwai nasaba tsakanin addu’a da bangaskiya kuma idan muka nace a addu’armu hakan zai sa mu kawar da abin da zai sa bangaskiyarmu ta yi sanyi . 
 Amma , wannan ba ya nufin cewa yin addu’a shi ne maganin rashin bangaskiya ba . 
 ( Matta 6 : 7 , 8 ) Idan muka yi addu’a saboda mun fahimci cewa mun dogara ga Allah , sa’annan addu’a za ta jawo mu kusa da Allah kuma ta ƙarfafa bangaskiyarmu . 
 Tun da muna bukatar bangaskiya don mu tsira , shi ya sa Yesu ya ga ya dace ya ƙarfafa almajiransa cewa “ ya kamata a riƙa yin addu’a , kada a suma . ” 
 ( Luka 18 : 1 ; 2 Tassalunikawa 3 : 13 ) Hakika , zuwan “ babbar ranar Jehobah ” bai dangana ga addu’o’inmu ba , zai zo ko mun yi addu’a ko ba mu yi ba . 
 Amma idan za mu sami adalci kuma mu tsira daga yaƙin Allah ya dangana ga bangaskiyarmu da kuma addu’ar da muke yi . 
 Ta yaya za mu nuna cewa mun tabbata Allah zai “ rama masu ” ? 
 Idan mun tuna , Yesu ya yi tambaya : “ Sa’anda Ɗan mutum ya zo , za ya sami imani bisa duniya ? ” 
 Menene amsar wannan tambayar mai ban sha’awa ? 
 Muna farin ciki cewa bayin Jehobah da yawa masu aminci a duka duniya a yau suna nuna cewa sun yi na’am da tambayar da Yesu ya yi ta wurin addu’o’insu , haƙuri , da kuma nacewa . 
 Hakika , duk da rashin adalci da duniyar Shaiɗan take jawo mana , mun tabbata cewa Allah “ za ya rama ma zaɓaɓunsa . ” 
 [ Hasiya ] 
 Don ka fahimci muhimmancin wannan kwatancin , don Allah ka karanta Luka 17 : 22 - 33 . 
 Ka lura da yadda misalin “ Ɗan mutum ” a Luka 17 : 22 , 24 , 30 ya ba mu ƙarin bayani da zai taimake mu mu amsa tambayar da ke cikin Luka 18 : 8 . 
 Ka Tuna ? 
 • Menene ya sa waɗansu Kiristoci suka rasa bangaskiyarsu ? 
 • Me ya sa muke da tabbatacciyar bangaskiya a zuwan ranar hukunci na Jehobah ? 
 • Wane dalili ne muke da shi don mu nace a addu’a ? 
 • Ta yaya ne nacewa a addu’a zai taimaka mana mu guje wa yin rashin bangaskiyarmu ? 
 [ Hoto a shafi na 18 ] 
 Menene aka nanata a kwatanci na gwauruwa da alƙali ? 
 [ Hotuna a shafi na 21 ] 
 Miliyoyin mutane sun tabbata cewa Allah zai “ rama masu ” 
 “ Za Ka Fa Cika Da Murna Sarai ” 
 “ Za ka yi idi ga Ubangiji . . . za ka fa cika da murna sarai . ” — KUBAWAR SHARI’A 16 : 15 . 
 ( a ) Waɗanne batutuwa ne Shaiɗan ya tayar ? 
 ( b ) Menene Jehobah ya annabta bayan tawayen Adamu da Hauwa’u ? 
 SHAIƊAN ya ta da batutuwa biyu masu muhimmanci sa’ad da ya sa Adamu da Hauwa’u suka yi wa Mahaliccinsu zunubi . 
 Na farko , ya ƙalubalanci gaskiyar da Jehobah ya faɗa da kuma ikonsa na yin sarauta . 
 Na biyu , Shaiɗan ya yi hasashen cewa mutane za su bauta wa Allah ne kawai domin son kai . 
 An bayyana wannan batun na biyu dalla - dalla a zamanin Ayuba . 
 ( Farawa 3 : 1 - 6 ; Ayuba 1 : 9 , 10 ; 2 : 4 , 5 ) Duk da haka , Jehobah ya ɗauki mataki nan da nan don ya daidaita batun . 
 A lokacin da Adamu da Hauwa’u suke cikin lambun Adnin , Jehobah ya annabta yadda zai daidaita batun . 
 Ya annabta zuwan “ zuriya ” wanda bayan an ƙuje diddigensa , shi kuma zai ragargaza kan Shaiɗan . — Farawa 3 : 15 . 
 Wane ƙarin haske ne Jehobah ya ba da a kan yadda zai cika annabcin da ke Farawa 3 : 15 ? 
 Bayan wani ɗan lokaci , Jehobah ya ƙara ba da haske a kan wannan annabcin , wanda hakan ya tabbatar da cewa annabcin zai cika . 
 Alal misali , Allah ya gaya wa Ibrahim cewa “ zuriyar ” zai bayyana daga cikin zuriyarsa . 
 ( Farawa 22 : 15 - 18 ) Jikan Ibrahim , Yakubu , ya zama uban ƙabilu 12 na Isra’ila . 
 A shekara ta 1513 K.Z . , sa’ad da waɗannan ƙabilun suka zama al’umma , Jehobah ya ba su dokoki da suka haɗa da bukukuwa masu yawa da za su dinga yi a kowace shekara . 
 Manzo Bulus ya ce waɗannan bukukuwan “ inuwar al’amuran da ke zuwa ne . ” 
 ( Kolossiyawa 2 : 16 , 17 ; Ibraniyawa 10 : 1 ) Suna ɗauke da ƙarin haske game da yadda nufin Jehobah zai cika a kan Zuriyar . 
 Waɗannan bukukuwan na kawo farin ciki a Isra’ila . 
 Ɗan tattauna su zai ƙarfafa bangaskiyarmu a cikar alkawuran Jehobah . 
 Zuriyar ta Bayyana 
 Wanene Zuriyar da aka yi alkawarinsa , kuma ta yaya aka ƙuje diddigensa ? 
 Fiye da shekara 4,000 da Jehobah ya yi annabcin ne Zuriyar da aka yi alkawarinsa ya bayyana . 
 Yesu ne zuriyar . 
 ( Galatiyawa 3 : 16 ) A matsayinsa na kamiltaccen mutum , Yesu ya kasance da aminci har mutuwa kuma ya tabbatar da cewa zargin da Shaiɗan ya yi duk ƙarya ne . 
 Bugu da ƙari , tun da yake Yesu ba shi da aibi , mutuwarsa hadaya ce mai tamani sosai . 
 Ta mutuwarsa , Yesu ya ceci ’ ya’yan Adamu da Hauwa’u masu aminci daga zunubi da mutuwa . 
 Mutuwar Yesu a kan gungume ita ce ‘ ƙuje diddigen ’ da aka yi alkawarin cewa za a yi wa Zuriyar . — Ibraniyawa 9 : 11 - 14 . 
 Ta yaya aka alamta hadayar Yesu ? 
 Yesu ya mutu a ranar 14 ga Nisan , a shekara ta 33 , A.Z . 
 * A Isra’ila , ranar 14 ga Nisan , rana ce ta farin ciki domin bikin Ƙetarewa . 
 A wannan ranar a kowace shekara , iyalai suna cin abinci tare , wanda aka dafa da ƙaramar tunkiya marar naƙasa . 
 Ta wannan hanyar , suna tuna matsayin jinin tunkiyar sa’ad da aka ceci ’ ya’yan fari na Isra’ilawa a lokacin da mala’ika ya kashe ’ ya’yan fari na Masarawa a ranar 14 ga Nisan , a shekara ta 1513 K.Z . 
 ( Fitowa 12 : 1 - 14 ) Tunkiyar Ƙetarewa tana alamtar Yesu , wanda manzo Bulus ya ce game da shi : “ An yanke faskarmu , watau Kristi . ” 
 ( 1 Korinthiyawa 5 : 7 ) Kamar jinin tunkiyar bikin Ƙetarewa , jinin da Yesu ya zubar ya sa mutane masu yawa su sami ceto . — Yohanna 3 : 16 , 36 . 
 ‘ ’ Ya’yan Fari Daga Matattu ’ 
 5 , 6 . ( a ) A wane lokaci ne aka ta da Yesu daga matattu , kuma ta yaya aka alamta wannan aukuwar a cikin Doka ? 
 ( b ) Me ya sa tashin Yesu daga matattu ke da muhimmanci don cikar Farawa 3 : 15 ? 
 An ta da Yesu daga matattu a rana ta uku , don ya gabatar da tamanin hadayarsa ga Ubansa . 
 ( Ibraniyawa 9 : 24 ) An alamta tashinsa daga matattu a wani bikin . 
 Ana soma Bikin Gurasa Marar Yisti a washegarin ranar 14 ga Nisan . 
 A ranar 16 ga Nisan , Isra’ilawa suna kawo damin hatsin da suka fara girbe , wanda shi ne girbi na farko a Isra’ila domin firist ya kaɗa shi a gaban Jehobah . 
 ( Leviticus 23 : 6 - 14 ) Hakan ya dace domin a shekara ta 33 A.Z . , a ranar 16 ga Nisan , Jehobah ya juyar da mugun ƙoƙarin da Shaiɗan yake yi na kashe “ amintaccen mashaidi mai gaskiya ” har abada ! 
 A ranar 16 ga Nisan , a shekara ta 33 A.Z . , Jehobah ya ta da Yesu daga matattu kuma ya sami rai marar mutuwa . — Ru’ya ta Yohanna 3 : 14 ; 1 Bitrus 3 : 18 . 
 Yesu ya zama “ ’ ya’yan fari daga cikin waɗanda ke barci . ” 
 ( 1 Korinthiyawa 15 : 20 ) Yesu bai sake mutuwa ba , kamar waɗanda aka ta da daga matattu a dā . 
 Maimakon haka , ya koma sama ya zauna a hannun damar Jehobah , a inda yake jira har sai an naɗa shi Sarkin Mulkin Jehobah na samaniya . 
 ( Zabura 110 : 1 ; Ayukan Manzanni 2 : 32 , 33 ; Ibraniyawa 10 : 12 , 13 ) Tun lokacin da aka naɗa shi Sarki , Yesu zai iya ƙuje kan babban maƙiyi , Shaiɗan , kuma ya halaka zuriyarsa har abada . — Ru’ya ta Yohanna 11 : 15 , 18 ; 20 : 1 - 3 , 10 . 
 Zuriyar Ibrahim Sun Ƙaru 
 Menene Bikin Mako - Mako ? 
 Yesu ne Zuriyar da aka yi alkawarinsa a cikin Adnin , kuma Jehobah zai yi amfani da shi wajen “ halaka ayyukan Shaiɗan . ” 
 ( 1 Yohanna 3 : 8 ) Amma , sa’ad da Jehobah ya yi wa Ibrahim magana , ya nuna cewa “ zuriyar ” Ibrahim ta fi mutum ɗaya . 
 Za su kasance “ kamar taurarin sama , kamar yashi kuma wanda ke a bakin teku . ” 
 ( Farawa 22 : 17 ) An alamta bayyanuwar sauran “ zuriyar ” ta hanyar wani biki na farin ciki . 
 Kwanaki hamsin bayan ranar 16 ga Nisan , Isra’ilawa suna yin Bikin Mako - Mako . 
 Dokar ta ce : “ Kwana hamsin ke nan za ku lissafta , har wāshegarin assabbat na bakwai ; sa’annan za ku miƙa sabuwar hadaya ta gari kuma ga Ubangiji . 
 Daga cikin mazaunanku za ku kawo dunƙule guda biyu na malelekuwa a bakin kashi biyu cikin goma na ephah : sai na gari mai - labshi , toyayye ne da yeast , su zama ’ ya’yan fāri ga Ubangiji . ” 
 * — Leviticus 23 : 16 , 17 , 20 . 
 Wane aukuwa na musamman ne ya faru a Fentakos ta shekara ta 33 A.Z . ? 
 Sa’ad da Yesu yake duniya , ana kiran Bikin Mako - Mako Fentakos ( kalmar Helenanci da ke nufin “ na hamsin ” ) . 
 A ranar Fentakos ta shekara ta 33 A.Z . , Firist Mafi Girma , wato Yesu Kristi da aka ta da daga matattu , ya zuba ruhu mai tsarki a kan ƙaramin rukunin almajiransa su 120 da suka taru a Urushalima . 
 Da haka , waɗannan almajiran sun zama shafaffun ’ ya’yan Allah da kuma ’ yan’uwan Yesu Kristi . 
 ( Romawa 8 : 15 - 17 ) Sun zama sabuwar al’umma , “ Isra’ila na Allah . ” 
 ( Galatiyawa 6 : 16 ) Daga ƙaramin adadi , wannan al’ummar za ta kai 144,000 . — Ru’ya ta Yohanna 7 : 1 - 4 . 
 9 , 10 . 
 Ta yaya aka alamta ikilisiyar shafaffun Kiristoci a lokacin Fentakos ? 
 Gurasa biyu da ake kaɗawa a gaban Jehobah a kowane Fentakos sune ke alamtar ikilisiyar shafaffun Kiristoci . 
 Gurasar da aka sa wa yisti na nuna cewa har yanzu shafaffun Kiristoci suna da zunubin da muka gadā . 
 Duk da haka , suna iya yin addu’a ga Jehobah domin fansar hadayar Yesu . 
 ( Romawa 5 : 1 , 2 ) Me ya sa gurasar biyu ce kawai ? 
 Wataƙila hakan na nuna cewa shafaffun ’ ya’yan Allah za su fito ne daga rukuni biyu , wato , Yahudawa da kuma ’ yan Al’ummai . — Galatiyawa 3 : 26 - 29 ; Afisawa 2 : 13 - 18 . 
 Gurasa biyu da ake yin hadaya da su a ranar Fentakos ana yin su ne da hatsin da aka fara girba . 
 Daidai da wannan , ana kiran waɗannan Kiristoci da aka shafa da ruhu “ yayan fari daga cikin halittattunsa . ” 
 ( Yaƙub 1 : 18 ) Sune aka fara gafarta wa zunubansu bisa ga jinin da Yesu ya zubar , kuma hakan ya sa an ba su rai marar mutuwa a sama inda za su yi sarauta da Yesu a Mulkinsa . 
 ( 1 Korinthiyawa 15 : 53 ; Filibbiyawa 3 : 20 , 21 ; Ru’ya ta Yohanna 20 : 6 ) A wannan matsayin , nan ba da daɗewa ba za su “ mallaka [ al’ummai ] kuma da sanda ta ƙarfe ” kuma za su ga yadda za a ‘ ƙuje Shaiɗan daga ƙarƙashin sawayensu . ’ 
 ( Ru’ya ta Yohanna 2 : 27 ; Romawa 16 : 20 ) Manzo Yohanna ya ce : “ Su ne sukan bi Ɗan rago inda ya tafi duka . 
 Aka panshi waɗannan daga cikin mutane , su zama nunan fari ga Allah da Ɗan rago . ” — Ru’ya ta Yohanna 14 : 4 . 
 Ranar da Ke Alamtar Ceto 
 11 , 12 . ( a ) Menene ke faruwa a Ranar Kafara ? 
 ( b ) Wane amfani ne Isra’ila take samu daga hadayun Ranar Kafara ? 
 A rana ta goma ta watan Ethanim ( wadda ake kira Tishri ) * , Isra’ila tana yin bikin da ke alamtar yadda hadayar fansa ta Yesu za ta amfana . 
 A wannan ranar , duka al’ummar za ta taru don Ranar Kafara domin a yi hadaya a madadinsu don a gafarta musu zunubansu . — Leviticus 16 : 29 , 30 . 
 A Ranar Kafara , babban firist zai yanka ƙaramar tunkiya , kuma zai watsa jinin sau bakwai a gaban Akwati a wuri Mafi Tsarki , wanda yake wakiltar gabatar da jinin a gaban Jehobah . 
 Za a yi wannan hadayar ne domin zunubin babban firist da kuma “ gidansa , ” mataimakin firistoci da kuma Lawiyawa . 
 Bayan haka , babban firist zai ɗauki bunsurai biyu . 
 Zai yanka guda domin hadayar zunubi don “ jama’a . ” 
 Zai watsa jinin a gaban Akwati a wuri Mafi Tsarki . 
 Bayan haka , babban firist zai saka hannunsa a kan ɗayan bunsurun kuma zai faɗi zunuban ’ ya’yan Isra’ila . 
 Daga bisani , zai saki bunsurun ya shiga daji don ya ɗauke zunuban al’ummar a alamance . — Leviticus 16 : 3 - 16 , 21 , 22 . 
 Ta yaya ne abubuwan da ke faruwa a Ranar Kafara suke alamtar abin da Yesu ya yi ? 
 Kamar yadda waɗannan aukuwa ke alamta , Babban Firist mafi girma , Yesu , ya yi amfani da jininsa mai tamani don a gafarta zunubai . 
 Na farko , tamanin jininsa ta shafi “ gida mai - ruhaniya , ” na shafaffun Kiristoci 144,000 , wanda hakan ya sa suka zama amintattu kuma suke more matsayi mai kyau a wurin Jehobah . 
 ( 1 Bitrus 2 : 5 ; 1 Korinthiyawa 6 : 11 ) Hadayar bijimi ne ke alamtar hakan . 
 Da haka , an buɗe musu damar samun gadōnsu na samaniya . 
 Na biyu , tamanin jinin Yesu ya shafi miliyoyin mutanen da suka ba da gaskiya ga Kristi , kamar yadda hadayar bunsuru take nunawa . 
 Za a albarkace su da rai na dindindin a nan duniya , gadōn da Adamu da Hauwa’u suka rasa . 
 ( Zabura 37 : 10 , 11 ) Domin jinin da ya zubar , Yesu ya ɗauke zunuban ’ yan adam , kamar yadda rayayyen bunsurun nan a alamance yake ɗauke zunuban Isra’ilawa zuwa cikin jeji . — Ishaya 53 : 4 , 5 . 
 Yin Farin Ciki a Gaban Jehobah 
 14 , 15 . 
 Menene ke faruwa a lokacin Bikin Bukkoki , kuma menene hakan ke tuna wa Isra’ilawa ? 
 Bayan Ranar Kafara , Isra’ilawa suna yin Bikin Bukkoki , wanda shi ne biki mafi daɗi a zamanin Yahudawa . 
 ( Leviticus 23 : 34 - 43 ) Ana yin bikin ne daga ranar 15 zuwa 21 ga watan Ethanim kuma za a kammala shi da babban taro a ranar 22 na watan . 
 Hakan na nuna cewa an gama girbi kuma lokaci ne na nuna godiya domin alherin Allah . 
 Domin wannan dalilin , Jehobah ya umurci masu bikin : “ Ubangiji Allahnka za ya albarkace ka cikin dukan anfaninka , da dukan aikin hannuwanka , za ka fa cika da murna sarai . ” 
 ( Kubawar Shari’a 16 : 15 ) Wannan lokaci ne na farin ciki ! 
 A lokacin wannan bikin , Isra’ilawa za su zauna ne a cikin bukkoki har kwana bakwai . 
 Hakan na tuna musu cewa sun taɓa zama a cikin bukkoki a jeji . 
 Bikin na ba su dama mai yawa na yin tunani a kan irin kula na uba da Jehobah yake yi musu . 
 ( Kubawar Shari’a 8 : 15 , 16 ) Tun da dukansu , masu arziki da talakawa suna zaune ne a cikin bukkoki iri ɗaya , hakan na tuna wa Isra’ilawa cewa a wannan lokacin dukansu ɗaya ne . — Nehemiah 8 : 14 - 16 . 
 Menene Bikin Bukkoki ke alamta ? 
 Bikin Bukkoki biki ne na girbi , da kuma farin ciki , kuma yana alamtar farin cikin tara waɗanda suka ba da gaskiya ga Yesu Kristi . 
 An soma wannan tarawar a ranar Fentakos ta shekara ta 33 A.Z . , sa’ad da aka shafa almajirai 120 na Yesu don su zama sashen “ priesthood mai - tsarki . ” 
 Kamar yadda Isra’ilawa suka zauna a cikin bukkoki na ’ yan kwanaki , shafaffu sun sani cewa su “ baƙi masu - tafiya ” ne a wannan duniyar marar ibada . 
 Begensu na samaniya ne . 
 ( 1 Bitrus 2 : 5 , 11 ) Tara shafaffun Kiristoci ya soma kai wa ƙarshe a wannan “ kwanaki na ƙarshe , ” sa’ad da ake tara sauran 144,000 . — 2 Timothawus 3 : 1 . 
 17 , 18 . ( a ) Menene ya nuna cewa ba shafaffun Kiristoci ba ne kaɗai za su amfana daga hadayar Yesu ? 
 ( b ) Su wanene a yau suke amfana daga Bikin Bukkoki na alama , kuma a wane lokaci ne wannan biki na farin ciki zai kai ƙarshensa ? 
 Abu ne mai muhimmanci mu san cewa a lokacin da ake yin wannan bikin a dā , ana yin hadaya da bijimai 70 . 
 ( Litafin Lissafi 29 : 12 - 34 ) Adadin nan 70 , tana nufin 7 sau 10 , adadin da a cikin Littafi Mai Tsarki tana alamtar kamiltawa a sama da duniya . 
 Da haka , hadayar Yesu za ta amfane amintattun mutane da suka fito daga iyalai 70 na Nuhu . 
 ( Farawa 10 : 1 - 29 ) A cikin jituwa da wannan , a zamaninmu wannan tarawar ta haɗa da mutane daga dukan al’ummai da suka ba da gaskiya a Yesu kuma suke da begen yin rayuwa a aljanna a duniya . 
 Manzo Yohanna ya ga wannan tarawar ta zamani a wahayi . 
 Da farko , ya ji sanarwar hatimce adadi na ƙarshe na mutane 144,000 . 
 Bayan haka , ya ga “ taro mai - girma , wanda ba mai - ƙirgawa , ” suna a tsaye a gaban Jehobah da Yesu , riƙe “ da ganyayen dabino cikin hannuwansu . ” 
 Waɗannan sun “ fito daga cikin babban tsanani ” zuwa cikin sabuwar duniya . 
 Su ma baƙi ne a cikin wannan zamani , kuma suna sa rai da gabagaɗi su ga lokacin da “ Ɗan rago . . . za ya zama makiyayinsu , za ya bishe su kuma wurin maɓulɓulan ruwaye na rai . ” 
 A wannan lokacin , “ Allah kuma za ya share dukan hawaye daga idanunsu . ” 
 ( Ru’ya ta Yohanna 7 : 1 - 10 , 14 - 17 ) Bikin Bukkoki na alama zai kai ƙarshensa sa’ad da babban taro , da kuma waɗanda aka ta da daga matattu suka kamilta a ƙarshen Sarautar Kristi na Shekara Dubu . — Ru’ya ta Yohanna 20 : 5 . 
 Ta yaya muka amfana daga tattauna bukukuwan da ake yi a Isra’ila ? 
 Ya kamata mu “ cika da murna sarai ” yayin da muke yin bimbini a kan ma’anar bukukuwan Yahudawa na dā . 
 Abin farin ciki ne mu tattauna cewa Jehobah ya ba da ƙarin haske a kan yadda annabcin da ya ba da a Adnin zai cika , kuma abin farin ciki ne mu shaida yadda yake cika a hankali a hankali . 
 A yau , mun san cewa Zuriyar ya bayyana kuma an ƙuje shi a diddige . 
 Yanzu ya zama Sarki a sama . 
 Bugu da ƙari , yawancin mutanen 144,000 sun nuna amincinsu har mutuwa . 
 Menene ya rage ? 
 A wane lokaci ne annabcin zai cika gabaki ɗaya ? 
 Za mu tattauna wannan a talifi na gaba . 
 [ Hasiya ] 
 Nisan ta yi daidai da watan Maris ko Afrilu a cikin kalandar mu ta zamani . 
 A wannan hadayar da ake kaɗa gurasa mai yisti , a yawancin lokaci firist ɗin na riƙe gurasar a kan tafin hannunsa , zai ɗaga hannuwansa , kuma zai ɗinga kaɗa su . 
 Wannan kaɗawar tana alamtar miƙa hadayar ga Jehobah . — Duba Insight on the Scriptures , na 2 , shafi na 528 , Shaidun Jehobah ne suka wallafa . 
 Ethanim , ko Tishri , ta yi daidai da watan Satumba ko Oktoba a kalandar mu ta zamani . 
 Za Ka Iya Bayyanawa ? 
 • Menene tunkiyar Ƙetarewa take alamta ? 
 • Wane tattarawa ne Bikin Fentakos ke alamta ? 
 • Waɗanne abubuwan da suka faru a Ranar Kafara ne suke nuni ga hanyar da hadayar fansa ta Yesu take amfana ? 
 • Ta yaya ne Bikin Bukkoki yake alamtar tattarawar Kiristoci ? 
 [ Taswira a shafi nas 24 , 25 ] 
 Aukuwa : Abin da Yake Alamta : 
 Ƙetarewa 14 ga Tunkiyar da aka Hadayar Yesu 
 Nisan yanka a ranar 
 Ƙetarewa 
 Bikin Gurasa 15 ga Assabaci 
 Marar Yisti Nisan 
 ( 15 zuwa 
 21 ga Nisan ) 16 ga Hatsi da aka yi An ta da Yesu daga 
 Nisan hadaya da shi matattu 
 ↑ 
 Kwana 50 
 ↓ 
 Bikin Mako - Mako 6 ga Gurasa biyu da Yesu ya gabatar da 
 ( Fentakos ) Sivan aka yi hadaya shafaffun ’ yan’uwansa 
 da su ga Jehobah 
 Ranar Kafara 10 ga Bijimi da Yesu ya gabatar da 
 Tishri bunsurai tamanin jininsa a 
 biyu da aka yi madadin duka 
 hadaya da su ’ yan adam 
 Bikin Bukkoki 15 zuwa 21 Isra’ilawa sun Tattara shafaffu da 
 ( Tarawa , ga Tishri zauna cikin “ taro mai - girma ” 
 Bukkoki ) bukkoki da farin 
 ciki , suna murna 
 domin girbi , 
 bajimai 70 da 
 aka yi hadaya 
 da su 
 [ Hotuna a shafi na 23 ] 
 Kamar jinin tunkiyar Ƙetarewa , jinin da Yesu ya zubar ya sa mutane masu yawa sun sami ceto 
 [ Hotuna a shafi na 24 ] 
 Hatsi na farko da aka girbe wanda ake ba da hadayarsa a ranar 16 ga Nisan na alamtar tashin Yesu daga matattu 
 [ Hotuna a shafi na 25 ] 
 Gurasa biyu da ake hadaya da su a ranar Fentakos na alamtar ikilisiyar shafaffun Kiristoci 
 [ Hotuna a shafi na 26 ] 
 Bikin Bukkoki na alamtar farin cikin tattara shafaffu da kuma “ taro mai - girma ” daga dukan al’ummai 
 An Soma “ Tashi Na Fari ” 
 “ Matattun da ke cikin Kristi za su fara tashi . ” — 1 TASSALUNIKAWA 4 : 16 . 
 1 , 2 . ( a ) Wane bege ne waɗanda suka mutu suke da shi ? 
 ( b ) Menene ya sa ka gaskata cewa akwai tashin matattu ? 
 ( Duba hasiya . ) 
 “ MASU - rai sun san za su mutu . ” 
 Hakan ya ci gaba da faruwa tun lokacin da Adamu ya yi zunubi . 
 A cikin tarihi , duk wanda aka haifa ya san cewa wata rana zai mutu , kuma yana iya tunani : ‘ Menene zai faru bayan haka ? 
 Menene yanayin matattu ? ’ 
 Littafi Mai Tsarki ya ba da amsa : “ Amma matattu ba su san komi ba . ” — Mai - Wa’azi 9 : 5 . 
 Akwai bege kuwa ga waɗanda suka mutu ? 
 Ƙwarai kuwa . 
 Dole ne hakan ya kasance idan ainihin nufin Allah ga ’ yan adam zai cika . 
 Tun shekaru da yawa , bayin Allah masu aminci sun ba da gaskiya ga alkawarin Jehobah game da Zuriyar da zai halaka Shaiɗan kuma ya kawar da ɓarnar da ya yi . 
 ( Farawa 3 : 15 ) Yawancinsu sun mutu . 
 Idan suna son su shaida cikar wannan alkawarin da kuma wasu da Jehobah ya yi , dole ne a ta da su daga matattu . 
 ( Ibraniyawa 11 : 13 ) Hakan zai yiwu kuwa ? 
 Ƙwarai kuwa . 
 Manzo Bulus ya ce : “ Za a yi tashin matattu , na masu - adalci da na marasa - adalci . ” 
 ( Ayukan Manzanni 24 : 15 ) Bulus ya taɓa ta da wani saurayi daga matattu mai suna Aftikos da ya faɗo daga tagar bene mai hawa uku “ aka ɗauke shi matace . ” 
 Wannan shi ne tashin matattu na tara kuma na ƙarshe da aka rubuta a cikin Littafi Mai Tsarki . — Ayukan Manzanni 20 : 7 - 12 . 
 * 
 Wane ƙarfafa ne ka samu daga kalaman Yesu da ke Yohanna 5 : 28 , 29 , kuma don me ? 
 Waɗannan tashin matattu guda tara sun ba da dalili na amincewa da maganar Bulus . 
 Sun ƙarfafa tabbacinmu a alkawarin Yesu : ‘ Sa’a tana zuwa , inda dukan waɗanda suna cikin kabarbaru za su ji muryar [ Yesu , ] su fito kuma . ’ 
 ( Yohanna 5 : 28 , 29 ) Waɗannan kalaman suna da ban ƙarfafa ! 
 Kuma abin ƙarfafa ne ga miliyoyin da ƙaunatattunsu suka mutu ! 
 4 , 5 . 
 Waɗanne irin tashin matattu ne Littafi Mai Tsarki ya ambata , kuma wannene za mu tattauna a cikin wannan talifin ? 
 Yawancin waɗanda aka ta da daga matattu za su komo duniyar da ke cike da salama a ƙarƙashin Mulkin Allah . 
 ( Zabura 37 : 10 , 11 , 29 ; Ishaya 11 : 6 - 9 ; 35 : 5 , 6 ; 65 : 21 - 23 ) Amma , za a yi wasu tashin matattu kafin hakan ya faru . 
 Da farko , za a ta da Yesu Kristi daga matattu don ya gabatar da hadayarsa mai tamani ga Allah a madadinmu . 
 Yesu ya mutu kuma an ta da shi daga matattu a shekara ta 33 A.Z . 
 Bayan haka , shafaffu “ Isra’ila na Allah ” za su je su sami Ubangiji Yesu Kristi a ɗaukakarsa na samaniya , a inda za su “ zauna har abada tare da Ubangiji . ” 
 ( Galatiyawa 6 : 16 ; 1 Tassalunikawa 4 : 17 ) Ana kiran wannan aukuwar “ tashi na fari . ” 
 ( Ru’ya ta Yohanna 20 : 6 ) Bayan an kammala wannan tashin matattun , za a ta da miliyoyi daga matattu zuwa duniya domin su sami rai na dindindin a Aljanna . 
 Saboda haka , ko da begen mu na samaniya ne ko na duniya , muna sha’awar “ tashi na fari . ” 
 Wane irin tashin matattu ne wannan ? 
 A wane lokaci ne ya faru ? 
 “ Da Wane Irin Jiki ? ” 
 6 , 7 . ( a ) Kafin shafaffun Kiristoci su je sama , menene zai faru ? 
 ( b ) Da wane irin jiki ne za a ta da su ? 
 A cikin wasiƙarsa ta farko da ya yi wa Korinthiyawa , Bulus ya yi tambaya game da tashin farko : “ Ƙaƙa a ke tada matattu ? 
 da wane irin jiki kuma su ke zuwa ? ” 
 Sai ya amsa tambayar : “ Abin da kai da kanka ke shibkawa ba shi samun rai ba , sai ya rigaya ya mutu tukuna : . . . amma Allah ke ba shi jiki yadda ya nufa , . . . amma na sama darajassu dabam , na duniya kuwa darajassu dabam . ” — 1 Korinthiyawa 15 : 35 - 40 . 
 Kalaman Bulus sun nuna cewa dole ne Kiristocin da aka shafa da ruhu mai tsarki su mutu kafin su sami sakamakonsu na samaniya . 
 A lokacin da suka mutu , jikinsu na duniya zai koma ƙasa . 
 ( Farawa 3 : 19 ) A lokacin da Allah ya zaɓa , za a ta da su da irin jikin da ya dace da rayuwa a sama . 
 ( 1 Yohanna 3 : 2 ) Allah ya ba su rai marar mutuwa . 
 Wannan ba abin da aka haife su da shi ba ne . 
 Bulus ya ce : “ Wannan mai - mutuwa kuwa shi yafa rashin mutuwa . ” 
 Rai marar mutuwa kyauta ce daga Allah , wadda waɗanda suka tashi da farko daga matattu suka “ yafa . ” — 1 Korinthiyawa 15 : 50 , 53 ; Farawa 2 : 7 ; 2 Korinthiyawa 5 : 1 , 2 , 8 . 
 Ta yaya muka san cewa Allah bai zaɓi mutane 144,000 daga addinai dabam dabam ba ? 
 Mutane 144,000 ne kaɗai za su sami tashin matattu na farko . 
 Jehobah ya soma zaɓansu a ranar Fentakos ta shekara ta 33 A.Z . , ba da daɗewa ba bayan an ta da Yesu daga matattu . 
 Dukansu suna da “ sunan [ Yesu ] da sunan Ubansa , a rubuce bisa goshinsu . ” 
 ( Ru’ya ta Yohanna 14 : 1 , 3 ) Ba wai an zaɓe su ba ne daga addinai dabam dabam . 
 Dukansu mabiyan Kristi ne , kuma suna ɗokin amsa sunan Ubansa , Jehobah . 
 Sa’ad da aka ta da su daga matattu , za su karɓi aikin da za su yi a sama . 
 Begen yi wa Allah hidima a wannan hanyar tana sa su farin ciki . 
 An Soma Shi Kuwa ? 
 Ta yaya ne Ru’ya ta Yohanna 12 : 7 da kuma sura 17 : 14 suka taimaka mana mu kimanta lokacin da aka soma tashi na farko ? 
 A wane lokaci ne aka soma tashin fari ? 
 Muna da isashen tabbacin da ya nuna cewa an soma shi . 
 Alal misali , ka kwatanta waɗannan surori biyu na Ru’ya ta Yohanna . 
 Na farko , ka duba Ru’ya ta Yohanna sura 12 . 
 A nan mun karanta cewa Yesu Kristi da aka naɗa tare da mala’ikunsa masu tsarki , sun yi yaƙi da Shaiɗan da kuma aljanunsa . 
 ( Ru’ya ta Yohanna 12 : 7 - 9 ) Kamar yadda wannan jaridar take ambatawa a yawancin lokaci , an soma wannan yaƙin a shekara ta 1914 . 
 * Ka lura cewa , ba a ambata ba cewa shafaffu mabiyan Kristi suna tare da Yesu a wannan yaƙin na samaniya ba . 
 Yanzu ka duba sura ta 17 na Ru’ya ta Yohanna . 
 Mun karanta cewa bayan an halaka “ Babila Babba , ” Ɗan Rago zai kame al’ummai . 
 Sai ta daɗa cewa : “ Kirayayyu , zaɓaɓu , masu - aminci , za su yi nasara . ” 
 ( Ru’ya ta Yohanna 17 : 14 ) Ya zama cewa an riga an ta da “ kirayayyu , zaɓaɓu , masu - aminci ” daga matattu idan suna tare da Yesu a lokacin da zai ci duniyar Shaiɗan . 
 Babu shakka , shafaffu da suka mutu kafin Armageddon an soma ta da su a shekara ta 1914 kuma hakan zai ci gaba har Armageddon . 
 10 , 11 . ( a ) Su wanene dattawa 24 , kuma menene ɗaya daga cikinsu ya bayyana wa Yohanna ? 
 ( b ) Menene za mu iya kammalawa game da wannan ? 
 Muna iya faɗin ainihin sa’ad da aka soma tashin matattu na farko ? 
 An ba da ƙarin haske da muka gani a Ru’ya ta Yohanna 7 : 9 - 15 , inda manzo Yohanna ya kwatanta wahayinsa na “ taro mai - girma , wanda ba mai - ƙirgawa . ” 
 Ɗaya daga cikin dattawa 24 ne ya bayyana wa Yohanna taron mai girma , kuma waɗannan dattawan suna wakiltar mutane 144,000 waɗanda za su yi mulki tare da Kristi a ɗaukakarsa na samaniya . 
 * ( Luka 22 : 28 - 30 ; Ru’ya ta Yohanna 4 : 4 ) Yohanna da kansa yana da begen zuwa sama , amma tun da yake yana duniya sa’ad da dattijon ya yi masa magana , a wahayin , Yohanna yana wakiltan shafaffun da suke duniya da ba su tafi sama ba tukun . 
 Menene ya kamata mu kammala game da gaskiyar cewa ɗaya daga cikin dattawa 24 ne ya bayyana wa Yohanna taro mai girma ? 
 Kamar waɗanda aka ta da daga matattu a cikin rukunin dattawa 24 ne suke sanar da hurarriyar gaskiya a yau . 
 Me ya sa haka yake da muhimmanci ? 
 Domin an bayyana ko su wanene taro mai girma ga shafaffun bayin Allah da ke duniya a shekara ta 1935 . 
 Idan an yi amfani da ɗaya daga cikin dattawa 24 ya sanar da wannan gaskiya mai muhimmanci , hakan na nufin cewa an ta da shi zuwa sama a shekara ta 1935 . 
 Hakan na nufin cewa an soma tashin matattu na farko tsakanin shekara ta 1914 da 1935 . 
 Zai yiwu mu ba da cikakken amsa ? 
 Ka bayyana dalilin da ya sa ake tunanin cewa an soma tashin matattu na farko a cikin daminar 1918 . 
 Zai taimaka mana sosai mu tattauna abin da za mu kira kwatanci na Littafi Mai Tsarki . 
 An naɗa Yesu Kristi a matsayin Sarki mai jiran gado na Mulkin Allah a ƙarshen shekara ta 29 A.Z . 
 Shekara uku da rabi bayan haka , a cikin damina ta shekara ta 33 A.Z . , an ta da shi daga matattu ya zama ruhu mai iko . 
 Zai dace mu yi tunani cewa tun da yake an naɗa Yesu a ƙarshen shekara ta 1914 , an soma ta da amintattun mabiyansa shafaffu daga matattu shekara uku da rabi bayan haka , wato a cikin damina ta shekarar 1918 ? 
 Hakan zai yiwu . 
 Ko da yake ba za a iya samun hakan ba a cikin Littafi Mai Tsarki kai tsaye , amma hakan ya jitu da sauran Nassosi da ya nuna cewa an soma tashin matattu na farko ba da daɗewa ba bayan bayyanar Kristi . 
 A wace hanya ce 1 Tassalunikawa 4 : 15 - 17 ta nuna cewa tashin matattu na farko ya soma ne a farkon zuwan Kristi ? 
 Alal misali , Bulus ya rubuta : “ Mu da mu ke da rai , wanzazzu ne har zuwan Ubangiji , [ ba har ƙarshen zuwansa ba ] ba za mu rigaya waɗanda sun yi barci ba ko kaɗan . 
 Gama Ubangiji da kansa za ya sauko daga sama , da kira mai - ƙarfi , da muryar sarkin malaiku , da ƙafon Allah kuma : matattun da ke cikin Kristi za su fara tashi . 
 Sa’annan mu da mu ke da rai , mun wanzu , tare da su za a fyauce mu zuwa cikin gizagizai , mu tarbi Ubangiji a sararin sama : hakanan za mu zauna har abada tare da Ubangiji . ” 
 ( 1 Tassalunikawa 4 : 15 - 17 ) Saboda haka , shafaffun Kiristocin da suka mutu kafin zuwan Kristi za su tashi zuwa sama kafin waɗanda suke raye a lokacin zuwan Kristi . 
 Hakan na nufin cewa an soma tashin matattu na farko a farkon zuwan Kristi , kuma ya ci gaba “ cikin zuwansa . ” 
 ( 1 Korinthiyawa 15 : 23 ) Maimakon hakan ya faru sau ɗaya , tashin matattu na fari yana ci gaba da faruwa . 
 “ Aka ba Kowane a Cikinsu Farar Riga ” 
 ( a ) A wane lokaci ne wahayin da aka rubuta a Ru’ya ta Yohanna sura 6 ya cika ? 
 ( b ) Menene aka kwatanta a Ru’ya ta Yohanna 6 : 9 ? 
 Ka yi la’akari da shaidar da ke cikin Ru’ya ta Yohanna sura ta 6 . 
 An ga Yesu a kan doki a matsayin Sarki mai nasara . 
 ( Ru’ya ta Yohanna 6 : 2 ) Al’ummai sun saka hannu a yaƙi mai girma . 
 ( Ru’ya ta Yohanna 6 : 4 ) Yunwa ta zama ruwan dare . 
 ( Ru’ya ta Yohanna 6 : 5 , 6 ) Mugun annoba ta addabi mutane . 
 ( Ru’ya ta Yohanna 6 : 8 ) Duka waɗannan aukuwar da aka annabta sun yi daidai da yanayin duniya tun shekara ta 1914 . 
 Amma akwai abin da ya faru . 
 An jawo hankalinmu ga bagadi na hadaya . 
 A gefensa akwai “ rayukan waɗanda aka kashe sabili da maganar Allah da shaida da suka riƙe kuma . ” 
 ( Ru’ya ta Yohanna 6 : 9 ) Tun da yake “ ran nama yana cikin jini , ” abin da kasancewa a gefen bagadi yake wakilta shi ne jinin amintattun bayin Yesu da aka yanka domin shaidar da suke ba da wa da ƙwazo da kuma gaba gaɗi . — Leviticus 17 : 11 . 
 15 , 16 . 
 Ka bayyana abin da ya sa kalaman da ke Ru’ya ta Yohanna 6 : 10 , 11 suke nuni ga tashin matattu na farko . 
 Kamar jinin Habila mai aminci , jinin waɗannan Kiristocin da aka kashe domin imaninsu yana kuka domin adalci . 
 ( Farawa 4 : 10 ) “ Suka tada murya da ƙarfi , suka ce , Har yaushe , ya Ubangiji , mai - tsarki , mai - gaskiya , za ka yi jinkiri da shari’a bisa mazamnan duniya da ɗaukan fansar jininmu ? ” 
 Me ya faru bayan haka ? 
 “ Aka ba kowane a cikinsu farar riga : aka ce masu kuma , su huta tukuna kaɗan , har lissafin abokan bautansu da yan - uwansu , waɗanda za a kashe kamar yadda aka kashe su , ya cika . ” — Ru’ya ta Yohanna 6 : 10 , 11 . 
 An tsoma fararen rigunan waɗanda suke kwance a gaban bagadin cikin jini ne ? 
 A’a ! 
 An ba da fararen rigunan ne ga waɗanda aka zubar da jininsu a alamance a kan bagadin . 
 Sun sadaukar da rayuwarsu domin sunan Yesu kuma yanzu an ta da su daga matattu su zama ruhu . 
 Ta yaya muka san haka ? 
 A cikin littafin Ru’ya ta Yohanna mun karanta cewa : “ Wanda ya yi nasara za a yafa shi hakanan da fararen tufafi : ba ni kuwa shafe sunansa daga cikin littafin rai ba daɗai . ” 
 Ka tuna kuma cewa dattawa 24 “ suna yafe da fararen tufafi ; bisa kawunansu kuma akwai rawanai na zinariya . ” 
 ( Ru’ya ta Yohanna 3 : 5 ; 4 : 4 ) Bayan da yaƙi , yunwa , da annoba suka soma addabar duniya , an soma ta da mutane 144,000 da suka mutu da suke wakiltar jinin da ke gefen bagadin , zuwa rayuwa ta samaniya , kuma suna sanye da fararen kaya na alama . 
 Ta yaya ne waɗanda suka karɓi fararen tufafi za su “ huta ” ? 
 Waɗanda aka ta da daga matattu suna bukatar su “ huta . ” 
 Dole ne su jira cikin haƙuri ranar ɗaukan fansa na Allah . 
 “ Abokan bautansu , ” shafaffun Kiristocin da suke duniya , suna bukatar su tabbatar da amincinsu a lokacin gwaji . 
 Idan lokacin hukuncin Allah ya yi , ‘ hutun ’ zai ƙare . 
 ( Ru’ya ta Yohanna 7 : 3 ) A wannan lokacin , waɗannan da aka ta da daga matattu da kuma Ubangiji Yesu Kristi , za su hukunta miyagu , tare da waɗanda suka zubar da jinin Kiristoci marar laifi . — 2 Tassalunikawa 1 : 7 - 10 . 
 Abin da Hakan ke Nufi a Gare Mu 
 18 , 19 . ( a ) Domin waɗanne dalilai ne za ka iya cewa an soma tashin matattu na fari ? 
 ( b ) Yaya ka ji da ka fahimci ma’anar tashin matattu na farko ? 
 Kalmar Allah ba ta faɗi ainihin kwanan watan da aka soma tashin matattu na farko ba , amma ta bayyana cewa hakan ya faru ne a wani lokacin da aka ƙayyade , wato a lokacin zuwan Kristi . 
 Waɗanda za a soma ta da wa , su ne shafaffun Kiristocin da suka mutu kafin dawowar Kristi . 
 Yayin da dawowar Kristi ke ci gaba , shafaffun Kiristocin da suka gama aikinsu a duniya cikin aminci za su canja “ da ƙyaftar ido ” su zama halittun ruhu masu iko . 
 ( 1 Korinthiyawa 15 : 52 ) Duka shafaffun za su sami gadōnsu kafin yaƙin Armageddon ? 
 Ba mu sani ba . 
 Abin da muka sani shi ne cewa , idan lokacin da Allah ya zaɓa ya yi , duka mutane 144,000 za su tsaya a kan Dutsen Sihiyona na samaniya . 
 Mun san cewa yawancin mutane 144,000 suna tare da Kristi . 
 Kaɗan ne kawai suka rage a duniya . 
 Wannan ƙwakƙwarar shaida ce da ta nuna cewa lokacin hukunci na Allah yana ƙara gabatowa ! 
 Nan ba da daɗewa ba , za a halakar da wannan duniyar Shaiɗan . 
 Za a saka Shaiɗan cikin kurkuku . 
 Sa’an nan , za a iya soma tashin matattu gabaki ɗaya , domin ta hadayar fansa na Yesu , mutane masu aminci za su iya zama kamiltattu , gatar da Adamu ya rasa . 
 Annabcin Jehobah da ke Farawa 3 : 15 yana cika . 
 Kasancewar mu a raye a wannan zamanin gata ne mai girma ! 
 [ Hasiya ] 
 Domin sauran tashin matattu guda takwas ɗin , ka duba 1 Sarakuna 17 : 21 - 23 ; 2 Sarakuna 4 : 32 - 37 ; 13 : 21 ; Markus 5 : 35 , 41 - 43 ; Luka 7 : 11 - 17 ; 24 : 34 ; Yohanna 11 : 43 - 45 ; Ayukan Manzanni 9 : 36 - 42 . 
 Don tabbaci na Nassosi cewa bayyanar Kristi ta soma a 1914 , ka duba littafin nan Menene Ainihi Littafi Mai Tsarki Yake Koyarwa ? 
 shafofi na 215 - 218 , Shaidun Jehobah ne suka wallafa . 
 Don ƙarin bayani a kan yadda muka san cewa dattawa 24 suna wakiltar shafaffun Kiristoci a matsayinsu na samaniya , ka duba Revelation — Its Grand Climax At Hand ! 
 shafi na 77 , Shaidun Jehobah ne suka wallafa . 
 Za Ka Iya Bayyanawa ? 
 Ta yaya ne nassosin da ke gaba suka taimaka mana mu fahimci lokacin da aka yi “ tashi na fari ” ? 
 • Ru’ya ta Yohanna 12 : 7 ; 17 : 14 
 • Ru’ya ta Yohanna 7 : 13 , 14 
 • 1 Korinthiyawa 15 : 23 ; 1 Tassalunikawa 4 : 15 - 17 
 • Ru’ya ta Yohanna 6 : 2 , 9 - 11 
 [ Hotuna a shafi na 28 ] 
 Wane tashin matattu ne za a yi kafin a ta da ’ yan adam gabaki ɗaya daga matattu ? 
 Ka Koyar Da Ainihin Abin Da Littafi Mai Tsarki Yake Koyarwa 
 “ Ku almajirtadda dukkan al’ummai , . . . kuna koya musu . ” — MATTA 28 : 19 , 20 . 
 Menene za a iya cewa game da yaɗuwar Littafi Mai Tsarki ? 
 KALMAR JEHOBAH , Littafi Mai Tsarki tana cikin tsofaffin littattafai kuma ta fi kowane littafi yaɗuwa a duniya . 
 An fassara rabinta cikin harsuna fiye da 2,300 . 
 Fiye da kashi 90 na mutanen duniya suna da ita a harshensu . 
 2 , 3 . ( a ) Menene ya jawo ruɗani game da koyarwar Littafi Mai Tsarki ? 
 ( b ) Waɗanne tambayoyi ne za mu bincika ? 
 Miliyoyin mutane suna karanta Littafi Mai Tsarki a kowace rana . 
 Wasu sun karance shi sau da yawa . 
 Rukunin addinai da yawa suna da’awar cewa koyarwarsu ta fito ne daga Littafi Mai Tsarki , amma sun ƙi yin biyayya da abin da yake koyarwa . 
 Abin da ya daɗa ruɗanin shi ne rashin jituwar da ke tsakanin waɗanda suke cikin addini ɗaya . 
 Wasu suna shakka game da asalin Littafi Mai Tsarki da kuma amfaninta . 
 Mutane da yawa suna ɗaukansa littafi ne mai tsarki da ake amfani da shi sa’ad da suka lashe takobi ko kuma rantsuwa don su faɗi gaskiya a kotu . 
 Hakika , Littafi Mai Tsarki yana ɗauke da kalmar Allah mai iko , ko kuma saƙo domin mutane . 
 ( Ibraniyawa 4 : 12 ) Shi ya sa mu Shaidun Jehobah muke so mutane su koyi abin da Littafi Mai Tsarki yake koyarwa . 
 Muna farin cikin yin biyayya ga dokar da Yesu ya ba wa mabiyansa sa’ad da ya ce : “ Ku je ku almajirtadda dukkan al’ummai , . . . kuna koya musu . ” 
 ( Matta 28 : 19 , 20 ) A hidimarmu ga jama’a , muna saduwa da mutanen da suke damuwa domin ruɗanin da ke cikin addini a duniya ta yau . 
 Suna so su san gaskiya game da Mahaliccinmu , kuma su koyi abin da Littafi Mai Tsarki ya ce game da ma’anar rayuwa . 
 Bari mu bincika tambayoyi uku da suke damun mutane . 
 Za mu bincika abin da malaman addinai suka ce cikin kuskure , da kuma abin da ainihi Littafi Mai Tsarki yake koyarwa a kan kowanne . 
 Tambayoyin su ne : ( 1 ) Allah ya damu da mu kuwa ? 
 ( 2 ) Me ya sa muke wanzuwa ? 
 ( 3 ) Me ke faruwa da mu sa’ad da muka mutu ? 
 Allah Ya Damu da Mu Kuwa ? 
 4 , 5 . 
 Me ya sa mutane suke tunanin cewa Allah ba ya damuwa da mu ? 
 Bari mu fara da tambaya ta fari , Allah ya damu da mu kuwa ? 
 Abin baƙin ciki , mutane da yawa suna tsammanin cewa amsar wannan tambayar a’a ce . 
 Me ya sa suka ce haka ? 
 Dalili ɗaya shi ne domin duniya ta cika da ƙiyayya , yaƙi , da kuma wahala . 
 Mutane da yawa sun yi tunani cewa : ‘ Idan Allah ya damu da mu , hakika zai hana waɗannan munanan abubuwa faruwa . ’ 
 Wani dalili kuma da ya sa mutane suke ganin cewa Allah ba ya damuwa shi ne abubuwan da malaman addinai suke faɗa . 
 Menene malaman addinai suke cewa sa’ad da bala’i ta faɗa wa mutane ? 
 Sa’ad da wata mata ta yi rashin ’ ya’yanta biyu ƙanana a haɗarin mota , malaminta na addini ya ce : “ Nufin Allah ne . 
 Allah yana bukatar ƙarin mala’iku biyu . ” 
 Sa’ad da malaman addinai suka furta irin waɗannan kalamai , hakika suna ɗora wa Allah alhakin munanan abubuwan da ke faruwa ne . 
 Duk da haka , almajiri Yaƙub ya rubuta : “ Kada kowa sa’anda ya jarabtu ya ce , Daga wurin Allah ne na jarabtu : gama Allah ba shi jarabtuwa da mugunta , shi kuwa da kansa ba shi jarabci kowa ba . ” 
 ( Yaƙub 1 : 13 ) Jehobah Allah ba ya jawo munanan abubuwa . 
 Hakika , “ daɗai Allah shi yi mugunta . ” — Ayuba 34 : 10 . 
 Wanene tushen mugunta da kuma wahalar da ke faruwa a cikin duniya ? 
 To me ya sa ake mugunta da wahala haka sosai ? 
 Wani dalili shi ne , ’ yan adam sun ƙi sarautar Allah , ba sa son su yi biyayya da dokokinsa da kuma mizanansa . 
 Domin haka , ’ yan adam sun miƙa kai da son ransu ga abokin gaban Allah , Shaiɗan Iblis domin “ duniya duka kuwa tana kwance cikin Shaiɗan . ” 
 ( 1 Yohanna 5 : 19 ) Sanin wannan ya bayyana mana dalilin da ya sa miyagun abubuwa suke faruwa . 
 Shaiɗan mugu ne , maƙiyi , mayaudari da kuma maƙetacci . 
 Saboda haka dole ne duniya ta nuna irin halin sarkinta . 
 Dalilin da ya sa ke nan wahala ta yi yawa ! 
 Waɗanne dalilai ne suka sa mutane suke fuskantar wahala ? 
 Wani dalili da ya sa ake wahala shi ne ajizancin ’ yan adam . 
 Mutane masu zunubi suna kokawar neman iko , kuma irin wannan kokawar sau da yawa tana kawo yaƙe - yaƙe , danniya , da wahala . 
 Kamar yadda Mai - Wa’azi 8 : 9 ta ce : “ Mutum ya sami iko bisa wani . ” 
 Har yanzu kuma wani dalilin da ya sa ake wahala shi ne “ sa’a , da tsautsayi . ” 
 ( Mai Hadishi 9 : 11 , L.M.T ) Sau da yawa , mutane suna faɗawa masifa ne domin sun kasance a wani wuri a lokacin da bai dace ba . 
 8 , 9 . 
 Ta yaya muka sani cewa Jehobah ya damu da mu ? 
 Abin farin ciki ne mu fahimci cewa ba Allah ba ne yake haddasa wahala . 
 Amma Allah ya damu kuwa da abin da yake faruwa a rayuwarmu ? 
 Amsar ita ce e ! 
 Hakika mun sani cewa Jehobah ya damu da mu , domin hurarriyar Kalmarsa ta gaya mana dalilin da ya sa ya ƙyale mutane su bi mummunar tafarki . 
 Dalilin Allah ya shafi batu biyu : na ikon mallakarsa da kuma amincin mutane . 
 Saboda shi ne Mahalicci maɗaukaki , bai wajaba ba Jehobah ya gaya mana dalilin da ya sa ya ƙyale wahala . 
 Duk da haka , ya gaya mana domin ya damu da mu . 
 Ka yi la’akari da ƙarin tabbacin da ya nuna cewa Allah ya damu da mu . 
 Abin ya “ ɓata masa zuciya ” sa’ad da muguntar mutane ta cika duniya a zamanin Nuhu . 
 ( Farawa 6 : 5 , 6 ) Abin yana damun shi kuwa a yau ? 
 Ƙwarai kuwa , domin Allah ba ya sakewa . 
 ( Malachi 3 : 6 ) Allah ya ƙi jinin rashin adalci kuma ba ya son ganin mutane suna shan wahala . 
 Littafi Mai Tsarki ya koyar da cewa ba da daɗewa ba Allah zai kawar da wahalar da mulkin mutane ta jawo a ƙarƙashin rinjayar Iblis . 
 Wannan ba tabbaci ba ne ba cewa Allah ya damu da mu ? 
 Yaya ne Jehobah yake ji game da wahalar da mutane suke sha ? 
 Saboda haka , shugabannin addinai ba sa faɗin gaskiya game da Allah sa’ad da suka ce masifu da muke fuskanta nufin Allah ne . 
 Gaskiyar ita ce , Jehobah yana ɗokin kawar da wahalar ’ yan adam . 
 1 Bitrus 5 : 7 ta ce : “ Yana kula da ku . ” 
 Wannan shi ne ainihin abin da Littafi Mai Tsarki yake koyarwa ! 
 Me Ya Sa Muke Wanzuwa ? 
 Menene addinai suke koyarwa game da rayuwar mutane a duniya ? 
 Bari mu tattauna tambaya ta biyu da mutane da yawa suke mamaki a kai , Me ya sa muke wanzuwa ? 
 Addinai na duniya sau da yawa suna koyar da cewa mutum yana duniya ne kawai na ɗan lokaci . 
 A gare su duniya ba ta wuce wurin jira ba kawai a kan hanyar zuwa wani wuri . 
 Wasu malaman addinai suna koyar da cewa , wata rana Allah zai halaka duniya . 
 Domin irin wannan koyarwar , mutane da yawa sun ƙuduri aniyar samun abin da za su samu sa’ad da za su iya tun da mutuwa ce kawai take jiransu . 
 Menene ainihi Littafi Mai Tsarki yake koyarwa game da dalilin da ya sa muke wanzuwa ? 
 12 - 14 . 
 Menene Littafi Mai Tsarki yake koyarwa game da nufin Allah ga duniya da mutane ? 
 Allah yana da manufa mai ban sha’awa ga duniya da kuma ’ yan adam . 
 Ya “ halicce ta ba wofi ba ” amma “ domin wurin zama . ” 
 ( Ishaya 45 : 18 ) Bugu da ƙari , Jehobah ya “ kafa tussan duniya , Domin kada ta jijjigu har abada . ” 
 ( Zabura 104 : 5 ) Koyan nufin Allah ga duniya da kuma ’ yan adam zai iya taimaka mana mu fahimci dalilin da ya sa muke duniya . 
 A Farawa sura 1 da 2 mun koyi cewa Jehobah ya shirya duniya domin mutane su zauna a ciki . 
 Bayan da ya gama halittar duniya , ya tabbata cewa kome ya yi “ kyau ƙwarai . ” 
 ( Farawa 1 : 31 ) Allah ya saka mata da miji na farko , wato Adamu da Hauwa’u a cikin kyakkyawan lambu kuma ya cika shi da kyawawan abinci . 
 Ya ce masu : “ Ku yalwata da ’ ya’ya , ku riɓu , ku mamaye duniya . ” 
 Za su haifi ’ ya’ya kamilai , su faɗaɗa lambun zuwa dukan duniya , kuma za su yi iko cikin ƙauna bisa dabbobi . — Farawa 1 : 26 - 28 . 
 Nufin Jehobah shi ne kamiltattun iyali ta ’ yan adam su rayu har abada a duniya . 
 Kalmar Allah ta ce : “ Masu - adalci za su gāji ƙasan , su zauna a cikinta har abada . ” 
 ( Zabura 37 : 29 ) Hakika , an halicci ’ yan adam su yi rayuwa har abada a cikin Aljanna a duniya . 
 Wannan shi ne nufin Allah , kuma shi ne ainihin abin da Littafi Mai Tsarki yake koyarwa ! 
 Menene Yake Faruwa da Mu Sa’ad da Muka Mutu ? 
 Menene addinai na duniya suke koyarwa game da abin da yake faruwa da mu sa’ad da muka mutu ? 
 Bari yanzu mu tattauna tambaya ta uku da ta dami mutane da yawa : Menene yake faruwa da mu sa’ad da muka mutu ? 
 Yawancin addinai na duniya suna koyar da cewa da wani abu a cikin mutum da yake ci gaba da rayuwa bayan jiki ya mutu . 
 Wasu rukunin addinai har yanzu suna manne wa ra’ayin cewa Allah yana hukunta miyagu cikin wutar jahannama . 
 Amma hakan gaskiya ne ? 
 Menene ainihi Littafi Mai Tsarki yake koyarwa game da mutuwa ? 
 16 , 17 . 
 Menene Littafi Mai Tsarki ya ce game da yanayin matattu ? 
 Kalmar Allah ta ce : “ Masu - rai sun san za su mutu : amma matattu ba su san komi ba , ba su kuwa da sauran lada . ” 
 Tun da matattu “ ba su san komi ba , ” ba sa ji , ba sa gani , ba sa yin magana , ko tunani . 
 Ba sa iya karɓan ladan aiki . 
 Ta yaya za su yi hakan , tun da ba su san kome ba ? 
 Ba za su iya wani aiki ba ! 
 Bugu da ƙari , “ ƙaunarsu duk da ƙiyayyarsu , da kishinsu , yanzu sun ƙare , ” saboda ba za su iya nuna motsin zuciya ba . — Mai - Wa’azi 9 : 5 , 6 , 10 . 
 Abin da Littafi Mai Tsarki ya ce game da wannan batu ba shi da wuya kuma ya fita sarai , matattu ba sa rayuwa a wani wuri . 
 Babu abin da yake barin jikinmu bayan mutum ya mutu ko kuwa a haifi mutum da ya riga ya mutu a wani wuri , kamar yadda waɗanda suka yarda da sake haifan matattu suka yi imani da shi . 
 Za mu iya ba da misali da wannan : Rai da muke morewa tana kama da wutar kyandir . 
 Sa’ad da aka kashe wutar ba ta tafiya ko’ina . 
 Hakika ta daina wanzuwa . 
 Menene ɗalibin Littafi Mai Tsarki zai iya kammalawa sa’ad da ya koyi cewa matattu ba su san komi ba ? 
 Ka yi tunanin ma’anar wannan misali mai sauƙi amma mai ɗauke da hakikanin gaskiya . 
 Da zarar ɗalibin Littafi Mai Tsarki ya koyi cewa matattu ba su san komi ba , zai iya kammala cewa magabtansa a lokacin da suke raye ba za su iya damunsa ba . 
 Ya kamata ya fahimci cewa waɗanda yake ƙauna da suka mutu ba sa iya jin magana , ba sa gani , ba sa yin magana , ko kuma tunani . 
 Saboda haka , ba zai yiwu su riƙa shan azaba ba da kewa a wurin jira ko kuma a wutar jahannama . 
 Amma , Littafi Mai Tsarki ya koyar da cewa Allah zai ta da matattu da ya tuna da su . 
 Wannan bege ne mai ban sha’awa ! — Yohanna 5 : 28 , 29 . 
 Sabon Littafin da za Mu Yi Amfani da Shi 
 19 , 20 . 
 Wane hakki ne mu Kiristoci muke da shi , kuma wane littafi ne na Littafi Mai Tsarki aka shirya da za mu yi amfani da shi a hidimarmu ? 
 Tambayoyi uku ne kawai muka bincika daga cikin waɗanda suke damun mutane da yawa . 
 A kowace tambaya mun ga cewa abin da Littafi Mai Tsarki ya koyar na kai tsaye ne babu rufa - rufa . 
 Abin farin ciki ne mu gaya wa mutane da suke so su san abin da Littafi Mai Tsarki yake koyarwa ! 
 Amma akwai wasu tambayoyi masu muhimmanci da mutane masu zuciyar kirki suke bukatar amsoshi masu gamsarwa . 
 Mu Kiristoci muna da hakkin taimaka wa mutane su samu amsoshi ga irin waɗannan tambayoyi . 
 Ƙalubalen da muke fuskanta shi ne mu koyar da Littafi Mai Tsarki ta hanya mai sauƙi kuma mai motsa zuciya . 
 Don mu fuskanci wannan ƙalubalen , “ bawan nan mai - aminci , mai - hikima ” ya shirya wani littafin da za mu yi amfani da shi a hidimarmu ta Kirista . 
 ( Matta 24 : 45 - 47 ) Jigon littafin nan mai shafuffuka 224 , shi ne Menene Ainihi Littafi Mai Tsarki Yake Koyarwa ? 
 21 , 22 . 
 Waɗanne abubuwa ne na musamman wannan littafin Menene Ainihi Littafi Mai Tsarki Yake Koyarwa yake ɗauke da shi ? 
 Wannan littafin da aka fito da shi a Taron Gunduma na “ Biyayya Ta Ibada ” na shekara ta 2005 zuwa 2006 , ya ƙunshi abubuwa da yawa . 
 Alal misali , akwai shafuffuka biyar na farko da aka tsara domin su taimake mu mu fara nazarin Littafi Mai Tsarki . 
 Za ka ga cewa hotuna da kuma nassosin da ke gabatarwa ba su da wuyan tattaunawa . 
 Kana iya kuma yin amfani da abubuwa da suke cikin wannan sashen ka nuna wa ɗalibin yadda zai iya samun surori da ayoyi na Littafi Mai Tsarki . 
 Rubutun yana da sauƙi kuma ya fita sarai . 
 An yi ƙoƙari sosai don ya motsa zuciyar ɗalibin kuma ya faɗi ra’ayinsa inda hakan zai yiwu . 
 A kowane babi akwai tambayoyin gabatarwa da kuma akwati mai jigo “ Abin da Littafi Mai Tsarki Yake Koyarwa . ” 
 Wannan akwatin yana ɗauke da amsoshi na tambayoyin gabatarwa . 
 A wannan littafin an yi amfani da hotuna masu kyau da ɗan rubutu da ake yi don a bayyana su da kuma kwatanci don a taimaki ɗalibin ya fahimci sabon batun . 
 Ko da yake ainihin mahallin littafin yana da sauƙi , yana da rataye da za ka iya bincika batutuwa 14 masu muhimmanci dalla - dalla , idan ɗalibin yana bukatar ƙarin bayani . 
 Wace shawara ce aka ba da game da yadda za a yi amfani da littafin nan Menene Ainihi Littafi Mai Tsarki Yake Koyarwa a nazarin Littafi Mai Tsarki ? 
 An tsara wannan littafin nan Menene Ainihi Littafi Mai Tsarki Yake Koyarwa ? 
 ya taimake mu mu koyar da mutane musu ilimi da marasa ilimin da kuma waɗanda suke addinai dabam dabam . 
 Idan ka lura cewa ɗalibin ba shi da ilimin Littafi Mai Tsarki , zai ɗauki fiye da sashen nazari ɗaya kafin ku kammala babi ɗaya . 
 Kada ka yi saurin gama babin , amma ka yi ƙoƙari ka motsa zuciyar ɗalibin . 
 Idan bai gane kwatancin da aka rubuta a littafin ba , ka bayyana kwatancin ko kuma ka ba da wani kwatanci dabam . 
 Ka shirya sosai , ka yi iya ƙoƙarinka ka yi amfani da littafin sosai , kuma ka roƙi Allah ya taimake ka ka “ rarrabe kalmar gaskiya sosai . ” — 2 Timothawus 2 : 15 . 
 Ka Yi Godiya Don Gatanka Mai Tamani 
 24 , 25 . 
 Wane gata ne mai tamani Jehobah ya ba mutanensa ? 
 Jehobah ya ba mutanensa gata mai tamani . 
 Ya ƙyale mu mu koyi gaskiya game da shi . 
 Kada mu yi wasa da wannan gatan ! 
 Ban da haka ma , Allah ya sa an bayyana nufe - nufensa ga masu tawali’u kuma ya ɓoye su ga masu fahariya . 
 Game da wannan , Yesu ya ce : “ Ina yabonka , ya Uba , Ubangijin sama da ƙasa , da ka ɓoye ma masu - hikima da masu - fahimi waɗannan al’amura , ka bayyana su ga jarirai . ” 
 ( Matta 11 : 25 ) Ɗaukaka ce mai girma mu kasance tsakanin waɗanda suke da tawali’u da suke bauta wa Jehobah Mamallakin Duka Halitta . 
 Jehobah ya ba mu gatar koya wa mutane game da shi . 
 Ka tuna cewa wasu suna yaɗa ƙarya game da shi . 
 Saboda haka , mutane da yawa ba su fahimci Jehobah da kyau ba , suna tunanin cewa ba ya damuwa da su kuma ba ya tausayi . 
 Kana son ka gyara wannan ra’ayi ? 
 Kana so mutane masu zuciyar kirki a ko’ina su fahimci gaskiya game da Allah ? 
 To , ka nuna biyayyarka ta ibada , ta wajen saka hannu a wa’azi da kuma koya wa mutane abin da Nassi ya ce game da batutuwa masu muhimmanci ! 
 Masu neman gaskiya suna bukatar su san ainihi abin da Littafi Mai Tsarki yake koyarwa . 
 Menene Amsoshinka ? 
 • Ta yaya muka sani cewa Allah ya damu da mu ? 
 • Me ya sa muke wanzuwa a duniya ? 
 • Me ke faruwa da mu sa’ad da muka mutu ? 
 • Waɗanne abubuwa ne da ke cikin littafi nan Menene Ainihi Littafi Mai Tsarki Yake Koyarwa suka amfane ka ? 
 [ Hotuna a shafi na 8 ] 
 Littafi Mai Tsarki ya koyar da cewa wahala za ta ƙare 
 [ Inda aka Daukos ] 
 Yarinyar da ke sama : © Bruno Morandi / age fotostock ; a hagu , mata : AP Photo / Gemunu Amarasinghe ; a gefen dama a ƙasa , ’ yan gudun hijira : © Sven Torfinn / Panos Pictures 
 [ Hoto a shafi na 9 ] 
 Mutane masu adalci za su rayu har abada a Aljanna 
 Ka Taimaka Wa Mutane Su Yi Biyayya Da Abin Da Littafi Mai Tsarki Yake Koyarwa 
 “ Na cikin ƙasa mai - kyau , su ne waɗanda sun ji magana cikin zuciya mai - gaskiya mai - kyau , daga baya su kan riƙe ta , da haƙuri kuma suna bada amfani . ” — LUKA 8 : 15 . 
 1 , 2 . ( a ) Menene ya sa aka tsara littafin nan Menene Ainihi Littafi Mai Tsarki Yake Koyarwa ? 
 ( b ) A shekaru na baya bayan nan , ta yaya ne Jehobah ya albarkaci ƙoƙarce - ƙoƙarcen mutanensa don su almajirantar ? 
 “ WANNAN littafin yana da sauƙi . 
 Ɗalibai na suna son sa . 
 Ni ma ina son sa . 
 Wannan littafin ya sa muna iya soma nazarin Littafi Mai Tsarki a bakin ƙofar mutane . ” 
 In ji wata mai hidima na cikkaken lokaci na Shaidun Jehobah game da littafin nan Menene Ainihi Littafi Mai Tsarki Yake Koyarwa ? 
 * Wani tsoho mai shelar Mulki ya ce game da wannan littafin , “ A shekaru 50 da ni ke hidima , na samu gatar taimaka wa mutane da yawa su san Jehobah . 
 Amma wannan littafin fitacce ne . 
 Hotuna da kuma kwatancin da ke cikinsa suna da kyau . ” 
 Ra’ayinka ke nan game da littafin nan Menene Ainihi Littafi Mai Tsarki Yake Koyarwa ? 
 An tsara wannan littafin don ya taimake ka ka cika umurnin Yesu : “ Ku tafi fa , ku almajirtadda dukan al’ummai , . . . kuna koya musu su kiyaye dukan iyakar abin da na umurce ku . ” — Matta 28 : 19 , 20 . 
 Babu shakka , Jehobah ya yi farin ciki don ganin Shaidunsa fiye da miliyan shida da dari shida suna yin biyayya ga umurnin da Yesu ya yi game da almajirantarwa . 
 ( Misalai 27 : 11 ) Jehobah yana yi masu albarka saboda ƙoƙarin da suke yi . 
 Alal misali , a shekara ta 2005 , an yi shelar bishara a ƙasashe 235 , kuma an yi nazarin Littafi Mai Tsarki na gida fiye da 6,061,500 . 
 A sakamakon haka , mutane da yawa sun ‘ karɓi maganar Allah , ba kamar maganar mutane ba , amma , yadda ta ke hakika , maganar Allah . ’ 
 ( 1 Tassalunikawa 2 : 13 ) Shekaru biyu da suka wuce , sababbin almajirai fiye da rabin miliyan ne suka sa rayuwarsu ta jitu da mizanan Jehobah kuma suka keɓe kansu ga Allah . 
 Waɗanne tambayoyi ne game da amfanin littafin nan Menene Ainihi Littafi Mai Tsarki Yake Koyarwa za mu bincika a wannan talifin ? 
 Ka shaida farin cikin yin nazari da wani a kwanan nan ? 
 A duniya duka , har yanzu akwai mutane masu “ zuciya mai - gaskiya mai - kyau ” waɗanda bayan sun ji maganar Allah suka “ riƙe ta , da haƙuri kuma suna bada amfani . ” 
 ( Luka 8 : 11 - 15 ) Bari mu bincika yadda za ka iya yin amfani da littafin nan Menene Ainihi Littafi Mai Tsarki Yake Koyarwa a wurin aikin almajirantarwa . 
 Za mu tattauna tambayoyi uku : ( 1 ) Ta yaya za ka soma nazarin Littafi Mai Tsarki ? 
 ( 2 ) Wace hanyoyin koyarwa ce ta dace ? 
 ( 3 ) Ta yaya za ka taimaki mutum ya zama malamin rubutacciyar Kalmar Allah , Littafi Mai Tsarki ? 
 Yadda Za Ka Soma Nazarin Littafi Mai Tsarki da Wani 
 Me ya sa wasu suke jinkirin yin nazarin Littafi Mai Tsarki , kuma ta yaya za ka iya taimakonsu su daina irin wannan tunanin ? 
 Za ka ƙi idan aka ce ka tsallaka rafi mai faɗi da kafa . 
 Amma za ka so ka tsallaka idan aka saka maka abin da zai taimake ka ka tsallake . 
 Hakazalika , mutum da ya taƙure zai yi jinkirin nazarin Littafi Mai Tsarki . 
 Mai gidan zai ga kamar nazarin zai ɗauki lokaci da kuma aiki tuƙuru . 
 Ta yaya za ka taimake shi ya daina irin wannan tunanin ? 
 Bayan kun ɗan tattauna , za ka iya yin amfani da littafin nan Menene Ainihi Littafi Mai Tsarki Yake Koyarwa ka soma nazarin Kalmar Allah kullum da mai gidan . 
 Idan ka shirya da kyau , kowane komawa ziyara zai taimaki mutumin ya ƙarfafa dangantakarsa da Jehobah . 
 Me ya sa ya kamata ka karanta littafin nan Menene Ainihi Littafi Mai Tsarki Yake Koyarwa ? 
 Amma , kafin ka taimaki wani ya amfana daga littafin nan Menene Ainihi Littafi Mai Tsarki Yake Koyarwa , ya kamata ka fahimci littafin sosai . 
 Ka karanta littafin daga farko zuwa ƙarshe kuwa ? 
 A lokacin da suka ɗauki hutu daga wajen aiki , wasu ma’aurata sun ɗauki littafin nan sa’ad suka je hutawa a wajen rafi . 
 Sa’ad da wata mata da take sayar da kaya a wajen ta zo kusa da su , ta lura da jigon wannan littafin , Menene Ainihi Littafi Mai Tsarki Yake Koyarwa ? 
 Ta gaya wa ma’auratan cewa ta yi addu’a ga Allah ya ba ta amsar wannan tambayar ɗazu . 
 Ma’auratan suka ba matar wannan littafin . 
 Ka taɓa samun “ zarafi ” na sake karanta wannan littafin kuwa , sa’ad da kake jiran wani ko kuma a lokacin da kake hutawa a wajen aiki ko kuma a makaranta ? 
 ( Afisawa 5 : 15 , 16 ) Idan ka yi haka , za ka saba da wannan littafin na nazarin Littafi Mai Tsarki kuma za ka nemi zarafi ka yi magana da wasu game da abin da yake cikinsa . 
 6 , 7 . 
 Ta yaya za ka iya soma nazarin Littafi Mai Tsarki da littafin nan Menene Ainihi Littafi Mai Tsarki Yake Koyarwa ? 
 Idan za ka ba da littafin a hidimar fage , ka yi amfani da kwatanci da nassosi , da kuma tambayoyi da ke shafofi na 4 , 5 , da 6 . 
 Alal misali , za ka iya soma tattaunawa da wannan tambayar , “ Duk da matsalolin da mutane suke fuskanta a yau , a ina ne za su iya samun tabbatacciyar ja - gora ? ” 
 Bayan ka saurari amsar mutumin , sai ka karanta 2 Timothawus 3 : 16 , 17 , kuma ka bayyana cewa Littafi Mai Tsarki ya faɗi yadda za a magance matsalolin ’ yan adam . 
 Sai ka jawo hankalin mai gidan zuwa shafi na 4 da na 5 , kuma ka yi tambaya : “ Cikin yanayin da ke waɗannan shafuffuka , wannene ya fi damunka ? 
 Idan mai gidan ya nuna ɗaya , ka sa shi ya riƙe littafin sa’ad da kake karanta abin da Littafi Mai Tsarki ya ce game da batun . 
 Sai , ka karanta shafi na 6 , ka tambayi mai gidan , “ Cikin tambayoyi shida da ke ƙasan wannan shafin , waccece za ka so ka san amsarta ? ” 
 Idan mai gidan ya nuna ɗaya , ka nuna masa babin da ya amsa wannan tambayar , ka bar masa littafin , ka yi tabbatacciyar shiri ka dawo don ka amsa tambayar . 
 Wannan gwaji da aka nuna zai ɗauki kusan minti biyar ne kawai kafin a kammala shi . 
 A cikin waɗannan ’ yan mintocin za ka fahimci abin da ke damun mai gidan , za ka karanta kuma ka bayyana nassosi biyu , kuma ka yi tambaya da za ka amsa idan ka koma ziyara . 
 Ɗan tattaunawar da ka yi da mai gidan wataƙila shi ne magana mai ban ƙarfafa da aka yi masa da daɗewa . 
 A sakamakon haka , mutumin da yake taƙure zai ƙosa ya kasance tare da kai sa’ad da kake koya masa ya bi hanyar da za ta taimake shi ya samu ‘ rai . ’ 
 ( Matta 7 : 14 ) A hankali , sa’ad da marmarin mai gidan ta ƙaru , sai ka ƙara tsawon lokacin da kuke yin nazari . 
 Kana iya yin haka ta wajen samun wurin zama don ku yi nazari mai tsawo . 
 Hanyoyin Koyarwa da Suka Fi Kyau 
 8 , 9 . ( a ) Ta yaya za ka iya shirya ɗalibinka da ke nazarin Littafi Mai Tsarki ya tsayayya wa gwajin da zai iya fuskanta ? 
 ( b ) A ina ne za a sami kayayyakin da ba sa cin wuta don a ƙarfafa bangaskiya ? 
 Da zarar mutum ya soma yin biyayya da abin da Littafi Mai Tsarki yake koyarwa , zai fuskanci gwaji da za su iya hana shi samun ci gaba . 
 Manzo Bulus ya ce : “ Dukan waɗanda su ke so su yi rai mai - ibada cikin Kristi Yesu za su sha tsanani . ” 
 ( 2 Timothawus 3 : 12 ) Bulus ya kwatanta wannan gwajin da wuta da za ta ƙone kayan gini marar kyau kuma ta ƙyale zinariya , azurfa , da kuma duwatsu masu daraja wanda ba sa cin wuta . 
 ( 1 Korinthiyawa 3 : 10 - 13 ; 1 Bitrus 1 : 6 , 7 ) Don ka taimaki ɗalibinka da yake nazarin Littafi Mai Tsarki ya samu halayen da yake bukata don ya tsayayya wa gwajin da zai fuskanta , ya kamata ka taimake shi ya kasance mai ƙarfi a ruhaniya . 
 Mai zabura ya kwatanta “ kalmomin Ubangiji ” da “ azurfa da an gwada cikin tanderu a ƙasa , Wadda an tsarkake har so bakwai . ” 
 ( Zabura 12 : 6 ) Hakika , Littafi Mai Tsarki yana ɗauke da kayayyaki masu daraja da za su iya taimaka a ƙarfafa bangaskiya . 
 ( Zabura 19 : 7 - 11 ; Misalai 2 : 1 - 6 ) Kuma littafin nan Menene Ainihi Littafi Mai Tsarki Yake Koyarwa ya nuna maka yadda za ka ƙware wajen yin amfani da Nassosi . 
 Ta yaya za ka jawo hankalin ɗalibi zuwa Littafi Mai Tsarki ? 
 A lokacin nazari , ka jawo ra’ayin ɗalibin ga nassosin da aka ambata a kowane babin da kuke tattaunawa . 
 Ka yi amfani da tambayoyi don ka taimaki ɗalibin ya fahimci muhimman nassosi kuma ya yi amfani da su a rayuwarsa . 
 Ka mai da hankali kada ka gaya ma shi abin da zai yi . 
 Maimakon haka , ka bi misalan Yesu . 
 Sa’ad da wani masanin Attaurat ya yi wa Yesu tambaya , Yesu ya amsa : “ Mi ke a rubuce cikin Attaurat ? 
 Yaya ka ke karantawa ? ” 
 Mutumin ya ba da amsarsa daga cikin Nassosi , kuma Yesu ya taimake shi ya fahimci yadda mizanin ya shafe shi . 
 Yesu ya yi amfani da kwatanci kuma ya taimaki mutumin ya fahimci yadda koyarwar za ta shafe shi . 
 ( Luka 10 : 25 - 37 ) Littafin nan Menene Ainihi Littafi Mai Tsarki Yake Koyarwa yana ɗauke da kwatanci masu sauƙi sosai da za ka iya amfani da su ka taimaki ɗalibi ya yi amfani da Nassosi . 
 Menene yawan abin da ya kamata ku tattauna a kowane zama ɗaya na nazari ? 
 Littafin nan Menene Ainihi Littafi Mai Tsarki Yake Koyarwa ya yi amfani da kalamai masu sauƙi don bayyana Kalmar Allah kamar yadda Yesu ya bayyana abubuwa masu wuyar fahimta da kalamai masu sauƙi . 
 ( Matta 7 : 28 , 29 ) Ka bi misalinsa . 
 Ka yi bayani dalla - dalla , mai sauƙin fahimta , daidai , kuma cikakke . 
 Kada ka yi nazarin abubuwa masu yawa . 
 Maimakon haka , ka bari yanayin ɗalibin da iyawarsa su nuna yawan sakin layin da ya kamata a yi nazarinsa a zama ɗaya . 
 Yesu ya fahimci kasawar almajiransa shi ya sa bai cika su da bayani mai yawa ba fiye da wanda suke bukata a lokacin . — Yohanna 16 : 12 . 
 Ta yaya za a yi amfani da ratayen ? 
 Littafin nan Menene Ainihi Littafi Mai Tsarki Yake Koyarwa yana ɗauke da rataye da ya ƙunshi batutuwa 14 . 
 Bisa ga abin da ɗalibin yake bukata , malamin zai san yadda zai yi amfani da ratayen . 
 Alal misali , idan ɗalibi ya ce bai gane ba ko kuma yana da tambayoyi a kan wasu abubuwa saboda bangaskiyarsa ta dā , zai fi kyau ka yi amfani da ratayen da ya dace , kuma ka tattauna batun da kanka . 
 A wani ɓangare kuma , za ku iya gama babi ɗaya bisa ga bukatar ɗalibin . 
 Ratayen yana ɗauke da batutuwa na musamman daga cikin Nassosi , kamar “ ‘ Kurwa ’ da kuma ‘ Ruhu ’ — Menene Ainihi Ma’anar Waɗannan Kalmomi ? ” 
 da kuma “ Gano ‘ Babila Babba . ’ 
 ” Za ka so ka tattauna waɗannan batutuwan da ɗalibinka . 
 Tun da yake ba a yi tanadin tambayoyi ba a wannan ratayen , ya kamata ka fahimci batutuwan sosai don ka ƙera tambayoyi masu muhimmanci . 
 Ta yaya ne addu’a take ƙarfafa bangaskiya ? 
 Zabura 127 : 1 ta ce : “ Idan ba Ubangiji ya gina gidan ba , Banza magina su ke aiki . ” 
 Saboda haka , sa’ad da kake shirin yin nazarin Littafi Mai Tsarki da wani , ka roƙi Jehobah ya taimake ka . 
 Ka bari addu’o’in da za ka yi a farko da kuma ƙarshe a kowane nazarin ya nuna dangantakarka da Jehobah . 
 Ka ƙarfafa ɗalibinka ya yi addu’a ga Jehobah don ya samu hikimar fahimtar Kalmarsa da kuma ƙarfin yin amfani da umurninta . 
 ( Yaƙub 1 : 5 ) Idan ya yi haka , wannan zai ƙarfafa ɗalibin ya jimre wa gwaji kuma ya ci gaba da ƙarfafa bangaskiyarsa . 
 Ka Taimaka wa Ɗalibai na Littafi Mai Tsarki su Zama Masu Koyarwa 
 Wane irin ci gaba ne ya kamata ɗalibai na Littafi Mai Tsarki su yi ? 
 Idan ɗalibanmu na Littafi Mai Tsarki za su yi biyayya da “ iyakar abin ” da Yesu ya umurce almajiransa , ya kamata su sami ci gaba daga ɗaliban Kalmar Allah zuwa masu koyar da ita . 
 ( Matta 28 : 19 , 20 ; Ayukan Manzanni 1 : 6 - 8 ) Menene za ka yi don ka taimaka wa ɗalibi ya sami irin wannan ci gaba na ruhaniya ? 
 Me ya sa ya kamata mu ƙarfafa ɗalibanmu na Littafi Mai Tsarki su halarci taron Kirista ? 
 Ka gayyaci ɗalibin zuwa taro na ikilisiya a nazarinku na farko . 
 Ka bayyana ma shi cewa a taron ne kake samun koyarwa a matsayinka na malamin Kalmar Allah . 
 A cikin ’ yan makonni na soma nazarin , ka ɗauki mintoci kaɗan a ƙarshen nazarin ka kwatanta masa umurnin da kake samu a taro da kuma manyan taro . 
 Ka gaya masa albarkar da kake samu a waɗannan taro . 
 ( Ibraniyawa 10 : 24 , 25 ) Idan ɗalibin ya soma halartar taro a kai a kai , zai iya zama malamin Kalmar Allah . 
 16 , 17 . 
 Waɗanne makasudai ne ɗalibin Littafi Mai Tsarki zai kafa kuma ya cim ma ? 
 Ka taimaki ɗalibin ya ƙafa makasudai da zai iya cim ma . 
 Alal misali , ka ƙarfafa shi ya gaya wa abokinsa ko kuma wani danginsa abin da yake koya . 
 Kuma ka shawarce shi ya ƙafa makasudin karanta duka Littafi Mai Tsarki . 
 Idan ka taimake shi ya manne wa irin wannan hali na karanta Littafi Mai Tsarki a kowane lokaci , wannan zai taimake shi bayan ya yi baftisma . 
 Bugu da ƙari , me ya sa ba za ka shawarci ɗalibinka ya ƙudurta cewa zai tuna da aƙalla nassin da ta amsa wata tambaya mai muhimmanci a kowane babi na littafin nan Menene Ainihi Littafi Mai Tsarki Yake Koyarwa ? 
 Idan ya yi haka , zai zama ‘ wanda babu dalilin kunya gareshi , yana rarrabe kalmar gaskiya sosai . ’ — 2 Timothawus 2 : 15 . 
 Maimakon ka koya wa ɗalibin ya maimaita nassi ko kuma ya taƙaita abin da nassi yake cewa , ka ƙarfafa shi ya bayyana duka abin da surar take cewa sa’ad da yake ba da amsa ga waɗanda suka tambaye shi game da bangaskiyarsa . 
 Ɗan gajeren gwaji zai amfane shi , kana iya zama danginsa ko kuma abokin aikinsa da ya tambaye shi ya ba da bayanin bangaskiyarsa . 
 Bayan ɗalibin ya ba da amsa , ka nuna masa yadda zai ba da amsa cikin ‘ tawali’u da ladabi . ’ — 1 Bitrus 3 : 15 . 
 Wane ƙarin taimako ne za ka iya ba ɗalibin Littafi Mai Tsarki , sa’ad da ya zama mai shela marar baftisma ? 
 Bayan wani ɗan lokaci , ɗalibin zai iya cancanci zuwa hidimar fage . 
 Ka sanar da shi cewa ba ƙaramin gata ba ne a ƙyale mutum ya saka hannu a wannan aikin . 
 ( 2 Korinthiyawa 4 : 1 , 7 ) Sa’ad da dattawa suka yarda cewa ya cancanci ya zama mai shela marar baftisma , ka taimake shi ya shirya gabatarwa mai sauƙi kuma ka bi shi zuwa hidimar fage . 
 Ka ci gaba da kasance tare da shi a kowane sashe na hidima , kuma ka koya masa yadda zai shirya don ya koma ya ziyarci mutanen da ya yi wa wa’azi . 
 Halinka mai kyau zai taimake shi sosai . — Luka 6 : 40 . 
 “ Za Ka Ceci Kanka duk da Masu - Jinka ” 
 19 , 20 . 
 Wane makasudi ne ya kamata mu kafa , kuma me ya sa ? 
 Babu shakka , ana bukatar a yi aiki tuƙuru don a taimaka wa wani ya kai “ ga sanin gaskiya . ” 
 ( 1 Timothawus 2 : 4 ) Abubuwa kaɗan ne a rayuwa za su sa mu farin ciki da za a iya gwadawa da taimaka wa wani ya yi biyayya da abin da Littafi Mai Tsarki yake koyarwa . 
 ( 1 Tassalunikawa 2 : 19 , 20 ) Hakika , muna da gata na zama “ abokan aiki na Allah ” a wannan aiki na koyarwa da ake yi a dukan duniya ! — 1 Korinthiyawa 3 : 9 . 
 Jehobah zai yi amfani da Yesu Kristi da kuma mala’iku ya hukunta waɗanda “ ba su san Allah ba , da waɗanda sun ƙi yin biyayya da bisharar Ubangijinmu Yesu . ” 
 ( 2 Tassalunikawa 1 : 6 - 8 ) Rayuwa tana cikin haɗari . 
 Za ka iya ƙudurta soma nazari aƙalla ɗaya da littafin nan Menene Ainihi Littafi Mai Tsarki Yake Koyarwa ? 
 Yayin da kake ci gaba da yin wannan aikin , kana da damar ‘ ceton kanka duk da masu - jinka . ’ 
 ( 1 Timothawus 4 : 16 ) Fiye da dā , ya kamata mu kasance da gaggawa a wajen taimakawa wasu su yi biyayya da abin da Littafi Mai Tsarki yake koyarwa . 
 [ Hasiya ] 
 Shaidun Jehobah ne suka wallafa . 
 Menene Ka Koya ? 
 • Me ya sa aka tsara littafin nan Menene Ainihi Littafi Mai Tsarki Yake Koyarwa ? 
 • Ta yaya za ka iya soma nazarin Littafi Mai Tsarki da littafin nan Menene Ainihi Littafi Mai Tsarki Yake Koyarwa ? 
 • Waɗanne hanyoyin koyarwa ne suka fi kyau ? 
 • Ta yaya za ka iya taimaka wa ɗalibi ya zama malamin Kalmar Allah ? 
 [ Hoto a shafi na 12 ] 
 Kana amfani da wannan littafin kuwa ? 
 [ Hoto a shafi na 13 ] 
 Ɗan tattaunawa zai iya motsa mutum ya ƙosa ya samu sanin Littafi Mai Tsarki 
 [ Hoto a shafi na 15 ] 
 Menene za ka iya yi don ka jawo hankalin ɗalibi zuwa Littafi Mai Tsarki ? 
 [ Hoto a shafi na 16 ] 
 Ka taimaka wa ɗalibin Littafi Mai Tsarki ya samu ci gaba 
 Jehobah Allah Ne Mai Godiya 
 “ Gama Allah ba marar adalci ba ne , har da zai ƙi kula da aikinku , da kuma ƙaunar sunansa da kuka yi . ” — IBRANIYAWA 6 : 10 . 
 Ta yaya Jehobah ya nuna godiyarsa ga Ruth ’ yar Mowab ? 
 JEHOBAH yana godiya sosai da ƙoƙarce - ƙoƙarcen da waɗanda suke neman su yi nufinsa suke yi , kuma yana saka musu . 
 ( Ibraniyawa 11 : 6 ) Boaz mutum mai aminci ya san wannan fanni na musamman na mutuntakar Allah , domin ya gaya wa Ruth ’ yar Mowab da take kula da surkuwarta gwauruwa cewa : “ Ubangiji ya sāka miki aikinki , ki karɓi cikakkiyar lada daga wurin Ubangiji . ” 
 ( Ruth 2 : 12 ) Allah ya albarkaci Ruth kuwa ? 
 Ƙwarai kuwa ! 
 Domin an rubuta labarinta a cikin Littafi Mai Tsarki ! 
 Ƙari ga haka , ta auri Boaz kuma ta zama kakar Sarki Dauda da kuma Yesu Kristi . 
 ( Ruth 4 : 13 , 17 ; Matta 1 : 5 , 6 , 16 ) Wannan yana cikin misalai da yawa da ke cikin Littafi Mai Tsarki da suka nuna cewa Jehobah yana godiya ga bayinsa . 
 2 , 3 . ( a ) Menene ya sa nuna godiyar Jehobah ke da ban mamaki ? 
 ( b ) Me ya sa Jehobah yake nuna godiya ta gaske ? 
 Ka ba da misali . 
 Rashin adalci ne a wurin Jehobah idan bai nuna godiya ba . 
 Ibraniyawa 6 : 10 ta ce : “ Allah ba marar adalci ba ne , har da zai ƙi kula da aikinku , da kuma ƙaunar sunansa da kuka yi wajen yi wa tsarkaka hidima , har yanzu ma kuna yi . ” 
 Abin da ya sa wannan furci ke da ban mamaki shi ne cewa Allah yana godiya ga mutane masu ibada duk da cewa su masu zunubi ne kuma sun kasa ga darajarsa . — Romawa 3 : 23 . 
 Domin ajizancinmu , muna iya jin cewa ayyukanmu na ibada ba su da amfani kuma ba mu cancanci samun albarkar Allah ba . 
 Amma Jehobah ya fahimci muradinmu da yanayinmu , kuma yana daraja hidimar da muka yi da zuciya ɗaya . 
 ( Matta 22 : 37 ) Alal misali : A ce wata yarinya ƙarama ta kashe dukan kuɗin da ta tara kuma ta sayo wa uwarta sarƙa mai araha . 
 Ko da yake sarƙar mai araha ce , uwar ta ɗauke ta da tamani kuma ta yi godiya sosai domin yarinyarta ƙarama ce ta sayo mata . 
 4 , 5 . 
 Ta yaya Yesu ya yi koyi da Jehobah wajen nuna godiya ? 
 Da yake ya san muradinmu da kasawarmu , Jehobah yana godiya sa’ad da muka yi iyakar abin da za mu iya yi , ko kaɗan ne ko babba . 
 Yesu ya nuna halin Ubansa sosai game da wannan . 
 Ka tuna labarin Littafi Mai Tsarki game da kyautar da gwauruwa ta ba da . 
 “ [ Yesu ] ya tada ido , ya ga mawadata suna zuba sadakokinsu cikin ma’aji . 
 Ya ga wata gwauruwa kuma matalauciya tana zuba anini biyu a ciki . 
 Ya ce , Gaskiya ni ke faɗa muku , abin da wannan gwauruwa matalauciya ta zuba ciki ya fi nasu duka : gama waɗannan duka daga cikin falalarsu suka zuba zuwa cikin sadakoki : amma ita daga tsiyatta ta zuba dukan iyakar abin zaman gari da ta ke da shi . ” — Luka 21 : 1 - 4 . 
 Hakika , da yake ya san yanayin matar cewa ita gwauruwa ce kuma matalauciya , Yesu ya fahimci darajar kyautarta , kuma ya yi godiya . 
 Haka Jehobah yake yi . 
 ( Yohanna 14 : 9 ) Ba abin ban ƙarfafa ba ce ka san cewa ko menene yanayinka , za ka iya samun tagomashi a gaban Allahnmu da Ɗansa masu yin godiya ? 
 Jehobah Ya Saka wa Bahabashe Mai Jin Tsoronsa 
 6 , 7 . 
 Me ya sa kuma ta yaya Jehobah ya nuna godiyarsa ga Ebed - melek ? 
 An nuna a kai a kai a cikin Nassosi cewa Jehobah yana nuna godiya ga waɗanda suke yin nufinsa . 
 Ka yi la’akari da sha’aninsa da Ebed - melek Bahabashe mai jin tsoron Allah , shi tsaran Irmiya ne kuma bawa ne a gidan Sarki marar aminci , Zadakiya na Yahuda . 
 Ebed - melek ya ji cewa hakiman Yahuda sun zargi annabi Irmiya da ta da zaune tsaye kuma suka jefa shi cikin rami don yunwa ta kashe shi . 
 ( Irmiya 38 : 1 - 7 ) Da yake ya san cewa an tsane Irmiya sosai domin saƙon da yake wa’azinsa , Ebed - melek ya kasadar da ransa kuma ya roƙi sarki . 
 Da gabagaɗi , Bahabashen ya ce : “ Ya ubangijina sarki , waɗannan mutane sun yi mugun aiki cikin dukan abin da suka yi ma Irmiya annabi , da suka jefa shi cikin rami ; yana kuwa mutuwa a wurin da ya ke , domin yunwa da a ke yi . ” 
 Da izinin sarkin , Ebed - melek ya ɗauki maza 30 kuma suka ceci annabin Allah . — Irmiya 38 : 8 - 13 . 
 Jehobah ya ga cewa Ebed - melek yana da bangaskiya , kuma hakan ya taimake shi ya sha kan kowane tsoro da yake ji . 
 Jehobah ya nuna godiyarsa kuma ya gaya wa Ebed - melek ta wurin Irmiya cewa : “ Ga shi , batun da na faɗi a kan birnin nan na masifa , ba na alheri ba , zan tabbatadda shi . . . 
 Amma zan cece ka kai a ran nan . . . ba kuwa za a bashe ka a cikin hannun mutanen da ka ke jin tsoronsu ba . 
 Gama zan cece ka , . . . amma za ka tsira da ranka ; tun da ka bada gaskiya gareni . ” 
 ( Irmiya 39 : 16 - 18 ) Hakika Jehobah ya ceci Ebed - melek da kuma Irmiya daga hannun miyagun hakimai na Yahuda kuma bayan haka daga Babiloniyawa , da suka halaka Urushalima . 
 Zabura 97 : 10 ta ce : “ [ Jehobah ] mai - kiyayadda rayukan tsarkakansa ne ; Yana fishe su daga hannun masu - mugunta . ” 
 “ Ubanka Kuwa Wanda Ya ke Gani Daga Cikin Ɓoye Za Ya Saka Maka ” 
 8 , 9 . 
 Kamar yadda Yesu ya nuna , wane irin addu’o’i ne Jehobah yake ji ? 
 Mun ga wani tabbaci da ya nuna cewa Jehobah yana godiya kuma yana daraja furcinmu na ibada ta wajen abin da Littafi Mai Tsarki ya faɗa game da addu’a . 
 “ Addu’ar kamilai abin murnassa [ Allah ] ne , ” in ji mutum mai hikima . 
 ( Misalai 15 : 8 ) A zamanin Yesu , shugabanan addinai da yawa sun yi addu’a a fili ba don suna da ibada ba amma don su burge mutane . 
 Sun “ karɓi ladassu , ” in ji Yesu . 
 Ya umurci mabiyansa : “ Amma kai , lokacinda ka ke yin addu’a , shiga cikin lolokinka , bayanda ka rufe ƙofarka kuma , ka yi addu’a ga Ubanka wanda ke cikin ɓoye , Ubanka kuwa wanda ya ke gani daga cikin ɓoye za ya sāka maka . ” — Matta 6 : 5 , 6 . 
 Yesu bai ce kada a yi addu’a a fili ba , saboda shi da kansa ya yi addu’a a fili a wasu lokatai . 
 ( Luka 9 : 16 ) Jehobah yana farin ciki sa’ad da muka yi masa addu’a da zuciya ɗaya , ba tare da son mu burge wasu ba . 
 Hakika , addu’a ta kanmu tana nuna yadda muke ƙaunar Allah da kuma yadda muke dogara a gare shi . 
 Shi ya sa ba abin mamaki ba ne da Yesu sau da yawa ya nemi wuraren da ba kowa don ya yi addu’a . 
 Sau ɗaya , ya yi hakan “ da assussuba . ” 
 Wani lokaci , “ ya hau dutse , shi ɗaya , garin yin addu’a . ” 
 Kuma kafin ya zaɓi manzanninsa 12 , Yesu ya yi addu’a dukan dare shi kaɗai . — Markus 1 : 35 ; Matta 14 : 23 ; Luka 6 : 12 , 13 . 
 Idan addu’o’inmu suka nuna cewa muna da cikakken muradi na faranta wa Allah rai , wane tabbaci ne za mu kasance da shi ? 
 Babu shakka , Jehobah ya saurari addu’o’in da Ɗansa ya yi da zuciya ɗaya ! 
 Hakika , a wani lokaci Yesu ya yi addu’a da “ kuka mai - zafi da hawaye . . . da aka amsa masa kuma saboda tsoronsa mai - ibada . ” 
 ( Ibraniyawa 5 : 7 ; Luka 22 : 41 - 44 ) Idan muka nuna a addu’o’inmu cewa muna da cikakken muradi na faranta wa Allah rai , mu tabbata cewa Ubanmu na samaniya na sauraronmu da kyau . 
 Hakika , “ Ubangiji yana kusa da dukan waɗanda su ke kira bisa gareshi , . . . da gaskiya . ” — Zabura 145 : 18 . 
 Ta yaya Jehobah yake ji game da abin da muke yi a ɓoye ? 
 Da yake Jehobah yana farin ciki sa’ad da muka yi addu’a gare shi a ɓoye , zai yi farin ciki sosai sa’ad da muka yi masa biyayya a ɓoye ! 
 Hakika , Jehobah yana sane da abin da muke yi a ɓoye . 
 ( 1 Bitrus 3 : 12 ) Idan muka kasance da aminci kuma muna yin biyayya sa’ad da muke mu kaɗai , wannan yana nuna cewa muna da “ sahihiyar zuciya ” wadda ke da cikakken muradi ga Jehobah , kuma tana bin abin da ke daidai . 
 ( 1 Labarbaru 28 : 9 ) Irin wannan halin na faranta wa Jehobah rai ! — Misalai 27 : 11 ; 1 Yohanna 3 : 22 . 
 12 , 13 . 
 Ta yaya za mu tsare zuciyarmu kuma mu zama kamar almajiri Natanayilu mai aminci ? 
 Saboda haka , Kiristoci masu aminci suna guje wa yin zunubi a ɓoye da ke ɓata zuciya , kamar kallon batsa da kuma nuna ƙarfi . 
 Ko da za a iya ɓoye wa ’ yan adam wasu zunubai , mun fahimci cewa “ abubuwa duka a tsiraice su ke , buɗaɗu kuma gaban idanun wannan wanda mu ke gareshi . ” 
 ( Ibraniyawa 4 : 13 ; Luka 8 : 17 ) Ta yin ƙoƙarin guje wa abubuwa da ke ɓata wa Jehobah rai , muna da lamiri mai tsabta kuma muna farin ciki cewa muna da yardan Allah . 
 Hakika , Jehobah yana farin ciki da mutumin “ wanda ke tafiya sosai , yana aika adalci , yana kuwa faɗin gaskiya cikin zuciyarsa . ” — Zabura 15 : 1 , 2 . 
 To , yaya za mu tsare zuciyarmu a cikin duniya da ke cike da mugunta ? 
 ( Misalai 4 : 23 ; Afisawa 2 : 2 ) Ƙari ga yin amfani da dukan tanadi na ruhaniya , dole ne mu yi iyakar ƙoƙarinmu mu ƙi abin da ke mugu kuma mu yi abin da ke nagari , mu aikata da sauri don kada sha’woyi da ba su dace ba su tsiro kuma su haifi zunubi . 
 ( 1 Yaƙub : 14 , 15 ) Babu shakka , za ka yi farin ciki idan Yesu ya faɗi game da kai abin da ya ce game da Natanayilu : “ Duba , ga mutumin Isra’ila na gaske , wanda ba shi da algus ! ” 
 ( Yohanna 1 : 47 ) Natanayilu wanda kuma ake kira Barthalamawus , daga baya ya samu gatar zama ɗaya daga cikin manzannin Yesu goma sha biyu . — Markus 3 : 16 - 19 . 
 “ Babban Priest Mai - Jinƙai Mai - Aminci ” 
 Ta yaya yadda Yesu ya aikata ga abin da Maryamu ta yi ya bambanta da abin da wasu suka yi ? 
 Da yake shi “ surar Allah marar - ganuwa ” ne , Yesu ya yi koyi da Ubansa sosai wajen nuna godiya ga waɗanda suke bauta wa Allah da zuciya mai tsabta . 
 ( Kolossiyawa 1 : 15 ) Alal misali , kwanaki biyar kafin ya ba da ransa , an gayyaci Yesu da wasu cikin almajiransa zuwa gidan Siman na Bait’anya . 
 Da maraice , Maryamu , ’ yar’uwar Li’azaru da Martha , “ ta ɗauki tandun mai mai - ƙamshi , wanda ana ce da shi nard , mai - tsada dayawa ” ( ya yi kusan kuɗin aiki na shekara guda na lokacin ) ta shafa a kan Yesu da ƙafafunsa . 
 ( Yohanna 12 : 3 ) Wasu suka ce “ Ina dalilin wannan ɓarna ? ” 
 Amma a gaban Yesu , Maryamu ta yi abu mai kyau . 
 Ya ɗauka cewa ta yi karimci mai girma kuma yana da muhimmanci sosai domin mutuwarsa da jana’iza sun yi kusa . 
 Shi ya sa maimakon ya zargi Maryamu , Yesu ya ɗaukaka ta . 
 Ya ce , “ dukan inda za a yi wa’azin wannan bishara cikin duniya duka , abin da macen nan ta aika kuma za a ambace shi domin tunawa da ita . ” — Matta 26 : 6 - 13 . 
 15 , 16 . 
 Ta yaya muka amfana da yake Yesu ya yi rayuwa kuma ya bauta wa Allah kamar ɗan adam ? 
 Muna da gatar samun Yesu mutum mai godiya ya zama Shugabanmu ! 
 Hakika , rayuwar Yesu na ɗan adam ta sa ya kasance a shirye don aikin da Jehobah yake son ya yi na hidimar Babban Firist da kuma Sarki , zai soma da ikilisiyar shafaffu bayan haka kuma duniya . — Kolossiyawa 1 : 13 ; Ibraniyawa 7 : 26 ; Ru’ya ta Yohanna 11 : 15 . 
 Kafin ya zo duniya , daular Yesu tana wurin ’ yan adam . 
 ( Misalai 8 : 31 ) Don ya yi rayuwa kamar ɗan adam , ya fahimci gwajin da muke fuskanta a hidimarmu ga Allah . 
 Manzo Bulus ya rubuta : “ Domin wannan fa ya wajabce shi shi kamantu ga ’ yan’uwansa a cikin dukan abu , domin shi zama babban priest mai - jinƙai , mai - aminci . . . 
 Gama yayinda shi da kansa ya sha wahala ana jarabtassa , yana da iko ya taimaki waɗanda a ke jarabtassu . ” 
 Yesu zai iya “ tarayyar kumamancinmu ” domin “ an jarabce shi a kowace fuska kamarmu , sai dai banda zunubi . ” — Ibraniyawa 2 : 17 , 18 ; 4 : 15 , 16 . 
 17 , 18 . ( a ) Menene wasiƙu zuwa ga ikilisiyoyi bakwai da ke Asiya Ƙarama suka nuna game da yadda Yesu yake godiya ? 
 ( b ) Menene ake shirya shafaffu Kiristoci su yi ? 
 A bayyane yake cewa Yesu ya fahimci gwaji da mabiyansa suke fuskanta bayan an ta da shi daga matattu . 
 Ka yi la’akari da wasiƙu da ya aika wa ikilisiyoyi bakwai da ke Asiya Ƙarama , waɗanda manzo Yohanna ya rubuta . 
 Yesu ya gaya wa ikilisiyar da ke Samiruna : “ Na san ƙuncinka da talaucinka . ” 
 Wato , a nan Yesu yana cewa , ‘ Na fahimci matsalolinku ; na san abin da kuke fuskanta . ’ 
 Domin shi ma ya sha wahala har mutuwa , ya daɗa cewa cikin juyayi da tabbaci : “ Ka yi aminci har mutuwa , ni ma in ba ka rawanin rai . ” — Ru’ya ta Yohanna 2 : 8 - 10 . 
 Wasiƙun Yesu zuwa ga ikilisiyoyi bakwai suna cike da furcin da ya nuna cewa Yesu ya fahimci matsalolin almajiransa ya kuma yi godiya don hidimarsu na aminci . 
 ( Ru’ya ta Yohanna 2 : 1 – 3 : 22 ) Ka tuna cewa shafaffu Kiristoci ne Yesu yake wa magana da suke da begen yin sarauta da shi a sama . 
 Kamar Ubangijinsu , ana shirya su don aikinsu mai girma na taimakawa wajen gudanar da amfanin hadayar fansa ta Kristi cikin juyayi ga ’ yan adam masu zunubi . — Ru’ya ta Yohanna 5 : 9 , 10 ; 22 : 1 - 5 . 
 19 , 20 . 
 Ta yaya waɗanda suke cikin “ taro mai - girma ” suke nuna godiyarsu ga Jehobah da Ɗansa ? 
 Hakika , kamar yadda Yesu yake ƙaunar mabiyansa shafaffu , yana ƙaunar miliyoyin “ waɗansu tumaki ” waɗanda sune ‘ taro mai girma , daga al’ummai , da za su tsira daga “ babban tsananin ” da ke zuwa . 
 ( Yohanna 10 : 16 ; Ru’ya ta Yohanna 7 : 9 , 14 ) Domin suna godiya don hadayarsa ta fansa da kuma begensu na rai madawwami , waɗansu tumaki suna jerin gwano zuwa wurin Yesu . 
 Ta yaya suke nuna godiyarsu ? 
 Suna hakan ta wajen “ yi masa [ Allah ] bauta kuma dare da rana . ” — Ru’ya ta Yohanna 7 : 15 - 17 . 
 Rahoto na dukan duniya ta shekarar hidima ta 2006 da ke shafofi na 27 zuwa 30 ya ba da tabbaci cewa waɗannan amintattu masu hidima suna bauta wa Jehobah da gaske “ dare da rana . ” 
 Hakika , a shekarar hidimar da ta wuce , taro mai girma da sauran rukuni na shafaffun Kiristoci sun ba da sa’o’i 1,333,966,199 a hidimar fage wato daidai da na fiye da shekaru 150,000 ! 
 Ka Ci Gaba da Nuna Godiya ! 
 21 , 22 . ( a ) Game da nuna godiya , me ya sa dole ne Kiristoci su mai da hankali a yau ? 
 ( b ) Menene za a tattauna a talifi na gaba ? 
 A sha’aninsu da ’ yan adam ajizai , Jehobah da Ɗansa sun nuna godiya mai ban mamaki . 
 Amma , abin baƙin ciki shi ne , yawancin ’ yan adam ba sa tunanin Allah , maimakon haka suna mai da hankali ga nasu damuwar . 
 Da yake kwatanta mutanen da suke zaune a “ kwanaki na ƙarshe , ” Bulus ya rubuta : “ Mutane za su zama masu - son kansu , masu - son kuɗi . . . marasa - godiya , marasa - tsarki . ” 
 ( 2 Timothawus 3 : 1 - 5 ) Kiristoci na gaskiya ba sa haka , amma ta addu’arsu , da biyayyarsu , da kuma hidimarsu da dukan zuciya suna nuna godiyarsu don dukan abubuwan da Allah ya yi musu ! — Zabura 62 : 8 ; Markus 12 : 30 ; 1 Yohanna 5 : 3 . 
 A talifi na gaba , za mu maimaita wasu cikin tanadi masu yawa na ruhaniya da Jehobah ya yi mana . 
 Yayin da muke tunanin waɗannan “ kyakkyawar baiwa ” bari mu ci gaba da ƙara yin godiya . — Yaƙub 1 : 17 . 
 Yaya Za Ka Amsa ? 
 • Ta yaya Jehobah ya nuna cewa shi mai godiya ne ? 
 • Sa’ad da muke mu kaɗai , yaya za mu faranta wa Jehobah rai ? 
 • Ta waɗanne hanyoyi ne Yesu ya nuna godiya ? 
 • Yaya rayuwa ta ɗan adam ta taimaki Yesu ya zama sarki mai juyayi kuma mai yin godiya ? 
 [ Hoto a shafi na 17 ] 
 Kamar yadda iyaye suke ƙaunar furcin yaransu , Jehobah yana godiya sa’ad da muka yi iya ƙoƙarinmu 
 Ka Ci Gaba Da Yin Godiya 
 “ Ina misalin darajar tunaninka . . . ya Allah ! 
 Ina misalin yawan jimlassu ! ” — ZABURA 139 : 17 . 
 1 , 2 . 
 Me ya sa ya kamata mu yi godiya don Kalmar Allah , kuma yaya ne mai zabura ya furta godiyarsa ? 
 AN GANO wani abu mai kyau . 
 Sa’ad da ake gyara haikalin Jehobah a Urushalima , Babban Firist Hilkiya ya gano “ litafin shari’ar Ubangiji , wanda Musa ya bayas , ” littafi ne na asali da aka gama shekaru 800 da suka shige ! 
 Ka yi tunanin yadda Sarki Josiah mai jin tsoron Allah ya ji sa’ad da aka kai masa littafin ! 
 Hakika , ya ɗauke shi da tamani kuma ya sa Shaphan , sakatarensa ya karanta masa da babban murya . — 2 Labarbaru 34 : 14 - 18 . 
 A yau , mutane da yawa suna iya karanta Kalmar Allah gabaki ɗayanta ko rabinta . 
 Amma hakan na nufin Nassosi ba shi da muhimmanci ne ? 
 A’a ! 
 Hakika , yana ɗauke da maganar Maɗaukaki , da aka rubuta don amfaninmu . 
 ( 2 Timothawus 3 : 16 ) Da yake furta yadda ya ji game da Kalmar Allah , Dauda mai zabura ya rubuta : “ Ina misalin darajar tunaninka zuwa gareni , ya Allah ! 
 Ina misalin yawan jimlassu ! ” — Zabura 139 : 17 . 
 Menene ya nuna cewa Dauda mutumi ne mai ruhaniya ? 
 Dauda bai taɓa daina daraja Jehobah , da Kalmarsa da tsarinsa na bauta ta gaskiya ba . 
 Waƙoƙi masu daɗi da Dauda ya rera sun nuna yadda ya ji . 
 Alal misali a Zabura 27 : 4 ya rubuta : “ Abu guda ɗaya na yi roƙo ga Ubangiji , shi zan nema ; in zauna cikin gidan Ubangiji dukan kwanakin raina , domin in dubi jamalin Ubangiji , in yi ta tunani cikin haikalinsa . ” 
 A Ibrananci na asali , wannan furci “ yi ta tunani ” yana nufin “ ka daɗe kana bimbini , ka bincika kanka , ka ji daɗin wani abu , ka yi farin ciki da abin , kuma ka so shi . ” 
 Hakika , Dauda mutumi ne mai ruhaniya wanda yake godiya don tanadi na ruhaniya da Jehobah yake yi kuma ya ji daɗin kowace gaskiya ta ruhaniya da Allah ya bayyana . 
 Ya dace mu yi koyi da misalinsa na yin godiya . — Zabura 19 : 7 - 11 . 
 Ka Yi Godiya Don Gatar Sanin Gaskiyar Littafi Mai Tsarki 
 Menene ya sa Yesu “ ya yi murna ta wurin Ruhu Mai - tsarki ” ? 
 Fahimtar Kalmar Allah bai dangana ba da iliminmu ko kuma hikima ta duniya , da suke sa mutane fahariya . 
 Maimakon haka , ya dangana ne da alherin Jehobah , wanda yake ba wa mutane masu tawali’u kuma masu zuciyar kirki da suka san bukatunsu na ruhaniya . 
 ( Matta 5 : 3 ; 1 Yohanna 5 : 20 ) Sa’ad da Yesu ya yi bimbini cewa da akwai wasu mutane ajizai da ake rubuta sunayensu a sama “ ya yi murna ta wurin Ruhu Mai - tsarki , ya ce , Ina gode maka , ya Uba , Ubangijin sama da ƙasa , da ka ɓoye ma masu - hikima da masu - fahimi waɗannan al’amura , ka bayyana su ga jarirai . ” — Luka 10 : 17 - 21 . 
 Me ya sa bai kamata almajiran Yesu su yi wasa da gaskiyar Mulki da aka bayyana musu ba ? 
 Bayan ya yi wannan addu’ar da zuciya ɗaya , Yesu ya juya wajen almajiransa ya ce : “ Idanun da ke duban abin da ku ke duba masu albarka ne : gama ina ce maku , annabawa da sarakuna dayawa suka yi bege su duba abin da ku ke duba , ba su gani ba ; su ji abin da ku ke ji , ba su kuwa ji ba . ” 
 Hakika , Yesu ya ƙarfafa mabiyansa masu aminci kada su yi wasa da gaskiyar Mulki mai tamani da aka bayyana musu . 
 Ba a bayyana wa tsara na farko na bayin Allah waɗannan gaskiyar ba , kuma ba a bayyana wa “ masu - hikima da masu - fahimi ” na zamanin Yesu ba ! — Luka 10 : 23 , 24 . 
 6 , 7 . ( a ) Waɗanne dalilai muke da shi na yin godiya don gaskiya ? 
 ( b ) Wane bambanci ake gani a yau tsakanin addini na gaskiya da na ƙarya ? 
 A zamaninmu , muna da ƙarin dalilai na yin godiya don gaskiyar Allah , domin ta wurin “ bawan nan mai - aminci , mai - hikima ” Jehobah har ila yana ba mutanensa ƙarin fahimi game da Kalmarsa . 
 ( Matta 24 : 45 ; Daniel 12 : 10 ) Game da kwanaki na ƙarshe , annabi Daniel ya rubuta : “ Mutane dayawa za su kai da kawo a guje , ilimi kuma za ya ƙaru . ” 
 ( Daniel 12 : 4 ) Ba ka yarda ba cewa ilimin Allah a yau ya “ ƙaru ” kuma ana ciyar da bayin Jehobah da kyau a ruhaniya ? 
 Mun ga bambancin da ke tsakanin ilimi na ruhaniya na mutanen Allah da rikicewa na addinin Babila Babba ! 
 Saboda haka , mutane da yawa da suka yi sanyin gwiwa ko kuma ba sa son addinin ƙarya sun koma bin bauta ta gaskiya . 
 Waɗannan masu kama da tumaki ne da ba sa son su “ yi tarayya da zunubanta [ Babila Babba ] ” ko kuma su “ sha rabon annobanta . ” 
 Jehobah da bayinsa suna gayyatar irin waɗannan zuwa ikilisiyar Kirista ta gaskiya . — Ru’ya ta Yohanna 18 : 2 - 4 ; 22 : 17 . 
 Masu Godiya Suna Jerin Gwano Zuwa Wurin Allah 
 8 , 9 . 
 Yaya kalmomin Haggai 2 : 7 suke cika a yau ? 
 Game da gidansa na bauta na ruhaniya , Jehobah ya annabta : “ Zan raurawarda dukan dangogi ; kuma muradin dukan dangogi za ya zo ; zan cika wannan gida da ɗaukaka . ” 
 ( Haggai 2 : 7 ) Wannan annabci mai ban mamaki ya cika a zamanin Haggai sa’ad da sauran mutanen Allah da suka koma ƙasarsu suka sake gina haikali a Urushalima . 
 A yau , kalmomin Haggai suna samun ƙarin cikawa game da haikali na ruhaniya mai girma na Jehobah . 
 Miliyoyi mutane sun riga sun yi jerin gwano zuwa haikali na alama domin su bauta wa Allah “ cikin Ruhu da cikin gaskiya kuma , ” kuma kowace shekara dubbai na “ muradin dukan dangogi ” sun ci gaba da shigowa . 
 ( Yohanna 4 : 23 , 24 ) Alal misali , rahoto na shekarar hidima ta 2006 ya nuna cewa mutane 248,327 ne suka yi baftisma don su nuna cewa sun keɓe kansu ga Jehobah . 
 Wannan ya nuna avirejin sababbi 680 kowace rana ! 
 Da yake suna ƙaunar gaskiya kuma suna son su yi wa Jehobah hidima a matsayin masu shelar Mulki , wannan ya nuna cewa Allah ne ya jawo su da gaske . — Yohanna 6 : 44 , 65 . 
 10 , 11 . 
 Ka ba da labarin da ya nuna yadda mutane suke daraja gaskiyar Littafi Mai Tsarki . 
 Mutane da yawa cikin waɗannan masu zuciyar kirki sun soma bin gaskiya domin sun fahimci bambanci da ke “ tsakanin wanda ya ke bauta ma Allah da wanda ba ya bauta masa ba . ” 
 ( Malachi 3 : 18 ) Ka yi la’akari da labarin Wayne da Virginia , ma’aurata da suke zuwa cocin Farostatan , amma suna da tambayoyi da yawa da ba amsa ba . 
 Ba sa son yaƙi kuma dukansu sun rikice kuma sun damu sa’ad da suka ga limamai suna sa wa sojoji da makamai albarka . 
 Yayin da ma’auratan suka tsufa , sun ga cewa mutanen cocin ba sa kula da su , kuma ko da yake shekaru da yawa Virginia tana koyar da yara a ranar Lahadi a cocin , “ ba wanda yake ziyararmu ko kuma ya nuna ya damu da yanayinmu ta ruhaniya , ” in ji su . 
 “ Abin da cocin yake so shi ne kuɗinmu . 
 Mun rikice ƙwarai . ” 
 Sun fi ma sanyin gwiwa sa’ad da cocinsu ya aminci da luwaɗi . 
 Yayin nan kuma , jikan Wayne da Virginia da kuma ’ yarsu suka zama Shaidun Jehobah . 
 Ko da yake Wayne da Virginia sun yi fushi da farko , daga baya suka canja ra’ayinsu kuma suka yarda a yi nazarin Littafi Mai Tsarki da su . 
 Wayne ya ce , “ cikin wata uku kawai mun koyi abubuwa masu yawa a cikin Littafi Mai Tsarki fiye da abin da muka koya shekaru 70 da suka shige ! 
 Ba mu taɓa sanin cewa Jehobah ne sunan Allah ba , ba mu san kome ba game da Mulki da kuma Aljanna ta duniya ba . ” 
 Ba da daɗewa ba waɗannan ma’aurata suka soma halartar taron Kirista da yin wa’azin Mulki . 
 “ Muna son mu gaya wa kowa game da gaskiya , ” in ji Virginia . 
 Sun yi baftisma a shekara ta 2005 suna shekarunsu na 80 . 
 Sun ce : “ Mun sami rukunin Kiristoci na gaskiya . ” 
 Ka Yi Godiya don Kai ‘ Shiryayye Ne Sarai Domin Kowane Managarcin Aiki ’ 
 Menene Jehobah koyaushe yake tanadinsa don bayinsa , kuma menene dole mu yi don mu amfana ? 
 Koyaushe Jehobah yana taimakon bayinsa su yi nufinsa . 
 Alal misali , Nuhu ya sami umurni game da yadda zai gina jirgi , wato , aikin da za a yi daidai a lokaci na farko ! 
 Kuma hakan ya kasance . 
 Me ya sa ? 
 Domin Nuhu “ ya yi ; bisa ga abin da Allah ya umurce shi duka , haka ya yi . ” 
 ( Farawa 6 : 14 - 22 ) A yau ma , Jehobah na shirya bayinsa su yi nufinsa . 
 Hakika , aikinmu na musamman shi ne wa’azin bishara na Mulkin Allah da aka kafa da kuma taimakon waɗanda suka cancanta su zama almajiran Yesu Kristi . 
 Kamar Nuhu , za mu yi nasara idan muka yi biyayya . 
 Dole ne mu yi biyayya mu bi umurnin da Jehobah yake ba da wa ta Kalmarsa da kuma ƙungiyarsa . — Matta 24 : 14 ; 28 : 19 , 20 . 
 Ta yaya Jehobah yake koyar da mu ? 
 Don mu cika wannan aikin , dole ne mu koyi yadda ake ‘ rarrabe ’ kayan aikinmu na musamman , wato , Kalmar Allah , wadda “ mai - amfani ne ga koyarwa , ga tsautawa , ga kwaɓewa , ga horo kuma da ke cikin adalci : domin mutumin Allah shi zama kamili , shiryayye sarai domin kowane managarcin aiki . ” 
 ( 2 Timothawus 2 : 15 ; 3 : 16 , 17 ) Kamar yadda yake a ƙarni na farko , Jehobah yana koyar da mu da kyau ta ikilisiyar Kirista . 
 A yau , a cikin ikilisiyoyi 99,770 a dukan duniya , ana yin Makarantar Hidima ta Allah da Taron Hidima kowane mako don mu sami taimako a hidima . 
 Kana godiya don waɗannan taro masu muhimmanci ta halartansu a kai a kai da kuma yin amfani da abubuwa da ka koya ? — Ibraniyawa 10 : 24 , 25 . 
 Ta yaya bayin Jehobah suka nuna godiyarsu don gatar bauta wa Allah ? 
 ( Ka haɗa da bayanin da ke cikin taswira a shafuffuka na 27 zuwa 30 . ) 
 Mutanen Allah da yawa a dukan duniya suna nuna godiyarsu don koyarwa da suke samu ta wajen yin ƙwazo sosai a hidima . 
 Alal misali , a shekarar hidima ta 2006 , masu shelar Mulki 6,741,444 sun ba da sa’o’i 1,333,966,199 a dukan fannoni na hidimar , waɗanda suka haɗa da gudanar da nazarin Littafi Mai Tsarki na gida 6,286,618 . 
 Waɗannan wasu ne kawai cikin abubuwa masu ban ƙarfafa da ke cikin rahoto na dukan duniya . 
 Don Allah ka bincika wannan rahoto sosai kuma ka sami ƙarfafa daga ciki , yadda ’ yan’uwanmu na ƙarni na farko suka ƙarfafa daga rahoton yaɗa aikin wa’azi a lokacinsu . — Ayukan Manzanni 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 Me ya sa bai kamata mutum ya yi sanyin gwiwa ba game da hidima da yake yi wa Jehobah da dukan zuciya ? 
 Yabon Allah da ake yi a kowace shekara yana nuna godiya da bayin Jehobah suke yi don gatar da suke da shi na sanin Jehobah da kuma ba da shaida game da shi . 
 ( Ishaya 43 : 10 ) Hakika , za a iya gwada yabon da wasu cikin ’ yan’uwanmu da suka tsufa , masu rashin lafiya , ko waɗanda suka naƙasa suke yi da abin da gwauruwa ta ba da . 
 Amma kada mu manta cewa Jehobah da Ɗansa suna godiya ga dukan waɗanda suke bauta wa Allah da dukan zuciyarsu , yayin da suke iyakacin ƙoƙarinsu . — Luka 21 : 1 - 4 ; Galatiyawa 6 : 4 . 
 Waɗanne kayan koyarwa ne Allah ya yi tanadinsu a shekarun baya bayan nan ? 
 Ban da koyarwa da ake mana don hidima , Jehobah ta ƙungiyarsa , ya ba mu kayan aiki mafi kyau . 
 A shekarun baya , waɗannan kayan aiki sun ƙunshi littattafai kamar su Gaskiya Mai Bishe Zuwa Rai Madauwami , Kana Iya Rayuwa Har Abada Cikin Aljanna a Duniya , Sanin da ke Bishe Zuwa Rai na Har Abada , kuma kwanan nan Menene Ainihi Littafi Mai Tsarki Yake Koyarwa ? 
 Waɗanda suke godiya don waɗannan tanadi suna amfani da su da kyau a hidima . 
 Ka Yi Amfani da Kyau da littafin nan Menene Ainihi Littafi Mai Tsarki Yake Koyarwa 
 17 , 18 . ( a ) Waɗanne sashe na littafin nan Menene Ainihi Littafi Mai Tsarki Yake Koyarwa ? 
 kake son ka nanata a hidimarka ? 
 ( b ) Menene wani mai kula da da’ira ya ce game da littafin nan Menene Ainihi Littafi Mai Tsarki Yake Koyarwa ? 
 Da yake yana da babi 19 , da kuma fihirisa da ya bayana abubuwa dalla - dalla da sauƙi , littafin nan Menene Ainihi Littafi Mai Tsarki Yake Koyarwa ? 
 ya zama abin taimako sosai a hidima . 
 Alal misali , babi na 12 ya tattauna batu mai jigo “ Rayuwa a Hanyar da Take Faranta wa Allah Rai . ” 
 Wannan darasin ya bayyana wa ɗalibin yadda zai zama abokin Allah , abin da mutane da yawa ba su yi tunaninsa ba ko kuma suna ganin ba zai yiwu ba . 
 ( Yaƙub 2 : 23 ) Menene mutane suka ce game da wannan littafi na nazarin Littafi Mai Tsarki ? 
 Wani mai kula da da’ira a Australiya ya ce littafin nan Menene Ainihi Littafi Mai Tsarki Yake Koyarwa ? 
 yana da “ abin da ke motsa mutane nan da nan su soma tattaunawa . ” 
 Ya daɗa cewa littafin yana da sauƙi , hakan ya sa “ masu shelar Mulki su kasance da tabbaci kuma su yi farin ciki a hidima . 
 Shi ya sa wasu suke kiransa littafi mai tamani kamar zinariya ! ” 
 19 - 21 . 
 Ka ba da wasu labarai da suka nuna amfanin littafin nan Menene Ainihi Littafi Mai Tsarki Yake Koyarwa ? 
 Wata mata a ƙasar Guyana ta gaya wa wani majagaba da ya zo gidanta , “ Allah ne ya aiko ka . ” 
 Ba da daɗewa ba , mutumin da ke zama tare da matar ya bar ta da yaransu ƙanana biyu . 
 Majagaban ya buɗe littafin nan Menene Ainihi Littafi Mai Tsarki Yake Koyarwar ? 
 zuwa babi na 1 kuma ya karanta sakin layi na 11 da babban murya , a ƙarƙashin ƙaramin jigo “ Yaya Allah Yake Ji Game da Rashin Gaskiya da Muke Fuskanta ? ” 
 “ Darussan sun motsa ta sosai ” in ji majagaban . 
 “ Sai ta tashi ta je bayan kantinta , ta yi kuka sosai . ” 
 Wannan matar ta yarda wata ’ yar’uwa ta riƙa nazarin Littafi Mai Tsarki da ita a kai a kai kuma tana ci gaba sosai . 
 José , da yake da zama a Spain ya yi rashin matarsa a hatsarin mota . 
 Ya nemi ta’aziyya ta wajen shan ƙwaya kuma ya nemi taimakon masanin halin ’ yan adam . 
 Amma masanan halin ’ yan adam ba su iya amsa tambayar da ta fi damun José ba : “ Me ya sa Allah ya ƙyale matata ta mutu ? ” 
 Wata rana José ya yi magana da Francesc da suke aiki tare a kamfani ɗaya . 
 Francesc ya ce su tattauna babi na 11 na littafin nan Menene Ainihi Littafi Mai Tsarki Yake Koyarwa ? , mai jigo “ Me Ya Sa Allah ya Ƙyale Wahala ? ” 
 Bayani na Nassi da aka bayar da kwatanci na malami da ɗalibi ya burge José sosai . 
 Ya soma nazari sosai , ya halarci taron da’ira , kuma yanzu yana halartan taro a Majami’ar Mulki . 
 Roman , wani ɗan kasuwanci ɗan shekara 40 a Poland , yana daraja Kalmar Allah . 
 Amma domin ya shagala da aikinsa , ya yi nazarin Littafi Mai Tsarki kaɗan kuma ya daina . 
 Duk da haka , ya halarci taron gunduma kuma ya karɓi littafin nan Menene Ainihi Littafi Mai Tsarki Yake Koyarwa ? 
 Bayan haka , halinsa ya canja . 
 Ya ce : “ Da wannan littafin dukan koyarwa na musamman na Littafi Mai Tsarki ya zama cikakke . ” 
 Yanzu Roman yana nazarin Littafi Mai Tsarki a kai a kai kuma yana ci gaba da kyau . 
 Ka Ci Gaba da Yin Godiya 
 22 , 23 . 
 Yaya za mu ci gaba da nuna godiyarmu don bege da aka kafa a gabanmu ? 
 Kamar yadda aka bayyana a Taron Gunduma na “ Ceto Ya Kusa ! ” 
 Kiristoci na gaskiya suna marmarin “ ceto na har abada ” da Allah ya yi alkawarinsa wanda ya yiwu ta jinin da Yesu Kristi ya zubar . 
 Hanyar da ta fi da za mu nuna godiyarmu don wannan bege mai tamani ita ce ta wurin ci gaba da tsarkake kanmu “ daga matattun ayyuka da za ku bauta ma Allah mai - rai . ” — Ibraniyawa 9 : 12 , 14 . 
 Hakika , abin ban mamaki ne cewa masu shelar Mulki fiye da miliyan shida sun jimre a hidimar Allah cikin aminci duk da matsi na son kai da ya zama ruwan dare . 
 Kuma hakan ya nuna cewa bayin Jehobah suna godiya sosai don gatarsu na bauta wa Allah , sun sani cewa wahalarsu “ ba banza ta ke ba cikin Ubangiji . ” 
 Bari mu ci gaba da nuna irin wannan godiyar ! — 1 Korinthiyawa 15 : 58 ; Zabura 110 : 3 . 
 Yaya Za Ka Amsa ? 
 • Menene mai zabura ya koya mana game da nuna godiya ga Allah da tanadinsa na ruhaniya ? 
 • Yaya kalmomin Haggai 2 : 7 suke cika a yau ? 
 • Yaya Jehobah ya shirya bayinsa su bauta masa da kyau ? 
 • Menene za ka yi don ka nuna godiyarka don alherin Jehobah ? 
 [ Hotuna a shafi na 25 ] 
 Jehobah ya shirya mu da kyau mu yi nufinsa 
 Magidanta Ku Yi Koyi Da Shugabancin Kristi 
 “ Kan kowane namiji Kristi ne . ” — 1 KORINTHIYAWA 11 : 3 . 
 1 , 2 . ( a ) Ta yaya ne za a gwada nasarar maigida ? 
 ( b ) Me ya sa yake da muhimmanci a fahimci cewa Allah ne ya ƙafa aure ? 
 TA YAYA za ka gwada nasarar maigida ? 
 Ta iliminsa ko kuwa ta iyawarsa ? 
 Ko ta yadda yake samun kuɗi ne ? 
 Ko kuwa musamman ta yadda yake bi da matarsa da ’ ya’yansa ? 
 Idan muka lura da yadda magidanta suke bi da iyalansu za mu ga cewa yawancinsu ba sa yin abin da ya kamata su yi , domin sun ƙyale mizanan ’ yan adam da ruhun duniya su rinjaye su . 
 Me ya sa ? 
 Musamman saboda sun kasa yin koyi kuma ba sa yin amfani da umurnin wanda ya ƙafa aure wato wanda ya ‘ ɗauki haƙarƙari daga cikin mutumin , ya maishe shi mace , ya kawo ta wurin mutumin . ’ — Farawa 2 : 21 - 24 . 
 Yesu Kristi ya tabbatar da abin da littafi Mai Tsarki ya ce game da yadda Allah ya ƙafa aure , sa’ad da ya gaya wa ’ yan sūka na zamaninsa cewa : “ Ba ku karanta ba , shi wanda ya yi su tun farko , namiji da tamata ya yi su , har ya ce , Saboda wannan namiji za ya bar ubansa da uwatasa shi manne ma matatasa ; su biyu kuwa za su zama nama ɗaya ? 
 Ya zama fa daga nan gaba su ba biyu ba ne , amma nama ɗaya ne . 
 Abin da Allah ya gama fa [ a aure ] , kada mutum shi raba . ” 
 ( Matta 19 : 4 - 6 ) Hakika , ainihin dalilin yin nasara a aure shi ne idan aka fahimci cewa Allah ne ya ƙafa aure kuma aka bi umurnin da ke cikin Kalmarsa , Littafi Mai Tsarki . 
 Abin da Zai Sa Maigida Ya Yi Nasara 
 3 , 4 . ( a ) Menene ya sa Yesu yake da fahimi game da aure ? 
 ( b ) Wacece matar Yesu na alama , kuma ta yaya ne ya kamata magidanta su bi da matansu ? 
 Ainihi abin da zai sa maigida ya yi nasara shi ne yin nazarin abin da Yesu ya ce kuma ya bi gurbinsa . 
 Yesu yana da ilimi sosai game da aure , saboda yana wurin sa’ad da aka halicci mutane biyu na fari da kuma sa’ad da aka ɗaura masu aure . 
 Jehobah Allah ya ce masa : ‘ Bari mu yi mutum a cikin surarmu , bisa ga kamaninmu . ’ 
 ( Farawa 1 : 26 ) Hakika , Allah yana magana ne da wanda ya halitta kafin kowa da kuma komi wanda yake “ wurinsa gwanin mai - aiki . ” 
 ( Misalai 8 : 22 - 30 ) Wannan shi ne ‘ ɗan fari gaban dukan halitta . ’ 
 Shi ne “ farkon halittar Allah , ” wanda ya kasance kafin halittar sararin samaniya . — Kolossiyawa 1 : 15 ; Ru’ya ta Yohanna 3 : 14 . 
 Ana kiran Yesu “ Ɗan rago na Allah , ” kuma a alamance ana kiransa maigida . 
 Wani mala’ika ya taɓa cewa : “ Ka zo daganan , ni nuna maka amarya , matar Ɗan Ragon . ” 
 ( Yohanna 1 : 29 ; Ru’ya ta Yohanna 21 : 9 ) Wacece wannan amaryar , ko kuma matar ? 
 “ Matar Ɗan Ragon ” su ne mabiyan Yesu amintattu shafaffu na ruhu , waɗanda za su yi sarauta ta samaniya tare da shi . 
 ( Ru’ya ta Yohanna 14 : 1 , 3 ) Saboda haka , yadda Yesu ya bi da almajiransa sa’ad da yake duniya ya koya wa magidanta yadda za su bi da matansu . 
 Yesu zai zama gurbi ga su wanene ? 
 Hakika , Littafi Mai Tsarki ya faɗi cewa Yesu abin koyi ne ga mabiyansa , ya ce : “ Kristi kuma ya sha azaba dominku , yana bar maku gurbi , domin ku bi sawunsa . ” 
 ( 1 Bitrus 2 : 21 ) Amma , shi gurbi ne musamman ga maza . 
 Littafi Mai Tsarki ya ce : “ Kan kowane namiji Kristi ne ; kan mace kuma namiji ne ; kan Kristi kuma Allah ne . ” 
 ( 1 Korinthiyawa 11 : 3 ) Tun da Yesu ne kan namiji , ya kamata magidanta su yi koyi da misalinsa . 
 Kuma dole ne a yi amfani da ƙa’ida game da shugabanci idan iyalin za ta yi nasara kuma ta yi farin ciki . 
 Saboda haka , ya kamata magidanta su bi da matansu cikin ƙauna kamar yadda Yesu ya bi da matarsa na alama , wato almajiransa shafaffu . 
 Yadda Za a Bi da Matsaloli na Aure 
 Ta yaya ya kamata magidanta su bi da matansa ? 
 A duniya yau ta wahala , magidanta suna bukatar su yi koyi da misalin Yesu game da haƙuri , ƙauna da kuma ɗaukaka ƙa’idodi masu adalci . 
 ( 2 Timothawus 3 : 1 - 5 ) Game da gurbin da Yesu ya bari , Littafi Mai Tsarki ya ce : “ Hakanan kuma ku mazaje , ku zauna da matayenku bisa ga sani . ” 
 ( 1 Bitrus 3 : 7 ) Hakika , magidanta suna bukatar su bi da matsaloli na aure da fahimi , kamar yadda Yesu ya bi da matsaloli . 
 Ya fuskanci gwaji mai tsanani fiye da kowane ɗan adam , amma ya fahimci cewa Shaiɗan da aljanunsa da kuma muguwar duniyar nan ne suka sa yake fuskantar wannan gwaji . 
 ( Yohanna 14 : 30 ; Afisawa 6 : 12 ) Yesu bai taɓa yin mamakin gwajin da yake fuskanta ba , saboda haka , bai kamata ma’aurata su yi mamaki ba sa’ad da suke fuskantar “ wahala a cikin jiki . ” 
 Littafi Mai Tsarki ya yi gargaɗi cewa waɗanda suka yi aure za su fuskanci irin wannan wahala . — 1 Korinthiyawa 7 : 28 . 
 7 , 8 . ( a ) Menene zama da mata cikin sani ya ƙunsa ? 
 ( b ) Me ya sa ya kamata a girmama mata ? 
 Littafi Mai Tsarki ya ce magidanta su bi da matansu ‘ bisa ga sani , suna bada girma ga mace , kamar ga wadda ta fi rashin ƙarfi . ’ 
 ( 1 Bitrus 3 : 7 ) Maimakon ya mallaki matarsa , kamar yadda Littafi Mai Tsarki ya annabta cewa maza za su yi , mijin da yake son Allah ya amince da shi zai girmama matarsa . 
 ( Farawa 3 : 16 ) Zai bi da ita kamar dukiya mai tamani , ba zai so ya buge ta ba . 
 Maimakon haka , zai yi la’akari da yadda take ji , zai bi da ita cikin daraja . 
 Me ya sa ya kamata maza su girmama matansu ? 
 Littafi Mai Tsarki ya amsa : Tun da ku “ masu - tarayyan gado na alherin rai [ ne da su ] : domin kada addu’o’inku su hanu . ” 
 ( 1 Bitrus 3 : 7 ) Ya kamata magidanta su fahimci cewa Jehobah ba ya ɗaukan cewa maza da suke bauta masa sun fi mata daraja . 
 Matan da Allah ya amince da su za su samu ladan rai madawwami daidai da maza , yawancin mata za su mori rayuwa a sama , inda “ ba na miji ko ta mata . ” 
 ( Galatiyawa 3 : 28 ) Saboda haka , ya kamata maza su riƙa tunawa cewa amincin mutum ne zai sa ya kasance da tamani a wurin Allah . 
 Ba lallai sai mutum namiji ne , ko tamace , ko maigida ko mata ko kuwa yaro ba . — 1 Korinthiyawa 4 : 2 . 
 ( a ) In ji Bitrus wane dalili ne ya sa ya kamata maza su girmama matansu ? 
 ( b ) Ta yaya ne Yesu ya girmama mata ? 
 Manzo Bitrus ya nanata muhimmancin maza su girmama matansu a ƙarshen kalmominsa , ya ce , “ domin kada addu’oinku su hanu . ” 
 Irin wannan hani zai iya kasancewa da haɗari ! 
 Hakan kuma zai iya sa kada a saurari addu’o’in maigida , kamar yadda ya faru da bayin Allah a dā waɗanda suka ƙi bin sa . 
 ( Makoki 3 : 43 , 44 ) Ya kamata Kiristoci masu aure da waɗanda suke shirin aure su yi la’akari da yadda Yesu ya bi da mata cikin mutunci . 
 Suna cikin waɗanda suke zuwa hidima tare da shi , kuma ya bi da su cikin alheri da kuma daraja . 
 A wani lokaci , Yesu ya bayyana wa mata ne da farko gaskiya mai muhimmanci , ya ce su gaya wa maza . — Matta 28 : 1 , 8 - 10 ; Luka 8 : 1 - 3 . 
 Fitaccen Misali ga Magidanta 
 10 , 11 . ( a ) Me ya sa magidanta musamman suke bukatar su yi la’akari da misalin Yesu ? 
 ( b ) Ta yaya ne magidanta za su nuna wa matansu ƙauna ? 
 Kamar yadda muka lura da farko , Littafi Mai Tsarki ya kwatanta dangantakar maigida da matarsa da ta Yesu da ‘ amaryarsa , ’ wadda ita ce ikilisiya ta mabiyansa shafaffu . 
 Littafi Mai Tsarki ya ce : “ Miji kan mata ya ke , kamar yadda Kristi kuma kan ikilisiya ne . ” 
 ( Afisawa 5 : 23 ) Ya kamata waɗannan kalmomi su ƙarfafa maigida ya bincika irin shugabanci da Yesu ya koya wa mabiyansa . 
 Ta wurin yin irin wannan binciken ne kawai magidanta za su iya bin misalin Yesu kuma su yi wa matansu ja - gora , su ƙaunace su , kuma su kula da su kamar yadda Yesu ya bi da ikilisiyarsa . 
 Littafi Mai Tsarki ya aririce Kiristoci , “ Ku mazaje , ku ƙaunaci matanku , kamar yadda Kristi kuma ya ƙaunaci ikilisiya , ya bada kansa dominta . ” 
 ( Afisawa 5 : 25 ) A littafin Afisawa , an kira ‘ ikilisiyar ’ “ jikin Kristi . ” 
 Wannan jiki na alama ya ƙunshi maza da mata , waɗanda suke sa jikin ya yi aiki da kyau . 
 Hakika , Yesu “ shi ne kai na jiki , watau ikilisiya . ” — Afisawa 4 : 12 ; Kolossiyawa 1 : 18 ; 1 Korinthiyawa 12 : 12 , 13 , 27 . 
 Ta yaya ne Yesu ya nuna yana ƙaunar jikinsa na alama ? 
 Yesu ya nuna wa jikinsa na alama ƙauna , wato “ ikilisiya , ” musamman yadda ya kula da waɗanda za su kasance a cikin ikilisiyar . 
 Alal misali sa’ad da almajiransa suka gaji , ya ce masu : “ Ku zo . . . waje ɗaya inda ba kowa , ku huta kaɗan . ” 
 ( Markus 6 : 31 ) Da yake kwatanta ayyukan Yesu kafin a kashe shi , ɗaya daga cikin almajiransa ya ce : ‘ Yesu ya yi ƙaunar nasa [ wato waɗanda suke cikin jikinsa na alama ] . . . , ya ƙaunace su har matuƙa . ’ 
 ( Yohanna 13 : 1 ) Wannan misali ne mai kyau da Yesu ya nuna game da yadda magidanta za su bi da matansu ! 
 Ta yaya ne aka aririce magidanta su ƙaunaci matansu ? 
 Manzo Bulus ya ci gaba da yin amfani da misalin da Yesu ya kafa wa magidanta , ya aririce magidanta : “ Ya kamata mazaje kuma su yi ƙaunar matayensu kamar jikunansu . 
 Wanda ya ke ƙaunar matatasa kansa ya ke ƙauna : gama babu mutum wanda ya taɓa ƙin jiki nasa ; amma ya kan ciyadda shi ya kan kiyaye shi , kamar yadda Kristi kuma ya kan yi da ikilisiya . ” 
 Ya kuma daɗa : “ Duk da haka sai ku kuma kowane ɗayanku shi yi ƙaunar matatasa kamar kansa ; matan kuma ta ga kwarjinin mijinta . ” — Afisawa 5 : 28 , 29 , 33 . 
 Ta yaya ne maigida yake bi da jikinsa na zahiri , kuma menene wannan ya koya masa game da yadda ya kamata ya bi da matarsa ? 
 Ka yi tunanin kalmomin Bulus . 
 Mutum wanda yake da hankali zai yi wa kansa rauni da gangan ne ? 
 Idan mutum ya yi tuntuɓe , zai bugi yatsunsa ne domin sun sa ya yi tuntuɓe ? 
 A’a ! 
 Maigida yana wulakanta kansa a gaban abokansa ko kuma ya faɗi kasawarsa ne ? 
 A’a ! 
 To me ya sa zai yi wa matarsa baƙar magana ko kuwa ya buge ta idan ta yi kuskure ? 
 Ya kamata magidanta su kula da bukatunsu da kuma na matansu . — 1 Korinthiyawa 10 : 24 ; 13 : 5 . 
 ( a ) Menene Yesu ya yi sa’ad da almajiransa suka nuna kasawa ? 
 ( b ) Waɗanne darussa ne za a iya koya daga wannan misali ? 
 Ka yi la’akari da yadda Yesu ya kula da almajiransa a daren da zai mutu , sa’ad da suka nuna kasawa . 
 Ko da yake ya ci gaba da gaya musu su yi addu’a , sun yi barci sau uku a lambun Jathsaimani . 
 Farat ɗaya , sojoji suka kewaye su . 
 Yesu ya tambayi mutanen : “ Wa kuke nema ? ” 
 Suka ce : “ Yesu na Nazarat , ” ya amsa : “ Ni ne . ” 
 Domin ya san cewa ‘ lokacin mutuwarsa ya yi , ’ ya ce : “ Idan fa ni kuke neman ku bar waɗannan su tafi . ” 
 A koyaushe , Yesu yana kula da lafiyar almajiransa , wato jikinsa na alama kuma ya yi masu hanya su gudu . 
 Idan magidanta suka yi la’akari da yadda Yesu ya bi da almajiransa , za su sami ƙa’idodi da yawa da za su iya amfani da su game da yadda za su bi da matansu . — Yohanna 18 : 1 - 9 ; Markus 14 : 34 - 37 , 41 . 
 Ƙauna Ta Yesu ba Sha’awa ba Ce 
 Yaya ne Yesu ya ji game da Martha , kuma ta yaya ne ya yi mata gyara ? 
 Littafi Mai Tsarki ya ce : “ Yesu dai yana ƙaunar Martha da ’ yar’uwatta , da kuma Li’azaru , ” waɗanda sau da yawa suna karɓansa a gidansu . 
 ( Yohanna 11 : 5 ) Duk da haka , Yesu ya gargaɗi Martha sa’ad da ta mai da hankali ainun ga shirya abinci , wanda haka ya sa ba ta samu isashen lokacin sauraransa ba . 
 Ya ce : “ Martha , Martha , kin damu , kina wahala kuma a kan abu dayawa . 
 Amma bukata ɗaya ce . ” 
 ( Luka 10 : 41 , 42 ) Babu shakka , saboda irin ƙaunar da yake wa Martha ne ya sa ta karɓi shawararsa da sauƙi . 
 Hakazalika , ya kamata magidanta su bi da matansu cikin ƙauna , su yi musu kirki , kuma kada su yi musu baƙar magana . 
 Duk da haka , sa’ad da ake bukatar gyara , yana da kyau a yi shi kamar yadda Yesu ya yi . 
 17 , 18 . ( a ) Yaya ne Bitrus ya tsauta wa Yesu , kuma me ya sa ya dace a yi wa Bitrus gyara ? 
 ( b ) Wane hakki ne magidanta suke da shi ? 
 A wani lokaci , Yesu ya bayyana wa almajiransa cewa dole ne ya tafi Urushalima , inda zai sha wahala daga hannun “ datibai da manyan malamai da marubuta , a kashe shi , rana ta uku kuma ya tashi . ” 
 Sai Bitrus ya keɓe Yesu waje ɗaya ya fara tsauta masa yana cewa : “ Allah shi sawaƙa maka , Ubangiji , wannan ba za ya same ka ba daɗai . ” 
 Babu shakka , Bitrus ya aikata bisa ga motsin rai . 
 Hakika yana bukatar gyara . 
 Sai Yesu ya ce masa : “ Ka koma bayana , Shaiɗan : abin tuntuɓe ka ke a gareni ; gama ba ka yi tattalin abin da ke na Allah ba , sai na mutane . ” — Matta 16 : 21 - 23 . 
 Yesu ya ambata abin da Allah yake so ya yi , wato zai sha wahala sosai kuma a kashe shi . 
 ( Zabura 16 : 10 ; Ishaya 53 : 12 ) Saboda haka , Bitrus ya yi kuskure da ya tsauta wa Yesu . 
 Hakika , Bitrus yana bukatar gyara sosai , kamar yadda muke bukata a yi mana gyara wani lokaci . 
 Da yake shi ne shugaban iyali , maigida yana da iko da kuma hakkin gyara iyalinsa tare da matarsa . 
 Ko da yake ana bukatar a yi gyara sosai , ya kamata a yi hakan da ƙauna . 
 Kamar yadda Yesu ya taimaki Bitrus ya gyara tunaninsa , a wani lokaci ya kamata magidanta su taimaki matansu su gyara ra’ayinsu . 
 Alal misali , ya kamata maigida ya yi wa matarsa gyara a hankali idan kwalliyarta bai yi daidai ba da abin da Nassosi suka ce . — 1 Bitrus 3 : 3 - 5 . 
 Yana da Muhimmanci Magidanta Su Kasance Masu Haƙuri 
 19 , 20 . ( a ) Wace matsala ce ta taso tsakanin manzannin Yesu , kuma yaya ne Yesu ya yi gyara ? 
 ( b ) Yesu ya yi nasara ne ? 
 Idan akwai wani kasawa da ya kamata a gyara , bai kamata magidanta su yi tsammanin cewa ƙoƙarin da suke yi don gyara zai yi nasara nan da nan ba . 
 Yesu ya ci gaba da ƙoƙari sosai kafin ya gyara halin manzaninsa . 
 Alal misali , sun yi jayayya kuma a tsakaninsu a ƙarshen hidimar Yesu . 
 Sun yi gardama a tsakaninsu a kan wanene babba . 
 ( Markus 9 : 33 - 37 ; 10 : 35 - 45 ) Ba da daɗewa ba bayan da suka yi gardama na biyu , Yesu ya shirya ya yi bikinsa na Ƙetare tare da su kawai . 
 A wannan lokacin , ba wani cikinsu da ya tashi ya yi aiki mafi ƙanƙanta na wanke ƙurar da ke ƙafafun sauran kamar yadda ake yi a zamaninsu . 
 Amma Yesu ya yi hakan . 
 Sai ya ce : “ Na yi muku kwatanci . ” — Yohanna 13 : 2 - 15 . 
 Magidanta da suke da tawali’u kamar Yesu za su samu haɗin kai da kuma taimako daga matansu . 
 Amma wannan yana bukatar su zama masu haƙuri . 
 Daga baya a daren Ƙetarewa , manzannin sun yi gardama kuma a kan ko wanene babba a cikinsu . 
 ( Luka 22 : 24 ) Yakan ɗauki lokaci kafin mutum ya canja halinsa . 
 Duk da haka , abin farin ciki ne idan aka yi nasara kamar yadda ya kasance a tsakanin manzannin Yesu ! 
 Sa’ad da suka fuskanci kalubale a yau , menene ya kamata magidanta su tuna kuma su yi ? 
 A yau , aure yana fuskantar kalubale fiye da dā . 
 Mutane da yawa ba sa ɗaukan alkawarin aure da muhimmanci . 
 Saboda haka , ya kamata magidanta su yi bimbini game da tushen aure . 
 Su tuna cewa aure daga Allah ne , kuma shi ne ya kafa ta . 
 Ya ba da Ɗansa , Yesu , ya zama Mai Fansarmu , da Mai Cetonmu , kuma ya zama misali ga magidanta . — Matta 20 : 28 ; Yohanna 3 : 29;1 Bitrus 2 : 21 . 
 Yaya Za Ka Amsa ? 
 • Me ya sa yake da muhimmanci mu fahimci tushen aure ? 
 • Ta yaya ne aka ƙarfafa magidanta su yi ƙaunar matansu ? 
 • Waɗanne misalai ne game da yadda Yesu ya bi da almajiransa ya nuna yadda ya kamata magidanta su bi shugabanci na Kristi ? 
 [ Hoto a shafi na 8 ] 
 Me ya sa ya kamata magidanta su bi misalin Yesu a yadda ya bi da mata ? 
 [ Hoto a shafi na 9 ] 
 Yesu ya nuna yana kula da almajiransa sa’ad da suka gaji 
 [ Hoto a shafi na 10 ] 
 Magidanta su yi wa matansu gargaɗi cikin ƙauna , da kuma kalamai da suka dace 
 Mata Ku Yi Wa Mazanku Ladabi Sosai 
 “ Mataye , ku yi zaman biyayya da maza naku . ” — AFISAWA 5 : 22 . 
 Me ya sa yake da wuya a yi ladabi ga maigida ? 
 AƘASASHE da yawa idan mace da na miji suna yin aure , amaryar tana yin alkawari cewa za ta ga kwarjinin mijinta . 
 Amma , yadda magidanta da yawa suke bi da matansu ne zai nuna ko zai yi wuya ko ba zai yi wuya ba a cika wannan alkawari . 
 Duk da haka , an soma aure da kyau . 
 Allah ya ɗauki haƙarƙarin Adamu , mutum na farko , ya yi mace . 
 Adamu ya furta : “ Wannan yanzu ƙashi ne daga ƙasusuwana , nama ne daga namana . ” — Farawa 2 : 19 - 23 . 
 Ta yaya ne hakkin mata da kuma halinsu game da aure ya canja a kwanan bayan nan ? 
 Duk da wannan farawa mai kyau , an kafa tsarin da ake kira ’ yanci na mata wato wanda zai sa mata su samu ’ yanci daga ikon maza a shekara ta 1960 a Amirka . 
 A wannan lokacin kafin a kafa tsarin za ka ƙirga maza 300 da suka rabu da iyalansu kafin ka sami mace guda da ta rabu da iyalinta , amma a ƙarshen shekara ta 1969 abubuwa sun canza , za ka sami maza 100 da suka rabu da iyalansu kafin ka samu mace guda da ta rabu da maigidanta . 
 Amma yanzu mata suna zage - zage , suna shan giya , suna shan taba , kuma suna yin lalata kamar yadda maza suke yi . 
 Saboda haka , mata sun fi farin ciki ne yanzu ? 
 A’a . 
 A wasu ƙasashe , kusan rabin mutanen da suka yi aure sun kashe aurensu daga baya . 
 Ƙoƙarin da mata suka yi don su gyara aurensu ya sa abubuwa sun gyaru ne ko kuwa sun ƙara lalacewa ? — 2 Timothawus 3 : 1 - 5 . 
 Menene ainihin matsalar da take shafan aure ? 
 Menene ainihin matsalar ? 
 Matsalar ta soma ne tun lokacin da wani mala’ika ɗan tawaye ya rinjayi Hauwa’u , wato “ tsohon macijin , wanda ana ce da shi Iblis da Shaiɗan . ” 
 ( Ru’ya ta Yohanna 12 : 9 ; 1 Timothawus 2 : 13 , 14 ) Shaiɗan ya raina abin da Allah ya koyar . 
 Alal misali , Iblis ya sa aure ya zama kamar abu ne da yake hana mutane su yi abin da suke so kuma abu ne mai wuya . 
 Da yake shi ne sarkin duniya ya tsara labarin ƙarya da yake kawo wa ta hanyar labarai na duniya , domin ya sa umurnin Allah ya kasance marar kyau kuma ya zama tsohon yayi . 
 ( 2 Korinthiyawa 4 : 3 , 4 ) Idan muka yi la’akari da zuciya ɗaya abin da Allah ya ce game da hakkin mace a aure , za mu fahimci cewa Kalmar Allah tana da amfani . 
 Gargaɗi ga Waɗanda Suka Yi Aure 
 4 , 5 . ( a ) Me ya sa ya kamata mace ta mai da hankali sosai kafin ta yarda ta aure wani ? 
 ( b ) Menene ya kamata mace ta yi kafin ta yarda ta aure wani ? 
 Littafi Mai Tsarki ya yi gargaɗi . 
 Ya ce a wannan duniyar da Iblis yake mulkinta , har waɗanda suka yi nasara a aure za su sha “ wahala . ” 
 Ko da yake aure shiri ne daga Allah , Littafi Mai Tsarki ya gargaɗi ma’aurata . 
 Wani marubucin Littafi Mai Tsarki ya ce game da matar da mijinta ya mutu kuma tana da ’ yancin ta sake wani aure : “ Amma ta fi farin ciki idan ta zauna haka . ” 
 Yesu ya ƙarfafa rashin aure ga “ wanda ya ke da iko shi karɓi wannan shi karɓa . ” 
 Duk da haka , wanda yake so ya yi aure , ya yi shi a “ cikin Ubangiji , ” wato ya ko ta auri mai bauta wa Allah da ya ko ta yi baftisma . — 1 Korinthiyawa 7 : 28 , 36 - 40 ; Matta 19 : 10 - 12 . 
 Dalilin da ya sa Littafi Mai Tsarki ya gargaɗi mace ta lura da wanda take so ta aura , shi ne : “ Mace wadda ta ke da miji a daure ta ke ga mijin bisa ga shari’a . ” 
 Idan ya mutu ne ko kuma an kashe auren ne za ta ‘ saku daga shari’arsa . ’ 
 ( Romawa 7 : 2 , 3 ) Gani na farko yana iya sa a so mutum , amma ba shi ba ne zai kawo farin ciki a aure ba . 
 Saboda haka , ya kamata mace da ba ta yi aure ba ta tambayi kanta , ‘ Ina shirye na kasance a ƙarƙashin ikon wannan mutumin ? ’ 
 Ya kamata ta yi wannan tambayar kafin ta yi aure , ba bayan ta yi aure ba . 
 Wace shawara ce yau ya kamata mace ta tsai da , kuma me ya sa hakan yake da muhimmanci ? 
 A yawancin wurare , mace tana da ’ yancin ta yarda ko ta ƙi wanda ya zo mata da batun aure . 
 Duk da haka , yin zaɓe mai kyau zai iya zama abu mafi wuya da mace za ta yi , tun da muradinta da dangantaka na kud da kud da kuma ƙauna da ake nunawa a aure zai iya kasancewa da ƙarfi . 
 Wani marubuci ya ce : “ Idan muna so mu yi wani abu , ko a batun aure ne ko muna so mu hau wani dutse mai tsawo , idan ba mu mai da hankali za mu zato komi daidai ne kuma mu saurari shawara da muke so mu ji ne kawai . ” 
 Idan mai hawan dutse bai yi tunani ba sosai kafin ya hau babban dutse , hakan na iya sa ya rasa ransa , haka nan ma idan mutum ya zaɓi abokin aure wanda bai dace ba zai kasance da lahani . 
 Wanene gargaɗi ne mai kyau aka ba da game da neman abokin aure ? 
 Ya kamata mace ta yi la’akari da abin da kasancewa a ƙarƙashin shari’ar mutumin da ya ce zai aure ta ya ƙunsa . 
 A shekaru da suka wuce , wata ’ yar Indiya ta ce : “ Iyayenmu sun fi mu da shekaru kuma da hikima , kuma ba za a iya ruɗinsu da sauri ba kamar mu . . . 
 Zan iya yin kuskure nan da nan . ” 
 Taimakon iyaye da kuma wasu mutane yana da muhimmanci . 
 Wani mai ba da shawara ya gargaɗi matasa su san iyayen wanda ko wadda suke son su aura kuma su lura da halinsa ko halinta sa’ad suke tare da iyayensu da kuma sauran mutanen iyalinsu . 
 Yadda Yesu Ya Nuna Biyayya 
 8 , 9 . ( a ) Ta yaya ne Yesu ya ɗauki yi wa Allah biyayya ? 
 ( b ) Wane amfani ne za a iya samu idan aka yi biyayya ? 
 Ko da yake yin biyayya zai iya kasancewa da wuya , mata suna iya ɗaukansa abu ne mai daraja , kamar yadda Yesu ya yi . 
 Ko da yake biyayyarsa ga Allah ta haɗa da wahala , har ga mutuwa a kan gungumen azaba , ya yi farin cikin yin biyayya ga Allah . 
 ( Luka 22 : 41 - 44 ; Ibraniyawa 5 : 7 , 8 ; 12 : 3 ) Ya kamata mata su bi misalin Yesu , gama Littafi Mai Tsarki ya ce : “ Kan mace kuma namiji ne ; kan Kristi kuma Allah ne . ” 
 ( 1 Korinthiyawa 11 : 3 ) Saboda haka , ba sai mace ta yi aure ba ne kawai take ƙarƙashin shugabancin na miji . 
 Littafi Mai Tsarki ya bayyana cewa matan da suka yi aure ko marasa aure , su yi biyayya ga shugabancin maza da suke kula da ikilisiyar Kirista . 
 ( 1 Timothawus 2 : 12 , 13 ; Ibraniyawa 13 : 17 ) Idan mata suka bi ja - gorar Allah , za su kafa misali ga mala’iku da suke cikin tsarin ƙungiyar Allah . 
 ( 1 Korinthiyawa 11 : 8 - 10 ) Bugu da ƙari , ta misalinsu da kuma shawara masu kyau , matan da suka manyanta za su iya koya wa ƙananan mata su yi ‘ biyayya ga mazansu . ’ — Titus 2 : 3 - 5 . 
 Ta yaya ne Yesu ya kafa misali game da biyayya ? 
 Yesu ya fahimci muhimmancin yin biyayya da ta dace . 
 Akwai lokacin da ya ce wa manzo Bitrus ya biya haraji ga masu mulki ’ yan adam , har ya ba Bitrus kuɗin harajin da ya biya . 
 Bulus ya rubuta : “ Ku yi biyayya ga kowanne hukunci na mutane sabili da Ubangiji . ” 
 ( 1 Bitrus 2 : 13 ; Matta 17 : 24 - 27 ) Game da fitaccen misali na biyayya da Yesu ya yi , Littafi Mai Tsarki ya ce : “ Ya wofinta kansa da ya ɗauki surar bawa , yana kasancewa da sifar mutane ; da aka iske shi cikin kamanin mutum , ya ƙasƙantadda kansa , ya zama yana biyayya har da mutuwa . ” — Filibbiyawa 2 : 5 - 8 . 
 Me ya sa Bitrus ya ƙarfafa mata su yi biyayya har ga mazansu da ba masu bi ba ne ? 
 Sa’ad da yake ƙarfafa Kiristoci su yi biyayya ga masu mulki matsananta , marasa adalci na wannan duniya , Bitrus ya bayyana : “ Gama zuwa wannan aka kiraye ku : gama Kristi kuma ya sha azaba dominku , yana bar maku gurbi , domin ku bi sawunsa . ” 
 ( 1 Bitrus 2 : 21 ) Bayan ya kwatanta yadda Yesu ya sha wahala da kuma yadda ya jimre , Bitrus ya ƙarfafa matan da mazansu ba masu bi ba ne , ya ce : “ Hakanan , ku mata kuma , ku yi zaman biyayya ga mazaje naku ; domin ko da akwai waɗansu da ba su yin biyayya da magana , su rinjayu banda magana saboda halayen matansu ; suna lura da halayenku masu - tsabta tare da tsoro . ” — 1 Bitrus 3 : 1 , 2 . 
 Menene sakamakon biyayya da Yesu ya yi ? 
 Waɗansu suna ganin cewa kumamanci ne mutum ya yi biyayya sa’ad da ake yi masa ba’a kuma ana zaginsa . 
 Amma , Yesu bai ɗauke shi haka ba . 
 Bitrus ya rubuta cewa : “ Sa’ad da aka zage shi , ba ya mayarda zagi ba ; sa’ad da ya sha azaba , ba ya yi kashedi ba . ” 
 ( 1 Bitrus 2 : 23 ) Wasu da suka ga sa’ad da Yesu ya sha wahala sun zama masu bi , har da wani ɓarawon da ke kan gungumen azaba kusa da Yesu da kuma jarumi da ya ga lokacin da aka kashe shi . 
 ( Matta 27 : 38 - 44 , 54 ; Markus 15 : 39 ; Luka 23 : 39 - 43 ) Haka nan ma , Bitrus ya nuna cewa wasu maza marasa bi har da waɗanda suke tsananta wa matansu a dā za su zama Kirista bayan sun lura da yadda matansu suke yin biyayya . 
 Muna ganin hakan yana faruwa a yau . 
 Yadda Mata Za Su Shawo Kan Mazansu 
 13 , 14 . 
 Ta yaya ne biyayya ga maza marasa bi ya kawo sakamako mai kyau ? 
 Mata da suka zama masu bi sun shawo kan mazansu saboda halinsu na Kirista . 
 A wani taro na gunduma na Shaidun Jehobah , wani maigida ya ce game da matarsa : “ Yadda na bi da ita ya nuna cewa ni azzalumi ne . 
 Duk da haka , ta yi ma ni ladabi sosai . 
 Ba ta taɓa raina ni ba . 
 Ba ta tilasta mini in bi imanin ta ba . 
 Tana kula da ni cikin ƙauna . 
 Idan za ta tafi taro , tana shirya mini abinci kuma ta yi aikace - aikacen gida kafin lokacin ya yi . 
 Halinta ya soma sa ni sha’awar sanin Littafi Mai Tsarki . 
 Ga shi na zama mashaidi ! ” 
 Hakika , ya “ rinjayu banda magana ” saboda halin matarsa . 
 Kamar yadda Bitrus ya nanata , ba yawan maganar mace ba ce , amma abin da take yi ne zai kawo sakamako mai kyau . 
 An ga cewa wannan gaskiya ce ta halin wata mata da ta koyi gaskiya daga Littafi Mai Tsarki kuma ta ƙudurta za ta je taron Kirista . 
 Maigidanta ya ce , “ Agnes , idan ki ka fita ta wannan ƙofar , kada ki dawo . ” 
 Saboda haka ba ta fita ta “ wannan ƙofar ” sai ta fita ta wata ƙofar dabam . 
 A wata ranar taro , ya yi mata barazana : “ Idan ki ka dawo ba za ki same ni ba . ” 
 Hakika , ba ta same shi ba , ya tafi har na kwana uku . 
 Sa’ad da ya dawo , sai ta tambaye shi da ladabi : “ Za ka so ka ci abinci ? ” 
 Agnes ba ta daina bauta wa Jehobah ba . 
 Daga baya maigidanta ya yarda zai yi nazarin Littafi Mai Tsarki , ya keɓe kansa ga Allah , yanzu ya zama mai kula wanda yake da hakki da yawa . 
 Wane “ ado ” ne aka ce Kiristoci mata su yi ? 
 Manzo Bitrus ya faɗi wani abu da mata da aka ambata a baya suka nuna , wato “ ado , ” amma wannan ba mai da hankali ga “ kitson gashi ” ko kuma “ yafa tufafi masu ƙawa ” ba ne . 
 Maimakon haka , Bitrus ya ce : “ Adonku ya zama ɓoyayyen mutum na zuciya , cikin tufafi waɗanda ba su lalacewa , na ruhu mai - ladabi mai - lafiya , abin da ke da tamani mai - girma a gaban Allah . ” 
 Ana ganin irin wannan halin ta yadda take magana da kuma halin kirki maimakon zagi ko kuma yawan bukatar abubuwa . 
 Ta yin hakan , mace Kirista tana wa maigidanta biyayya . — 1 Bitrus 3 : 3 , 4 . 
 Misalai da Za a Yi Koyi da Su 
 Ta yaya ne Saratu ta zama misali mai kyau ga Kiristoci mata ? 
 Bitrus ya rubuta : “ Tsarkakan mata kuma na dā , waɗanda suna kafa bege ga Allah , suka yi ma kansu ado , suna zaman biyayya ga mazajensu . ” 
 ( 1 Bitrus 3 : 5 ) Waɗannan sun fahimci cewa faranta wa Jehobah rai ta wurin biyayya ga umurninsa zai kawo farin ciki a iyali da kuma ladar rai har abada . 
 Bitrus ya faɗi cewa Saratu , matar Ibrahim kyakkyawa , “ ta bi Ibrahim , tana kiransa ubangijinta . ” 
 Saratu ta taimaki maigidanta mai tsoron Allah , wanda Allah ya aika zuwa wata ƙasa mai nisa . 
 Ta rabu da jin daɗin rayuwa kuma ta sadakar da ranta . 
 ( Farawa 12 : 1 , 10 - 13 ) Bitrus ya yaba wa Saratu saboda misalinta mai kyau , ya ce : “ Ku ne kuwa ’ ya’yanta yanzu , idan kuna aika nagarta , ba ku cikin tsoro ga kowane abin firgitawa . ” — 1 Bitrus 3 : 6 . 
 Me ya sa mai yiwuwa Bitrus yana maganar Abigail ne ga Kiristoci mata ? 
 Abigail wata mata ce da ba ta jin tsoro kuma ta dogara ga Allah , mai yiwuwa Bitrus yana magana ne game da ita . 
 Ita “ macen mai - fahimi ce , ” amma maigidanta Nabal “ mutumin mai - tankiya ne mai - munanan ayuka . ” 
 Sa’ad da Nabal ya ƙi ya taimaki Dauda da mutanensa , sai suka shirya za su kashe Nabal da iyalansa . 
 Amma Abigail ta ɗauki mataki ta ceci iyalinta . 
 Ta ɗauki abinci a kan jaki ta je ta tare Dauda da mayaƙansa a hanya . 
 Da ta ga Dauda , sai ta sauka daga kan jakinta , ta durƙusa ta roƙe shi kada ya yi saurin aikata abin da yake son ya yi . 
 Abin da Abigail ta ce ya motsa Dauda sosai . 
 “ Mai - albarka ne Ubangiji Allah na Isra’ila , wanda ya aiko ki yau garin ki tarbe ni ! ” 
 ya ce , “ mai - albarka ce hikimarki . ” — 1 Samuila 25 : 2 - 33 . 
 Idan wani wanda ba mijin su ba ne ya ce yana son su , wane misali ne ya kamata mata su tuna kuma me ya sa ? 
 Wani misali mai kyau ga mata shi ne na ’ yar Shulem da ta kasance da aminci ga makiyayi da ta yi alkawari za ta aura . 
 Ƙaunar da take yi masa ya ci gaba duk da soyayyar da sarkin yake nuna mata . 
 Sa’ad da take furta ƙaunarta ga makiyayin , ta ce : “ Sa ni kamar hatimi a bisa zuciyarki , kamar hatimi a hannunki : gama ƙauna tana da ƙarfi kamar mutuwa ; . . . 
 Ruwa mai - yawa ba shi da iko shi ɓice ƙauna , rigyawa ba ta da iko ta dulmaye ta . ” 
 ( Waƙar Waƙoƙi 8 : 6 , 7 ) Bari duka ’ yan mata da suka yarda za su aure wani su kasance da aminci ga mazansu kuma su yi masu ladabi sosai . 
 Ƙarin Umurni na Allah 
 19 , 20 . ( a ) Wane dalili ne ya sa ya kamata mata su yi biyayya ga mazansu ? 
 ( b ) Wane misali ne mai kyau aka kafa wa matan aure ? 
 A ƙarshe , ka yi la’akari da nassi na jigonmu : “ Matan aure , ku yi biyayya ga mazanku . ” 
 ( Afisawa 5 : 22 ) Me ya sa yin biyayya yake da muhimmanci ? 
 Sura ta gaba ta ce , “ miji kan mata ya ke , kamar yadda Kristi kuma kan ikilisiya ne . ” 
 Saboda haka , an aririce mata : “ Kamar yadda ikilisiya take zaman biyayya ga Kristi , hakanan mataye su yi ga mazansu cikin dukan abu . ” — Afisawa 5 : 23 , 24 , 33 . 
 Don su yi biyayya ga wannan umurni , ya kamata mata su yi nazari kuma su bi misalin ikilisiyar Kirista na mabiya shafaffu . 
 Don Allah ku karanta 2 Korinthiyawa 11 : 23 - 28 kuma ku yi koyi da abin da wani ɗan ikilisiyar wato manzo Bulus ya jimre cikin aminci ga Shugabansa , Yesu Kristi . 
 Kamar Bulus , ya kamata mata da kuma sauran ’ yan ikilisiya su kasance da aminci ga Yesu . 
 Mata suna nuna haka ta wurin yin biyayya ga mazansu . 
 Menene zai ƙarfafa mata su ci gaba da yin biyayya ga mazansu ? 
 Ko da yake mata da yawa ba sa son yin biyayya , mace mai hikima za ta yi la’akari da amfanin yin biyayya . 
 Alal misali , idan maigidan marar bi ne , idan ta yi masa biyayya bisa ga al’amuran da ba su kauce wa dokokin Allah ba ko kuma ka’idodinsa , za ta samu ladar ta ‘ ceci mijinta . ’ 
 ( 1 Korinthiyawa 7 : 13 , 16 ) Bugu da ƙari , za ta yi farin cikin fahimtar cewa Jehobah Allah ya yi na’am da abin da ta yi kuma zai albarkace ta saboda ta bi misalin ƙaunataccen Ɗansa . 
 Ka Tuna ? 
 • Me ya sa yake da wuya mace ta yi wa maigidanta ladabi ? 
 • Me ya sa yin na’am da batun aure ba a bin wasa ba ne ? 
 • Ta yaya ne Yesu ya zama misali ga mata , kuma menene amfanin bin misalinsa ? 
 [ Hoto a shafi na 13 ] 
 Me ya sa yin tunani kafin a yi na’am da batun aure yake da muhimmanci ? 
 [ Hoto a shafi na 15 ] 
 Menene mata za su koya daga misalin Abigail na cikin Littafi Mai Tsarki ? 
 “ ’ Ya’ya , Ku Yi Biyayya Da Waɗanda Suka Haife Ku ” 
 “ ’ Ya’ya , ku yi biyayya da waɗanda suka haife ku cikin Ubangiji : gama wannan daidai ne . ” — AFISAWA 6 : 1 . 
 Ta yaya ne biyayya zai iya kāre ka ? 
 MUNA da rai yanzu wataƙila domin mun yi biyayya ne , amma waɗansu ba su da rai saboda rashin biyayya . 
 Biyayya ga menene ? 
 Alal misali , gargaɗi daga jikinmu , “ abin al’ajabi ” . 
 ( Zabura 139 : 14 ) Idanunmu na ganin hadari kuma kunnuwanmu na jin ƙarar tsawa . 
 Wannan ƙarar na sa gashin jikinmu ya tashi . 
 Waɗanda suka san haɗarin da ke tattare da wannan za su san cewa waɗannan alamu gargaɗi ne na neman wurin ɓuya daga ruwa da ƙanƙara da kuma walƙiya da zai iya yin kisa . 
 Me ya sa yara suke bukatar gargaɗi , kuma me ya sa ya kamata su yi biyayya ga iyayensu ? 
 Ku matasa kuna bukatar gargaɗi game da haɗarin da ke tafe , kuma iyayenku suna da hakkin yi muku gargaɗin . 
 Za ka iya tuna an taɓa ce maka : “ Kada ka taɓa murhu . 
 Yana da zafi . ” 
 “ Kada ka yi kusa da ruwa mai zurfi . 
 Yana da haɗari . ” 
 “ Ka duba hanya kafin ka tsallaka titi . ” 
 Abin baƙin ciki , yara sun ji rauni ko kuma sun mutu saboda rashin biyayya . 
 Yin biyayya ga iyaye “ daidai ne ” kuma ya dace . 
 Yana sa mutum hikima . 
 ( Misalai 8 : 33 ) Wata aya a cikin Littafi Mai Tsarki ta ce “ abin yarda ne ” ga Ubangijinmu Yesu Kristi . 
 Hakika , Allah ya umurce ku ku yi wa iyayenku biyayya . — Kolossiyawa 3 : 20 ; 1 Korinthiyawa 8 : 6 . 
 Sakamako na Dindindin na Biyayya 
 Menene “ hakikanin rai ” ga yawancinmu , kuma ta yaya ne yara za su more ta ? 
 Biyayya ga iyaye za ta kiyaye ‘ ranka yanzu , ’ kuma yin biyayya zai sa ka mori rayuwa “ mai - zuwa , ” wanda kuma ake kira “ hakikanin rai . ” 
 ( 1 Timothawus 4 : 8 ; 6 : 19 ) A gare mu , hakikanin rai rayuwa ce ta dindindin a sabuwar duniya ta Allah , wadda ya yi alkawarin zai ba waɗanda suka bi dokokinsa . 
 A wata doka mai muhimmanci an ce : “ Ka girmama ubanka da uwarka ita ce doka ta fari tare da wa’adi , domin ka sami alheri , ka yi tsawon rai kuma cikin ƙasan . ” 
 Idan ka yi biyayya ga iyayenka , za ka yi farin ciki . 
 A nan gaba za ka sami kwanciyar rai , kuma wataƙila za ka more rayuwa har abada a aljanna ta duniya ! — Afisawa 6 : 2 , 3 . 
 Ta yaya ne yara za su yi biyayya ga Allah kuma hakan ya amfane su ? 
 Idan ka yi biyayya ga iyayenka , kana yin biyayya ne ga Allah saboda shi ne ya umurce ka ka yi masu biyayya . 
 Kuma za ka amfana . 
 Littafi Mai Tsarki ya ce : “ Ni ne Ubangiji Allahnka , wanda ya ke koya maka zuwa amfaninka . ” 
 ( Ishaya 48 : 17 ; 1 Yohanna 5 : 3 ) Ta yaya ne za ka amfana don yin biyayya ? 
 Zai sa mahaifinka da mahaifiyarka su yi farin ciki , kuma za su nuna farin cikinsu a hanyoyin da za su sa ka fi farin ciki a rayuwarka . 
 ( Misalai 23 : 22 - 25 ) Abu mafi muhimmanci shi ne , biyayyarka za ta faranta wa Allahnka na samaniya rai , kuma zai albarkace ka ta hanyoyi masu kyau ! 
 Bari mu ga yadda Jehobah ya kāre Yesu kuma ya albarkace shi , wanda ya ce game kansa : “ Ina aika abin da ya gamshe shi . ” — Yohanna 8 : 29 . 
 Yesu Mai Aiki Ne Tuƙuru 
 Wane dalili ne ya sa ka gaskata cewa Yesu mai aiki tuƙuru ne ? 
 Yesu ne ɗan fari na mahaifiyarsa , Maryamu . 
 Mahaifinsa Yusufu kafinta ne . 
 Yesu ma ya zama kafinta , ya koyi aikin daga wurin Yusufu . 
 ( Matta 13 : 55 ; Markus 6 : 3 ; Luka 1 : 26 - 31 ) Wane irin kafinta ne Yesu ? 
 Sa’ad da yake sama kafin Allah ya sa mahaifiyarsa ta ɗauki cikinsa ta wurin mu’ujiza , da yake shi ne hikima , ya ce : “ Ina nan wurinsa , gwanin mai - aiki ne : kowace rana ni ne abin daularsa . ” 
 Allah ya amince da Yesu da yake shi mai aiki tuƙuru ne a sama . 
 Kana tsammanin sa’ad da yake matashi a duniya ya yi ƙoƙari ya kasance mai aiki tuƙuru , wato ƙwararren kafinta ? — Misalai 8 : 30 Kolossiyawa 1 : 15 , 16 . 
 ( a ) Me ya sa kake tsammanin cewa wataƙila sa’ad da Yesu yake matashi ya yi aiki a gida ? 
 ( b ) A waɗanne hanyoyi ne yara za su iya yin koyi da Yesu ? 
 Babu shakka , sa’ad da Yesu yake yaro , wani lokaci yana yin wasa , kamar yadda Littafi Mai Tsarki ya ce yara sun yi a ƙarni na farko . 
 ( Zechariah 8 : 5 ; Matta 11 : 16 , 17 ) Duk da haka , da yake shi ɗan fari ne a cikin iyali marasa dukiya , dole ne ya yi wasu aikace - aikace bayan aikin kafinta da Yusufu yake koya masa . 
 Daga baya , Yesu ya zama mai bishara kuma ya ba da kansa ga hidima har ya hana wa kansa jin daɗin rayuwa . 
 ( Luka 9 : 58 ; Yohanna 5 : 17 ) Ka ga hanyoyin da za ka iya yin koyi da Yesu ? 
 Iyayenka suna gaya maka ka share ɗakinka ko kuma ka yi wasu aikace - aikace ? 
 Suna ƙarfafa ka ka bauta wa Allah ta wurin halartar taron Kirista da kuma gaya wa wasu imaninka ? 
 Ta yaya kake tsammanin cewa sa’ad da Yesu yake matashi ya ɗauki irin wannan umurni ? 
 Ɗalibi Mai Kyau da kuma Malami na Littafi Mai Tsarki 
 ( a ) Da su wanene mai yiwuwa Yesu ya yi tafiya zuwa Idin Ƙetarewa ? 
 ( b ) Ina ne Yesu yake sa’ad da sauran suke komawa gida , kuma me ya sa yake wurin ? 
 An umurci kowane namiji ya je ya bauta wa Jehobah a haikali a lokacin Idin Yahudawa na kwanaki uku . 
 ( Kubawar Shari’a 16 : 16 ) Sa’ad da Yesu yake ɗan shekara 12 , mai yiwuwa dukan iyalansa sun tafi Urushalima saboda Idin Ƙetarewa . 
 Har da ƙannen Yesu maza da mata . 
 Waɗanda suke tafiya tare da iyalin su Yesu wataƙila sun haɗa da Salome , wadda mai yiwuwa ’ yar’uwar Maryamu ce , tare da maigidanta Zebedee da kuma ’ ya’yansu Yakubu da Yohanna , waɗanda daga baya suka zama manzannin Yesu . 
 * ( Matta 4 : 20 , 21 ; 13 : 54 - 56 ; 27 : 56 ; Markus 15 : 40 ; Yohanna 19 : 25 ) Sa’ad da suke komawa gida , Yusufu da Maryamu suna zaton cewa Yesu yana tare da danginsu ne , shi ya sa da farko ba su lura ba cewa ba ya tare da su . 
 Bayan kwanaki uku , Maryamu da Yusufu suka sami Yesu a cikin haikali , “ yana zaune a tsakiyar malamai , yana jinsu , yana kuwa yi masu tantambaya . ” — Luka 2 : 44 - 46 . 
 Menene Yesu ya yi a haikali , kuma me ya sa mutanen suka yi mamaki ? 
 Ta yaya ne Yesu yake “ tantambayar ” malaman ? 
 Ba wai yana tambaya don ya sani ko kuma don ya sami bayani ba ne . 
 Kalmar Helenanci da aka yi amfani da ita a nan tana nufin tambaya da ake yi don bincike na shari’a wanda ya ƙunshi yin amfani da tambaya don a amsa tambaya . 
 Hakika , sa’ad da yake yaro , Yesu ya kasance ɗalibin Littafi Mai Tsarki wanda ya ba malaman addinai mamaki ! 
 Littafi Mai Tsarki ya ce : “ Dukan waɗanda suka ji shi suka yi mamaki da fahiminsa da magana da ya ke mayarwa . ” — Luka 2 : 47 . 
 Ta yaya za ka bi misalin Yesu a yin nazarin Littafi Mai Tsarki ? 
 Me ya sa sa’ad da Yesu yake yaro ya ba ƙwararrun malamai mamaki da iliminsa na Littafi Mai Tsarki ? 
 Saboda yana da iyaye masu tsoron Allah waɗanda suka koya masa umurnin Allah tun yana jariri . 
 ( Fitowa 12 : 24 - 27 ; Kubawar Shari’a 6 : 6 - 9 ; Matta 1 : 18 - 20 ) Mun tabbata cewa Yusufu ya kai Yesu majami’a sa’ad da yake yaro don ya ji yadda ake karanta da kuma tattauna Nassosi . 
 Kana da iyaye da suke yin nazarin Littafi Mai Tsarki da kai kuma suna kai ka taron Kirista ? 
 Kana godiya don ƙoƙarin da suke yi , kamar yadda Yesu ya yi godiya ga iyayensa ? 
 Kana gaya wa waɗansu abubuwan da ka koya , kamar yadda Yesu ya yi ? 
 Yesu Ya Yi Biyayya 
 ( a ) Me ya sa ya kamata iyayen Yesu su san inda za su same shi ? 
 ( b ) Wane misali ne mai kyau Yesu ya kafa wa yara ? 
 Yaya kake tsammanin Maryamu da Yusufu suka ji sa’ad da suka sami Yesu a haikali bayan kwanaki uku ? 
 Babu shakka , sun yi farin ciki sosai . 
 Yesu kuwa ya yi mamakin cewa iyayensa ba su san inda yake ba . 
 Dukansu suna sane da haihuwar Yesu na mu’ujiza . 
 Bugu da ƙari , ko da yake ba su fahimci batun dalla - dalla ba , amma ya kamata su san wani abu game da matsayinsa na mai ceto da kuma Sarki na Mulkin Allah a nan gaba . 
 ( Matta 1 : 21 Luka ; 1 : 32 - 35 ; 2 : 11 ) Shi ya sa Yesu ya tambaye su : “ Ina abin da ya sa kuka neme ni ? 
 ba ku sani ba wajib ne a gareni ina cikin sha’anin Ubana ? ” 
 Duk da haka , Yesu ya yi biyayya ya bi iyayensa suka koma gida a Nazarat . 
 Littafi Mai Tsarki ya ce : “ Ya ci gaba da biyayya da su . ” 
 Bugu da ƙari , “ uwatasa kuma ta riƙe dukan al’amuran nan a cikin zuciyarta . ” — Luka 2 : 48 - 51 . 
 Wane darasi ne game da biyayya za ka iya koya daga wurin Yesu ? 
 Kana gani yana da sauƙi ka yi koyi da Yesu , ka yi biyayya ga iyayenka koyaushe ? 
 Ko kuma kana ganin cewa ba su fahimci duniya ta zamani ba kuma ka san abubuwa fiye da su ? 
 Hakika , za ka iya sanin wasu abubuwa fiye da su kamar yin amfani da selula , kwamfuta , ko kuma na’ura ta zamani . 
 Ka yi tunanin Yesu , wanda ya ba ƙwararrun malamai mamaki da “ fahiminsa da magana . ” 
 Za ka yarda cewa idan aka kwatanta ka da shi , ba ka san kome ba . 
 Duk da haka , Yesu ya yi biyayya ga iyayensa . 
 Wannan ba ya nufin cewa ya yarda da dukan shawararsu ba . 
 Amma , ‘ ya ci gaba da yin biyayya da su ’ har ya girma . 
 Wane darassi ne kake ganin za ka iya koya daga misalinsa ? — Kubawar Shari’a 5 : 16 , 29 . 
 Biyayya Ba Shi da Sauƙi 
 Ta yaya ne yin biyayya zai ceci ranka ? 
 Biyayya ba ta da sauƙi , kamar yadda aka kwatanta a shekaru da suka wuce sa’ad da wasu yara mata biyu suke son su tsallaka babban titi maimakon su bi kan gadar da aka yi don masu tafiya . 
 “ Ka zo mu je John , ” suka ce wa wani abokinsu sa’ad da yake bin gadar da aka yi don masu tafiya . 
 “ Ba za ka bi mu ba ? ” 
 Sa’ad da yake shakka , ɗaya daga cikin yaran ta ce masa , “ Kai wawa ne ! ” 
 Da gabagaɗi John , ya ce , “ Dole ne in saurari mamata . ” 
 Sa’ad da John yake tafiya a kan gadar , ya ji ƙarar mota da ya duba sai ya ga mota ce ta kaɗe yaran nan . 
 Ɗaya daga cikin yaran ta mutu , ɗaya kuma ta ji rauni sosai har aka yanke mata kafa . 
 Daga baya , uwar yaran , wadda ta gargaɗe su su bi gadar da aka yi don masu tafiya ta gaya wa mahaifiyar John cewa : “ Da a ce sun yi biyayya kamar yadda yaron ki ya yi . ” — Afisawa 6 : 1 . 
 ( a ) Me ya sa ya kamata ka yi wa iyayenka biyayya ? 
 ( b ) Yaushe ne bai dace yaro ya yi abin da iyayensa suka ce ya yi ba ? 
 Me ya sa Allah ya ce : “ ’ Ya’ya , ku yi biyayya da waɗanda suka haife ku ” ? 
 Idan ku ka yi biyayya da iyayenku , Allah ne ku ke yi masa biyayya . 
 Ban da haka , iyayenku sun fi ku fahimi a rayuwa . 
 Alal misali , shekaru biyar kafin hatsarin da aka ambata a baya ya faru , yaron abokiyar uwar John ya mutu a hatsarin mota sa’ad da yake son ya tsallake wannan babban titin ! 
 Hakika , yin biyayya ga iyaye ba koyaushe yake da sauƙi ba , amma Allah ya ce ka yi musu biyayya . 
 A wani ɓangare kuma , idan iyayenka suka ce ka yi ƙarya , ko sata , ko kuma ka yi wani abu da Allah ba ya so , dole ne ka yi “ biyayya ga Allah da mutane . ” 
 Shi ya sa bayan da Littafi Mai Tsarki ya ce “ ku yi biyayya da waɗanda suka haife ku , ” ya daɗa , a “ cikin Ubangiji . ” 
 Wannan ya ƙunshi yin biyayya ga iyayenka a dukan abubuwa da suka yi daidai da dokokin Allah . — Ayukan Manzanni 5 : 29 . 
 Me ya sa biyayya take da sauƙi ga kamiltaccen mutum , duk da haka me ya sa ya kamata ya koya ? 
 Kana gani idan kai kamili ne wato “ marar - ƙazamta , ” kamar Yesu zai yi maka sauƙi ne ka yi biyayya ga iyayenka ? 
 ( Ibraniyawa 7 : 26 ) Da a ce kai kamili ne , ba za ka yi tunanin yin abu marar kyau ba , kamar yadda ka ke yi yanzu . 
 ( Farawa 8 : 21 ; Zabura 51 : 5 ) Yesu ma ya koyi darassi game da biyayya . 
 Littafi Mai Tsarki ya ce : “ Ko da shi ke [ Yesu ] Ɗa ne , duk da wannan ya koya biyayya ta wurin wahalar da ya sha . ” 
 ( Ibraniyawa 5 : 8 ) Ta yaya ne wahala ta koya wa Yesu yin biyayya , darassin da bai koya ba lokacin da yake sama ? 
 15 , 16 . 
 Ta yaya ne Yesu ya koyi yin biyayya ? 
 Da taimakon Jehobah , Yusufu da Maryamu sun kāre Yesu daga mugunta sa’ad da yake yaro . 
 ( Matta 2 : 7 - 23 ) Daga baya , Allah ya cire mafificin kāriya daga wurin Yesu . 
 Wahalar da Yesu ya sha ya yi tsanani sosai har Littafi Mai Tsarki ya ce Yesu ya “ miƙa addu’o’i da roƙe - roƙe tare da kuka mai - zafi da hawaye . ” 
 ( Ibraniyawa 5 : 7 ) Yaushe ne hakan ya faru ? 
 Wannan ya faru a ƙarshen rayuwar Yesu a duniya sa’ad da Shaiɗan ya yi ƙoƙari sosai ya karya amincinsa . 
 Yesu ya damu sosai game da yadda mutuwarsa ta wulakanci za ta ɓata sunan Ubansa shi ya sa da ya “ ƙara naciyar addu’a [ a lambun Jathsaimani ] jiɓinsa kuma ya zama kamar manyan ɗararasa na jini , sun fāɗuwa a ƙasa . ” 
 Bayan ɗan lokaci , mutuwarsa a kan gungumen azaba ta yi masa zafi sosai har Yesu ya yi “ kuka mai - zafi da hawaye . ” 
 ( Luka 22 : 42 - 44 ; Markus 15 : 34 ) Ya “ koyi biyayya ta wurin wahalar da ya sha ” da haka ya faranta zuciyar Ubansa . 
 Yanzu da yake sama , Yesu ya san wahalar da muke sha yayin da muke ƙoƙarin mu yi biyayya . — Misalai 27 : 11 ; Ibraniyawa 2 : 18 ; 4 : 15 . 
 Koyan Darassi na Biyayya 
 Ta yaya ya kamata mu ɗauki horo ? 
 Idan mahaifinka da mahaifiyarka suka yi maka horo , yana nuna cewa suna son abin da zai amfane ka ne kuma suna ƙaunarka . 
 Littafi Mai Tsarki ya yi tambaya : “ Ina ɗan wanda ubansa ba ya yi masa horo ba ? ” 
 Ba za ka yi da na sani ba idan iyayenka suka ƙi su nuna maka ƙauna wadda za ta sa su sami lokacin yi maka gyara ? 
 Haka nan ma , saboda Jehobah yana ƙaunarka , shi ya sa yake maka gyara . 
 “ Kowane irin horo ana ganinsa ba abin faranta zuciya ba , amma abin ban ciwo ne a loton yi : amma daga baya ya kan bada amfani mai - salama - watau na adalci ke nan - ga waɗanda sun wāsu ta wurinsa . ” — Ibraniyawa 12 : 7 - 11 . 
 ( a ) Menene horo cikin ƙauna yake nunawa ? 
 ( b ) Ta wace hanya ce mai kyau ka gani horo ya gyara mutane ? 
 Wani Sarki a Isra’ila ta dā , wanda Yesu ya yi magana game da hikimarsa mai girma , ya yi magana game da gyara daga iyaye . 
 Sulemanu ya rubuta , “ Wanda ya sauƙaƙa bulalatasa yana ƙin ɗansa ke nan : Amma wanda ya ƙaunace shi ya kan fore shi da anniya . ” 
 Sulemanu ya ce mutumin da yake son gyara zai ceci ransa kuma daga mutuwa . 
 ( Misalai 13 : 24 ; 23 : 13 , 14 ; Matta 12 : 42 ) Wata mata ta tuna cewa sa’ad da take yarinya idan ta yi abin da bai dace ba a taron Kirista , babanta zai yi alkawarin cewa idan suka koma gida zai yi mata horo . 
 Yanzu tana farin ciki don horon nan da babanta ya yi mata cikin ƙauna da ya gyara rayuwarta . 
 Me ya sa ya kamata ka yi biyayya ga iyayenka ? 
 Ka yi godiya idan kana da iyaye da suke ƙaunar ka sosai kuma suna ɗaukan lokaci su yi maka horo a cikin ƙauna . 
 Ka yi musu biyayya , kamar yadda Yesu Kristi ya yi biyayya da iyayensa , Yusufu da Maryamu . 
 Ka yi musu biyayya saboda musamman Ubanka na samaniya , Jehobah Allah , ya ce ka yi haka . 
 Ta yin haka , za ka amfane kanka , kuma za “ ka sami alheri , ka yi tsawon rai kuma cikin ƙasan . ” — Afisawa 6 : 2 , 3 . 
 [ Hasiya ] 
 Ka duba Insight on the Scriptures , Littafi na 2 , shafi na 841 , Shaidun Jehobah ne suka wallafa . 
 Ta Yaya Za Ka Amsa ? 
 • Waɗanne amfani ne yara za su iya samu idan suka yi biyayyya ga iyayensu ? 
 • Ta yaya ne Yesu ya nuna misalin yin biyayya ga iyaye sa’ad da yake yaro ? 
 • Ta yaya ne Yesu ya koyi yin biyayya ? 
 [ Hoto a shafi na 18 ] 
 Yesu ɗan shekara sha biyu ya san Nassosi sosai 
 [ Hoto a shafi na 20 ] 
 Ta yaya ne Yesu ya koyi biyayya daga wahalar da ya sha ? 
 Ka Gaskata Da Begen Tashin Matattu Kuwa ? 
 “ Za a yi tashin matattu . ” — AYUKAN MANZANNI 24 : 15 . 
 Me ya sa mutuwa ta kasance da tabbaci ? 
 “ BABU abin da ke da tabbaci a duniyar nan kamar mutuwa da haraji . ” 
 Wannan kalami da Benjamin Franklin wani fitaccen ɗan siyasa a Amirka ya yi a shekara ta 1789 yana cike da hikima . 
 Duk da haka , wasu mutane ba sa biyan harajinsu . 
 Mutuwa ce take da tabbaci . 
 Ba za mu iya guje wa mutuwa ba , sai da taimako . 
 Ba za a iya guje wa mutuwa ba . 
 Sheol wato kabari na dukan ’ yan adam yana cin mutane da muke ƙaunarsu . 
 ( Misalai 27 : 20 ) Ka yi la’akari da wani abu mai ban ƙarfafa . 
 2 , 3 . ( a ) Me ya sa mutane da yawa ba su fahimci cewa ba kowa ba ne zai mutu ? 
 ( b ) Menene za mu tattauna a wannan talifi ? 
 Kalmar Jehobah ta ba mu tabbataccen bege na tashin matattu kuma . 
 Wannan ba mafarki ba ne , kuma babu wani mai iko da zai iya hana Jehobah ya cika wannan begen . 
 A yau mutane da yawa ba su fahimci cewa ba kowa ba ne zai mutu . 
 Me ya sa ? 
 Saboda “ taro mai - girma ” zai tsira daga “ babban tsananin , ” da za ya zo ba da jimawa ba . 
 ( Ru’ya ta Yohanna 7 : 9 , 10 , 14 ) Za su yi rayuwa da begen rai madawwami a nan gaba . 
 Saboda haka , ba za su mutu ba . 
 Bugu da ƙari , ‘ za a kawar da mutuwa . ’ — 1 Korinthiyawa 15 : 26 . 
 Ya kamata mu gaskata da tashin matattu kamar yadda manzo Bulus ya yi , wanda ya ce : “ Za a yi tashin matattu , na masu - adalci da na marasa - adalci . ” 
 ( Ayukan Manzanni 24 : 15 ) Bari mu tattauna tambayoyi uku game da tashin matattu . 
 Na farko , menene ya sa wannan bege tabbatacce ne ? 
 Na biyu , ta yaya za ka sami ƙarfafa daga begen tashin matattu ? 
 Na uku , ta yaya wannan begen zai shafi rayuwarka yanzu ? 
 Tabbacin Tashin Matattu 
 Ta yaya ne tashin matattu ya kasance da muhimmanci ƙwarai a nufin Jehobah ? 
 Akwai wasu abubuwa da suka sa tashin matattu zai tabbata . 
 Fiye da kome , yana da muhimmanci ƙwarai a nufin Jehobah . 
 Ka tuna cewa Shaiɗan ne ya rinjayi ’ yan adam zuwa zunubi da mutuwa . 
 Saboda haka , Yesu ya ce ma Shaiɗan : “ Shi mai - kisan kai ne tun daga farko . ” 
 ( Yohanna 8 : 44 ) Amma Jehobah ya yi alkawari cewa “ macen , ” ko kuma ƙungiyarsa mai kama da mace a sama , za ta haifi “ zuriya ” wanda zai ƙuje “ tsohon maciji ” a kai , ya halaka Shaiɗan . 
 ( Farawa 3 : 1 - 6 , 15 ; Ru’ya ta Yohanna 12 : 9 , 10 ; 20 : 10 ) Yadda Jehobah ya bayyana manufarsa game da wannan Ɗa Almasihu sannu a hankali , ya bayyana sarai cewa abin da Ɗan zai yi ya wuce halaka Shaiɗan kawai . 
 Kalmar Allah ta ce : “ Dalilin bayyanuwar Ɗan Allah ke nan , shi halaka ayyukan Shaiɗan . ” 
 ( 1 Yohanna 3 : 8 ) Jehobah zai yi amfani da Yesu Kristi ya kawar da mutuwa da zunubin da muka gāda daga Adamu wanda Shaiɗan ya rinjaya da farko . 
 Game da wannan , fansar Yesu da tashin matattu suna da muhimmanci . — Ayukan Manzanni 2 : 22 - 24 ; Romawa 6 : 23 . 
 Me ya sa tashin matattu zai ɗaukaka sunan Jehobah ? 
 Jehobah ya ƙudura zai ɗaukaka sunansa mai tsarki . 
 Shaiɗan ya ɓata sunan Allah kuma ya ɗaukaka yin ƙarya . 
 Ya yi ƙarya cewa idan Adamu da Hauwa’u suka ci ’ ya’yan itace da Allah ya ce kada su ci , ‘ lallai ba za su mutu ba . ’ 
 ( Farawa 2 : 16 , 17 ; 3 : 4 ) Tun daga lokacin , Shaiɗan ya ci gaba da irin wannan ƙarya , kamar su koyarwa ta ƙarya da ta ce kurwa ba ta mutuwa bayan gangan jiki ya mutu . 
 Duk da haka , ta wurin tashin matattu , Jehobah zai fallasa dukan ƙarya da Shaiɗan ya yi . 
 Zai nuna cewa shi ne kaɗai Mai rayarwa Mai bayar da rai . 
 6 , 7 . 
 Menene ra’ayin Jehobah game da tashin matattu , kuma ta yaya muka san ra’ayinsa ? 
 Jehobah yana marmarin ta da matattu . 
 Littafi Mai Tsarki ya bayyana ra’ayin Jehobah a wannan batu . 
 Alal misali , ka yi la’akari da hurarrun kalaman Ayuba mai aminci : “ Idan mutum ya mutu za ya sake rayuwa ? 
 Dukan kwanakin yaƙina sai in jira , har a karɓe ni in huta . 
 Za ka yi kira , ni ma in amsa maka : Za ka yi marmarin aikin hannuwanka . ” 
 ( Ayuba 14 : 14 , 15 ) Menene ma’anar waɗannan kalamai ? 
 Ayuba ya san cewa bayan ya mutu , zai yi barci yana jira na ɗan lokaci . 
 Ya ɗauki lokacin nan ‘ kwanakin yaƙi , ’ lokacin da zai jira har hutunsa ya zo . 
 A gare shi , hutunsa zai tabbata . 
 Ayuba ya fahimci cewa hutunsa zai zo . 
 Me ya sa ? 
 Saboda ya san ra’ayin Jehobah . 
 Jehobah zai yi “ marmarin ” ganin amintattun bayinsa kuma . 
 Hakika , Allah yana marmarin dawo da dukan mutane masu adalci . 
 Jehobah kuma zai ba waɗansu zarafin yin rayuwa a Aljanna ta duniya har abada . 
 ( Luka 23 : 43 ; Yohanna 5 : 28 , 29 ) Tun da nufin Allah ke nan , wa zai iya hana shi ? 
 Ta yaya ne Jehobah ya ‘ bada shaidar ’ begenmu na nan gaba ? 
 Begenmu na gaba ya tabbata a tashin Yesu daga matattu . 
 Sa’ad da Bulus ya yi jawabi a Atina , ya ce : “ [ Allah ] ya sanya rana , inda za ya yi ma duniya duka shari’a mai - adalci ta wurin mutum wanda ya ƙadara ; wannan fa ya bada shaidarsa ga mutane duka , yayinda ya tashe shi daga matattu . ” 
 ( Ayukan Manzanni 17 : 31 ) Wasu daga cikin masu sauraran Bulus sun yi masa ba’a sa’ad da suka ji maganar tashin matattu . 
 Amma , kaɗan ne daga cikinsu suka zama masu bi . 
 Wataƙila tunanin cewa wannan begen zai tabbata ne ya jawo ra’ayinsu . 
 Jehobah ya yi ma’ujiza mafi girma , sa’ad da ya ta da Yesu daga matattu . 
 Ya ta da Ɗansa daga matattu don ya rayu a matsayin babban ruhu . 
 ( 1 Bitrus 3 : 18 ) Sa’ad da Yesu ya tashi daga matattu ya sami iko fiye da lokacin da yake ɗan adam . 
 Bayan Jehobah shi ne na biyu wajen iko , ba zai mutu ba , yanzu Yesu ya cancanta ya karɓi aiki mai ban al’ajabi daga wurin Ubansa . 
 Ta wurin Yesu ne Jehobah zai yi dukan sauran tashin matattu , zuwa rayuwa a sama ko kuma a duniya . 
 Yesu da kansa ya ce : “ Ni ne tashin matattu , ni ne rai . ” 
 ( Yohanna 5 : 25 ; 11 : 25 ) Jehobah ya tabbatar wa dukan mutane masu aminci irin wannan bege sa’ad da ya ta da ɗansa daga matattu . 
 Ta yaya ne labari na Littafi Mai Tsarki ya nuna cewa tashin matattu zai tabbata ? 
 A gaban shaidu an nuna yadda tashin matattu zai kasance kuma an rubuta a Kalmar Allah . 
 Littafi Mai Tsarki yana ɗauke da kwatanci dalla - dalla game da mutane takwas da aka tashe su daga matattu . 
 A gaban shaidu aka yi waɗannan mu’ujiza , ba a ɓoye ba . 
 Yesu ya ta da Li’azaru da ya mutu bayan kwanaki huɗu , a gaban taron mutane masu makoki , babu shakka sun haɗa da iyalan mutumin , abokansa , da maƙwabtansa . 
 Wannan ya tabbatar da cewa Allah ne ya aiki Yesu , hakan kuwa ya sa ’ yan addini maƙiyan Yesu ba su taɓa musanta cewa hakan ya faru ba . 
 Maimakon haka , suka shirya su kashe Yesu da Li’azaru ! 
 ( Yohanna 11 : 17 - 44 , 53 ; 12 : 9 - 11 ) Hakika , muna da tabbaci cewa tashin matattu zai tabbata . 
 Allah ya gaya mana tashin matattu da aka yi a dā don su ƙarfafa mu kuma su sa bangaskiyarmu ta yi ƙarfi . 
 Samun Ta’aziyya Daga Begen Tashin Matattu 
 Menene zai taimake mu mu sami ta’aziyya daga labarin tashin matattu na Littafi Mai Tsarki ? 
 Kana bukatar ta’aziyya sa’ad da mutuwa ta kusa ? 
 Za mu sami ta’aziyya daga labarin tashin matattu da ke cikin Littafi Mai Tsarki . 
 Karanta irin waɗannan labarai , da yin bimbini a kan su da kuma tunanin yadda suka auku zai iya sa begen tashin matattu ya zama da gaske a gare ka . 
 ( Romawa 15 : 4 ) Waɗannan ba tatsuniya ba ne . 
 Hakika hakan ya faru da mutane kamar mu , da suka yi rayuwa a wani zamani . 
 Bari mu ɗan tattauna game da wani misalin tashin matattu na farko a cikin labari na Littafi Mai Tsarki . 
 11 , 12 . ( a ) Wane bala’i ne ya sami gwauruwa a Zarefat , me ta yi da farko ? 
 ( b ) Ka kwatanta abin da Jehobah ya ba annabinsa Iliya ikon ya yi wa gwauruwar . 
 Ka ƙaga yadda yanayin ya kasance . 
 A wasu ’ yan kwanaki annabi Iliya yana baƙunci a gidan gwauruwa da ke Zarefat , yana zama a cikin ɗaki na bene . 
 Ana baƙin ciki a garin saboda rashin ruwa da abinci . 
 Mutane da yawa suna mutuwa . 
 Jehobah ya yi amfani da Iliya ya yi mu’ujiza da za ta daɗe don ya albarkaci bangaskiyar wannan gwauruwa mai tawali’u . 
 Ita da ɗanta sun kusa shiga lokacin yunwa , saboda abincinsu na ƙarshe ne kawai gare su , sa’ad da AIlah ya ba Iliya ikon yin mu’ujiza don garinta da mai su ciyar da su . 
 Bayan haka , bala’i ta same ta . 
 Ciwo ya kama yaron , nan da nan sai ya daina numfashi . 
 Baƙin ciki ya kama gwauruwar . 
 Rashin taimako da ƙarfafa na maigidanta ma ya ishe ta , kuma gashi yanzu ta rasa ɗanta . 
 Saboda baƙin ciki , ta ga laifin Iliya da Allahnsa , Jehobah ! 
 Menene annabin zai yi ? 
 Iliya bai tsauta wa gwauruwar saboda zargin da ta yi ba . 
 Maimakon haka , ya ce : “ Ba ni ɗanki . ” 
 Bayan da ya ɗauki ɗan zuwa cikin ɗakin kwana , Iliya ya yi addu’a a kai a kai don ran yaron ya dawo . 
 Daga ƙarshe , Jehobah ya amsa ! 
 Ka yi tunanin irin farin cikin da Iliya ya yi sa’ad da ya ga yaron yana numfashi . 
 Idanun yaron suka buɗe suna haske . 
 Iliya ya kawo yaron wurin mahaifiyarsa ya ce : “ Ga ɗanki , yana da rai . ” 
 Ba za a iya kwatanta farin cikin ta ba . 
 Ta ce : “ Yanzu na sani kai mutumin Allah ne ; maganar Ubangiji kuwa a bakinka gaskiya ne . ” 
 ( 1 Sarakuna 17 : 8 - 24 ) Bangaskiyarta ga Jehobah da kuma wakilinsa ya ƙarfafa fiye da dā . 
 Me ya sa labarin Iliya game da ta da ɗan gwauruwa yana ta’aziyyar da mu a yau ? 
 Hakika , yin bimbini bisa ga irin wannan labarin yana kawo ta’aziyya sosai . 
 Wannan ya tabbatar mana cewa Jehobah yana iya yin galaba bisa maƙiyinmu mutuwa ! 
 Ka yi tunanin ranar da mutane da yawa za su yi farin ciki irin na gwauruwar nan a ranar tashin matattu ! 
 Za a yi farin ciki a sama sosai sa’ad da Jehobah ya ja - goranci Ɗansa ya ta da matattu a dukan duniya . 
 ( Yohanna 5 : 28 , 29 ) Ka taɓa rasa wani da kake ƙaunarsa kuwa ? 
 Abin al’ajabi ne ka sani cewa Jehobah zai iya kuma zai ta da matattu ! 
 Begenka da Rayuwarka na Yanzu 
 Ta yaya ne begen tashin matattu zai iya shafan rayuwarka ? 
 Ta yaya ne begen tashin matattu zai shafi yadda kake rayuwa yanzu ? 
 Za ka sami ƙarfafa daga wannan begen idan kana fuskantar wahala , matsaloli , ko kuma tsanantawa . 
 Shaiɗan yana so ka ji tsoron mutuwa har ka yi musanyar amincinka da alkawarin ceto da ba za a iya cikawa ba . 
 Ka tuna cewa Shaiɗan ya ce wa Jehobah : “ Dukan abin da mutum ya ke da shi , ya bayar a bakin ransa . ” 
 ( Ayuba 2 : 4 ) Ta wannan furcin , Shaiɗan ya zargi dukanmu , har da kai . 
 Da gaske ne za ka daina bauta wa Allah idan ka fuskanci matsala ? 
 Ta wurin yin tunanin begen tashin matattu , za ka iya yin ƙuduri mai ƙarfi don ka ci gaba da nufin Ubanka na samaniya . 
 Ta yaya ne kalaman Yesu da aka rubuta a Matta 10 : 28 za su kawo mana ta’aziyya idan muna fuskantar matsala ? 
 Yesu ya ce : “ Kada ku ji tsoron waɗannan da su ke kisan jiki , ba su kuwa da iko su kashe rai : gwamma dai ku ji tsoron wannan wanda yana da iko ya hallaka rai duk da jiki cikin Jahannama . ” 
 ( Matta 10 : 28 ) Kada mu ji tsoron Shaiɗan ko kuma mutanensa . 
 Hakika , wataƙila wasu suna da ikon yin mugunta , har da kisa . 
 Duk da haka , duk wani mugunta da za su iya yi na ɗan lokaci ne . 
 Jehobah zai iya kuma zai cire dukan mugunta da aka yi wa amintattun bayinsa , har ya tashe su daga matattu . 
 Jehobah ne kaɗai ya kamata mu ji tsoronsa , mu girmama kuma mu daraja shi . 
 Shi ne kaɗai yake da ikon ya ɗauki rai da kuma dukan begen rayuwa na nan gaba , wanda zai halaka rai da jiki a cikin Jahannama . 
 Hakika , Jehobah ba ya son hakan ya same ka a nan gaba . 
 ( 2 Bitrus 3 : 9 ) Saboda begen tashin matattu , mu bayin Allah za mu tsira . 
 Za mu sami rai madawwami idan muka ci gaba da amincinmu , kuma babu abin da Shaiɗan da mabiyansa za su iya yi game da haka . — Zabura 118 : 6 ; Ibraniyawa 13 : 6 . 
 Ta yaya ne ra’ayinmu yake shafan abubuwa na musamman da muka kafa ? 
 Idan muka yarda cewa begen tashin matattu gaskiya ne , zai iya gyara halinmu game da rayuwa . 
 Mun fahimci cewa ‘ ko mu rayu , ko mu mutu , na Ubangiji mu ke . ’ 
 ( Romawa 14 : 7 , 8 ) A wurin kafa abubuwa da suka fi muhimmanci , ya kamata mu bi umurnin Bulus : “ Kada ku biye wa zamanin nan , amma ku bar halinku ya sake ta wurin sabunta hankalinku ɗungum , don ku tabbatar da abin da Allah ke so , wato nufinsa kyakkyawa , abin karɓa , cikakke kuma . ” 
 ( Romawa 12 : 2 ) Mutane da yawa suna sauri su cim ma kowane muradi , buri , da kuma kowane nufi . 
 Saboda sun ɗauki rayuwa ba ta da tsawo , sun nace wa biɗan nishaɗi , kuma idan suna da wata hanyar bauta , hakika bai dace da “ abin da Allah ke so ” ba . 
 17 , 18 . ( a ) Ta yaya ne Kalmar Jehobah ta nuna cewa rayuwa ba ta da tsawo , amma menene nufin Allah a gare mu ? 
 ( b ) Menene yake motsa mu mu yabi Jehobah koyaushe ? 
 Hakika , rayuwa ba ta da tsawo . 
 “ Da sauri ya kan wuce , mu kan tashi , ” wataƙila a shekaru 70 ko kuma 80 . 
 ( Zabura 90 : 10 ) ’ Yan adam suna shuɗewa kamar ɗanyar ciyawa , kamar inuwa wadda take wucewa , kamar numfashi . 
 ( Zabura 103 : 15 ; 144 : 3 , 4 ) Amma ba nufin Allah ba ne mu yi girma , mu sami hikima , bayan wasu shekaru kaɗan sai mu yi ciwo kuma mu mutu . 
 Jehobah ya halicci ’ yan adam da sha’awar su rayu har abada . 
 Littafi Mai Tsarki ya gaya mana : ‘ Ya sa madawaman zamanai a cikin zuciyarsu . ’ 
 ( Mai - Wa’azi 3 : 11 ) Allah azzalumi ne da zai ba mu irin wannan muradi , sannan ya ƙi cika wa ? 
 A’a , hakika “ Allah ƙauna ne . ” 
 ( 1 Yohanna 4 : 8 ) Zai yi amfani da tashin matattu don ya sa rai madawwami ta tabbata ga waɗanda suka mutu . 
 Saboda begen tashin matattu , za mu sami rayuwa mai kyau a nan gaba . 
 Kada mu damu cewa dole sai mun cika dukan ingancinmu yanzu . 
 Kada mu yi amfani da wannan duniya da za ta shuɗe don mu “ cika moriyatata . ” 
 ( 1 Korinthiyawa 7 : 29 - 31 ; 1 Yohanna 2 : 17 ) Ba kamar waɗanda ba su da bege ba , muna da wannan kyauta : mun san cewa idan muka riƙe amincinmu ga Jehobah Allah , za mu zauna har abada mu bauta masa kuma mu mori rayuwa . 
 Saboda haka , bari koyaushe mu yabi Jehobah wanda ya sa begen tashin matattu ya tabbata ! 
 Yaya Za Ka Amsa ? 
 • Yaya ya kamata mu ɗauki begen tashin matattu ? 
 • Waɗanne abubuwa ne suka sa begen tashin matattu ya tabbata ? 
 • Ta yaya za ka sami ta’aziyya daga begen tashin matattu ? 
 • Ta yaya ne begen tashin matattu zai shafi yadda kake rayuwa yanzu ? 
 [ Hoto a shafi na 18 ] 
 Ayuba ya san cewa Jehobah yana marmari ya ta da amintattun mutane 
 [ Hoto a shafi na 19 ] 
 “ Ga ɗanki , yana da rai ” 
 Cin Gaba A Ruhaniya A Lokacin Tsufa 
 “ Su waɗanda an dasa cikin gidan Ubangiji . . . 
 Za su yi ta ’ ya’ya da tsufa a kai . ” — ZABURA 92 : 13 , 14 . 
 1 , 2 . ( a ) Sau da yawa , yaya ake kwatanta tsufa ? 
 ( b ) Wane alkawari Nassosi ya yi game da sakamakon zunubi na Adamu ? 
 MENENE kalmar nan tsufa take tuna maka ? 
 Tamojin jiki ? 
 Rashin ji da kyau ? 
 Gaɓoɓi marar ƙwari ? 
 Ko kuwa wani fanni na “ miyagun kwanaki ” da aka kwatanta dalla - dalla a littafin Mai - Wa’azi 12 : 1 - 7 ? 
 Idan haka ne , yana da muhimmanci mu tuna cewa kwatancin da ke littafin Mai - Wa’azi sura ta 12 ya bayyana tsufa ba yadda Mahalicci , Jehobah Allah ya yi niyya tun da farko ba , amma don sakamakon zunubi na Adamu ne a kan jiki na ’ yan adam . — Romawa 5 : 12 . 
 Tsufa kanta ba la’ana ba ce , don ci gaba da rayuwa zai bukaci shigewar shekaru . 
 Hakika , yana da kyau abubuwa masu rai su yi girma kuma su manyanta . 
 Ɓarnar da zunubi ta yi da kuma ajizanci na shekara dubu shida da muke gani kewaye da mu ba da daɗewa ba za su zama abin dā , kuma dukan mutane masu biyayya za su more rayuwa yadda aka nufa dā , ba tare da ciwo na tsufa da mutuwa ba . 
 ( Farawa 1 : 28 ; Ru’ya ta Yohanna 21 : 4 , 5 ) A lokacin “ wanda ya ke zaune a ciki ba za ya ce , Ina ciwo ba . ” 
 ( Ishaya 33 : 24 ) Tsofaffi za su koma kwanakin ‘ ƙuruciyarsu , ’ kuma jikinsu zai “ komo ya fi na yaro sabontaka . ” 
 ( Ayuba 33 : 25 ) Amma a yanzu , dukanmu za mu yi kokawa da abin da muka gada daga Adamu . 
 Duk da haka an albarkaci bayin Jehobah a hanyoyi ta musamman yayin da suke tsufa . 
 A waɗanne hanyoyi ne Kiristoci “ za su yi ta ’ ya’ya da tsufa a kai ” ? 
 Kalmar Allah ta tabbatar mana cewa “ waɗanda an dasa cikin gidan Ubangiji . . . 
 Za su yi ta ’ ya’ya da tsufa a kai . ” 
 ( Zabura 92 : 13 , 14 ) A yare ta alama , mai zabura ya faɗi muhimmiyar gaskiya cewa bayin Allah masu aminci za su ci gaba , su yi girma , kuma su yi nasara a ruhaniya ko da ƙarfinsu na raguwa a zahiri . 
 Misalai da yawa na Littafi Mai Tsarki da na zamani sun nuna hakan . 
 “ Ba ta Rabuwa ” 
 Ta yaya annabiya Hannatu da ta tsufa ta nuna ibadarta ga Allah , kuma ta yaya aka saka mata ? 
 Ka yi la’akari da Hannatu , annabiya a ƙarni na farko . 
 A shekararta ta 84 ba ta “ rabuwa da haikali tana sujjada tare da azumi da addu’o’i dare da rana . ” 
 Da yake babanta ɗan “ kabilar Ashira ” ba Balawi ba ne , Hannatu ba za ta iya zama a haikali ba . 
 Ka yi tunanin ƙoƙarin da take yi don ta kasance a haikali tun daga hidimar safe har zuwa yamma ! 
 An albarkaci Hannatu sosai domin ibadarta . 
 Ta sami gatar ganin Yesu yana jariri sa’ad da Yusufu da Maryamu suka kawo shi zuwa haikali don a gabatar da shi ga Jehobah yadda Doka ta ce a yi . 
 Da ganin Yesu , Hannatu ta soma “ bada godiya ga Allah , ta yi zancensa kuma ga dukan waɗanda su ke sauraron pansar Urushalima . ” — Luka 2 : 22 - 24 , 36 - 38 ; Litafin Lissafi 18 : 6 , 7 . 
 5 , 6 . 
 A waɗanne hanyoyi ne a yau tsofaffi da yawa suke nuna hali kamar na Hannatu ? 
 Tsofaffi da yawa a yau da suke tsakaninmu suna kama da Hannatu wajen halartan taro a kai a kai , suna addu’a don ci gaban bauta ta gaskiya , kuma suna son su yi wa’azin bishara . 
 Wani ɗan’uwa mai shekara tamanin wanda shi da matarsa suna halartar taro a kai a kai ya ce : “ Zuwa taro ya zama jikinmu . 
 Ba ma son mu kasance a wani waje . 
 Muna son mu kasance inda mutanen Allah suke . 
 A wajen ne muke samun gamsuwa . ” 
 Wannan misali ne mai ban ƙarfafa ga dukanmu ! — Ibraniyawa 10 : 24 , 25 . 
 “ Idan ana wani abu game da bauta ta gaskiya kuma zan iya yi , ina son in yi . ” 
 Wannan shi ne abin da Jean , wata gwauruwa a shekarunta na 80 take cewa a kowane lokaci . 
 Ta ci gaba : “ Babu shakka akwai lokacin da nake baƙin ciki , amma me ya sa kowa da ke kusa da ni zai yi baƙin ciki sa’ad da nake yi ? ” 
 Ta yi farin cikin ziyarar wasu ƙasashe don ƙarfafawa na ruhaniya . 
 A tafiya da ta yi kwanan nan , ta gaya wa abokan tafiyarta , “ Na gaji da fita yawon shaƙatawa , ina son in fita hidimar fage ! ” 
 Ko da yake ba ta iya yaren wurin da ta je ba , Jean ta sa mutane su soma son saƙon Littafi Mai Tsarki . 
 Ƙari ga haka , ta yi shekaru da yawa tana hidima a wata ikilisiya da take bukatar taimako , duk da cewa tana bukatar ta koyi sabon yare da kuma yin tafiya na sa’a guda don halartar taro . 
 Cin Gaba da Koyo 
 Ta yaya Musa ya furta muradin ci gaba da dangantakarsa da Allah sa’ad da ya tsufa ? 
 Mutum na fahimtar rayuwa da shigewar lokaci . 
 ( Ayuba 12 : 12 ) Cin gaba a ruhaniya ba ya zuwa haka kawai don yawan shekaru . 
 Saboda haka , maimakon su dogara da ilimin da suke da shi a dā , bayin Allah masu aminci suna ƙoƙarin su “ ƙaru da ilimi ” da shigewar shekaru . 
 ( Misalai 9 : 9 ) Musa na ɗan shekara 80 sa’ad da Jehobah ya ba shi aiki . 
 ( Fitowa 7 : 7 ) A zamaninsa , da ƙyar ne mutum ya kai wannan shekarar , domin ya rubuta : “ Kwanukan shekarunmu shekara hauya uku ce da goma , . . . domin ƙarfi sun kai hauya huɗu . ” 
 ( Zabura 90 : 10 ) Duk da haka , Musa bai ji ba cewa , ya tsufa ainun ya yi koyo . 
 Bayan ya bauta wa Allah shekaru da yawa , ya mori gata da yawa , kuma ya ɗauki hakkoki masu wuya , Musa ya roƙi Jehobah : “ Ka gwada mini tafarkunka , da zan san ka . ” 
 ( Fitowa 33 : 13 ) Musa yana son dangantakarsa da Jehobah ta ci gaba da ƙaruwa . 
 Ta yaya Daniel ya ci gaba da koyo a shekarunsa na 90 , da waɗanne sakamako ? 
 Annabi Daniel mai yiwuwa a shekarunsa na 90 , ya ci gaba da bincika littattafai masu tsarki . 
 Abin da ya fahimta ta wurin nazarin “ littattafai ” waɗanda wataƙila sun haɗa da Leviticus , Ishaya , Irmiya , Hosea , da Amos , ya motsa shi ya biɗi Jehobah cikin addu’a . 
 ( Daniel 9 : 1 , 2 ) An amsa masa wannan addu’ar ta wajen ba shi hurarren bayani game da zuwan Almasihu da kuma bauta mai tsarki ta nan gaba . — Daniel 9 : 20 - 27 . 
 9 , 10 . 
 Menene wasu suka yi don su ci gaba a ruhaniya ? 
 Kamar Musa da Daniel , za mu yi ƙoƙari mu ci gaba da mai da hankali ga abubuwa na ruhaniya iya ƙoƙarinmu . 
 Mutane da yawa suna hakan . 
 Worth wanda dattijo ne a shekarunsa na 80 yana ƙoƙari ya ci duka abinci na ruhaniya da “ bawan nan mai - aminci , mai - hikima ” yake bayarwa . 
 ( Matta 24 : 45 ) Ya ce , “ Ina son bin gaskiya , ina farin ciki sosai na ga yadda hasken gaskiya ke ci gaba da haskakawa . ” 
 ( Misalai 4 : 18 ) Hakanan ma , Fred , wanda ya yi fiye da shekaru 60 a hidima ta cikakken lokaci , ya ga cewa yana da ban ƙarfafa a ruhaniya a soma taɗi na Littafi Mai Tsarki da ’ yan’uwa masu bi . 
 “ Ya kamata in riƙa bimbini game da Littafi Mai Tsarki , ” in ji shi . 
 “ Idan za ka iya sa Littafi Mai Tsarki ya zama da gaske , ya kasance da ma’ana kuma idan za ka iya daidaita abin da kake koya da ‘ kwatancin sahihiyan kalmomi , ’ ka san cewa ba za ka riƙa samun ɗan bayani kawai ba . 
 Za ka ga yadda kowane bayani zai haskaka a inda ya dace . ” — 2 Timothawus 1 : 13 . 
 Tsufa ba ta hana koyon sababbin abubuwa masu wuya . 
 Mutanen da suke shekarunsu na sattin , saba’in har tamanin sun sha kan jahilci ko kuma sun koyi sababbin harsuna . 
 Wasu cikin Shaidun Jehobah sun yi hakan da nufin yi wa mutane daga ƙasashe dabam dabam wa’azin bishara . 
 ( Markus 13 : 10 ) Harry da matarsa suna shekarunsu na sattin sa’ad da suka tsai da shawara su taimaka wa mutanen Portugal . 
 Harry ya ce : “ Da gaske kowane aiki a rayuwa ya fi wuya idan mutum ya tsufa . ” 
 Duk da haka , da ƙoƙari da nacewa , suna gudanar da nazarin Littafi Mai Tsarki a yaren Portugal . 
 Shekaru da yawa yanzu , Harry yana ba da jawabi a taron gunduma a sabon yaren . 
 Me ya sa ya kamata ka yi la’akari da abin da tsofaffi masu aminci suka cim ma ? 
 Hakika , ba kowa ba ne yake da cikakkiyar lafiya ko kuma yanayinsa ya dace da zai ɗauki irin wannan ƙalubalen . 
 Ka yi la’akari da abin da wasu tsofaffi suka cim ma . 
 Wannan ba shawara ake ba mutane cewa kowa ya yi ƙoƙari ya cim ma irin waɗannan abubuwa ba . 
 Maimakon haka , ya yi daidai da abin da manzo Bulus ya rubuta wa Kiristoci Ibraniyawa game da dattawan ikilisiya masu aminci : “ Ku yi koyi da bangaskiyarsu , kuna tuna da matuƙar tasarrufinsu . ” 
 ( Ibraniyawa 13 : 7 ) Idan muka yi la’akari da irin wannan misalai na himma , za mu ƙarfafa mu yi koyi da bangaskiya mai ƙarfi da ta motsa waɗannan tsofaffi a hidimarsu ga Allah . 
 Da yake ba da bayanin abin da ya motsa shi , Harry da yanzu shekararsa 87 ne ya ce , “ Ina son in yi amfani da sauran shekaru na da kyau kuma na kasance da amfani a hidimar Jehobah . ” 
 Fred , da aka ambata ɗazu yana samun gamsuwa wajen kula da aikinsa a Bethel . 
 Ya ce , “ dole ka nemi yadda za ka fi bauta wa Jehobah da kyau kuma ka ci gaba da yin haka . ” 
 Ba da Kai Duk da Canjin Yanayi 
 12 , 13 . 
 Ta yaya ne Barzillai ya nuna ibada duk da canjin yanayinsa ? 
 Bi da canjin yanayi na zahiri yana da wuya . 
 Duk da haka , yana yiwuwa a kasance da ibada duk da irin wannan canji . 
 Barzillai Bagileyade Ya kafa misali mai kyau a wannan batun . 
 Da yake shekara 80 , ya nuna halin karimci sosai ga Dauda da rundunarsa , ya ba su abinci da wurin kwanciya a lokacin da Absalom ya yi tawaye . 
 Sa’ad da Dauda yake komawa Urushalima , Barzillai ya raka rundunan zuwa Kogin Urdun . 
 Dauda ya ce wa Barzillai zai sa shi cikin fadawansa . 
 Menene Barzillai ya ce ? 
 “ Yau shekarata shekara tamanin ce ; na iya in raba tsakanin alheri da sharri ? 
 Bawanka ya iya ɗanɗana abin da ni ke ci ko abin da ni ke sha ? 
 Yanzu na iya jin muryar maza da mata masu - waƙa . . . ka dubi bawanka Chimham ; bari shi ya haye tare da ubangijina sarki ; ka yi masa kuma abin da ka ga dama . ” — 2 Samuila 17 : 27 - 29 ; 19 : 31 - 40 . 
 Duk da canjin yanayinsa , Barzillai ya yi iyakar ƙoƙarinsa don ya tallafa wa sarkin da Jehobah ya naɗa . 
 Ko da yake ya fahimci cewa ba ya jin daɗin ɗanɗano kuma ba ya ji sosai kamar dā , bai yi baƙin ciki ba . 
 Maimakon haka , Barzillai ya nuna irin mutumin da yake , da ya ce a zaɓi Chimham don ya samu amfanin abubuwa da aka ba shi . 
 Kamar Barzillai , tsofaffi da yawa a yau suna nuna halin karimci da rashin son kai . 
 Suna iyakar ƙoƙarinsu su tallafa wa bauta ta gaskiya da sanin cewa “ da irin waɗannan hadayu Allah yana jin daɗi . ” 
 Albarka ne mu samu irin waɗannan masu aminci a tsakaninmu ! — Ibraniyawa 13 : 16 . 
 Ta yaya shekarar Dauda ta sa kalmomin da ke rubuce a Zabura 37 : 23 - 25 suka kasance da ma’ana ? 
 Ko da yanayin Dauda ya canja sau da yawa , ya tabbata cewa yadda Jehobah yake kula da bayinsa masu aminci ba ya canjawa . 
 A kusan ƙarshen rayuwarsa , Dauda ya rera waƙa da a yau aka sani da Zabura ta 37 . 
 Ka yi tunanin yadda Dauda yake bimbini , yana kaɗa molo kuma yana rera waɗannan kalmomin : “ Ubangiji yana kafa tasarrufin mutum ; Yana murna da tafarkinsa kuma . 
 Ko ya fāɗi , ba za ya yi warwas ba : gama Ubangiji yana riƙe da shi a hannunsa . 
 Dā yaro ni ke , yanzu kuwa na tsufa : amma ban taɓa gani an yar da mai - adalci ba , ko kuwa zuriyarsa suna roƙon abincinsu . ” 
 ( Zabura 37 : 23 - 25 ) Jehobah ya ga ya dace a haɗa shekarar Dauda a wannan hurarriyar zabura . 
 Wannan ya daɗa zurfin juyayi ga waɗannan kalmomi da suke motsa zuciya ! 
 Ta yaya manzo Yohanna ya kafa misali mai kyau na aminci duk da canjin yanayi da tsufa ? 
 Manzo Yohanna wani misali ne mai kyau na wanda ya kasance da aminci duk da cewa yanayinsa ya canja kuma ya tsufa . 
 Bayan ya bauta wa Allah na kusan shekara 70 , aka kai Yohanna bauta a tsibirin Batmusa “ sabili da maganar Allah da shaidar Yesu . ” 
 ( Ru’ya ta Yohanna 1 : 9 ) Duk da haka , aikinsa bai ƙare ba . 
 Hakika , Yohanna ya yi dukan rubuce - rubucensa da ke cikin Littafi Mai Tsarki a kusan ƙarshen rayuwarsa . 
 Sa’ad da yake Batmusa ya mai da hankali sosai ya rubuta wahayi mai ban mamaki da aka nuna masa . 
 ( Ru’ya ta Yohanna 1 : 1 , 2 ) Ana ganin an sake shi daga bauta a lokacin sarautar Nerva na Daular Roma . 
 Bayan haka , a misalin shekara ta 98 K.Z . , sa’ad da wataƙila yake ɗan shekara 90 ko 100 , Yohanna ya rubuta Lingila da wasiƙu uku masu ɗauke da sunansa . 
 Labarin Jimiri da ba ya Shigewa 
 Ta yaya ne kurame za su iya nuna ibadarsu ga Jehobah ? 
 Kasawa yana iya zuwa a hanyoyi dabam dabam . 
 Alal misali , wasu mutane sun zama kurame da hakan ba sa iya magana da mutane . 
 Duk da haka , suna tunawa da ƙaunar Allah da alherinsa . 
 Ko da ba sa iya magana , a zuciyarsu suna gaya wa Jehobah : “ Ina ƙaunar shari’arka ba misali ! 
 Abin tunawa ne a gareni dukan yini . ” 
 ( Zabura 119 : 97 ) Jehobah ya san “ masu - tunawa da sunansa , ” kuma yana farin ciki cewa waɗannan sun bambanta da mutane da yawa da ba su damu da hanyoyinsa ba . 
 ( Malachi 3 : 16 ; Zabura 10 : 4 ) Yana da ban ƙarfafa mu san cewa Jehobah yana farin ciki idan muka yi bimbini ! — 1 Labarbaru 28 : 9 ; Zabura 19 : 14 . 
 Menene bayin Jehobah tsofaffi suka cim ma da yake da tamani ? 
 Ya kamata mu tuna cewa waɗanda suke bauta wa Jehobah cikin aminci shekaru da yawa sun cim ma abu na musamman da ba za su taɓa samu ba a wata hanya , wato , tarihin jimiri da ba ya shuɗewa . 
 Yesu ya ce : “ Ta cikin haƙurinku za ku sami rayukanku . ” 
 ( Luka 21 : 19 ) Jimiri yana da muhimmanci don samun rai madawwami . 
 Waɗanda suka “ aika nufin Allah ” kuma suka nuna amincinsu ta tafarkin rayuwarsu za su samu cikar “ alkawari . ” — Ibraniyawa 10 : 36 . 
 ( a ) Menene Jehobah yake farin cikin gani game da tsofaffi ? 
 ( b ) Menene za mu tattauna a talifi na gaba ? 
 Jehobah na ɗaukar hidimar da kuka yi da dukan zuciyarku da tamani komi ƙanƙantansa . 
 Ko da menene yake faruwa da ‘ mutumi namu na waje ’ sa’ad da muka tsufa , ‘ mutumi namu na ciki ’ yana sabontawa yau da gobe . 
 ( 2 Korinthiyawa 4 : 16 ) Babu shakka cewa Jehobah yana daraja abin da kuka cim ma dā , amma a bayyane yake cewa yana daraja abin da kuke yi yanzu domin sunansa . 
 ( Ibraniyawa 6 : 10 ) A talifi na gaba , za mu tattauna sakamakon irin wannan aminci . 
 Ta Yaya Za Ka Amsa ? 
 • Wane misali mai kyau ne Hannatu ta kafa wa Kiristoci tsofaffi a yau ? 
 • Me ya sa shekaru ba za su hana mutum ya cim ma abin da yake so ba ? 
 • Ta yaya tsofaffi za su ci gaba da nuna ibada ? 
 • Yaya Jehobah yake ɗaukan hidima da tsofaffi suke masa ? 
 [ Hoto a shafi na 23 ] 
 Daniel tsoho ya fahimci tsawon lokaci da Yahudawa za su kasance a bauta ta wajen karanta “ littattafai ” 
 [ Hotuna a shafi na 25 ] 
 Tsofaffi da yawa sun kafa misali mai kyau wajen halartar taro a kai a kai , suna wa’azi da himma , kuma suna ɗokin su yi koyo 
 Tsofaffi Albarka Ne Ga Matasa 
 “ I , har lokacinda na tsufa na yi furfura , kada ka yashe ni , ya Allah ; Sai dai na bayana zira’akka ga tsara mai - zuwa , Ƙarfinka kuma ga dukan wanda ya ke zuwa . ” — ZABURA 71 : 18 . 
 1 , 2 . 
 Me ya kamata bayin Allah tsofaffi su fahimta , kuma menene za mu tattauna yanzu ? 
 WANI dattijo a Afirka ta Yamma ya ziyarci wani ɗan’uwa tsoho shafaffe kuma ya tambaye shi , “ Yaya kake ? ” 
 Ɗan’uwan ya amsa , “ Zan iya gudu , zan iya tsalle , ” yana ƙoƙarin ya kwatanta abubuwa da yake faɗa . 
 Ya daɗa , “ amma ba zan iya tashiwa ba . ” 
 Dattijon ya fahimci abin da yake nufi . 
 Yana nufin cewa ‘ Zan yi iyaka ƙoƙarina , amma ba zan yi abin da ya fi ƙarfina ba . ’ 
 Dattijon da ya yi wannan ziyara yana shekararsa na tamanin yanzu , kuma yana tunawa da amincin wannan ɗan’uwan da kuma yadda yake da ban dariya . 
 Halaye na ibada da tsofaffi suke nunawa zai iya motsa mutane sosai . 
 Hakika , shekarar rayuwa kaɗai ba ta sa mutum ya kasance da hikima da kuma halaye irin na Kristi . 
 ( Mai - Wa’azi 4 : 13 ) Littafi Mai Tsarki ya ce : “ Furfura rawanin daraja ce , idan an iske ta cikin hanyar adalci . ” 
 ( Misalai 16 : 31 ) Idan kai tsoho ne , ka fahimci cewa kalmominka da ayyukanka suna iya shafan wasu a hanya mai kyau ? 
 Ka yi la’akari da wasu misalai na Littafi Mai Tsarki da suka nuna yadda tsofaffi suka kasance albarka ga matasa . 
 Bangaskiya da Ke da Sakamako na Dindindin 
 Ta yaya amincin Nuhu ya shafi dukan waɗanda suke rayuwa yanzu ? 
 Bangaskiyar Nuhu da amincinsa sun kawo amfani da har yau muna gani . 
 Nuhu ya kusan shekaru 600 sa’ad da ya gina jirgi , ya tattara dabbobi , kuma ya yi wa maƙwabtansa wa’azi . 
 ( Farawa 7 : 6 ; 2 Bitrus 2 : 5 ) Domin yana jin tsoron Allah , Nuhu tare da iyalinsa sun tsira wa babban Rigyawa kuma ya zama kakan dukan mutanen da suke rayuwa a duniya a yau . 
 Gaskiya ne cewa Nuhu ya rayu a lokacin da mutane suke daɗewa sosai kafin su mutu . 
 Duk da haka , ko a tsufansa , Nuhu ya kasance da aminci , kuma wannan ya kawo albarka mai yawa . 
 Ta yaya ? 
 Ta yaya amincin Nuhu yake amfanar da bayin Allah a yau ? 
 Shekarar Nuhu ta kusan 800 sa’ad da Nimrod ya soma gina Hasumiya na Babel yana ƙin bin umurnin Jehobah na “ mamaye duniya . ” 
 ( Farawa 9 : 1 ; 11 : 1 - 9 ) Amma Nuhu bai sa hannu a tawayen Nimrod ba . 
 Da haka , wataƙila ba a canja yarensa ba sa’ad da aka rikiɗar da yaren ’ yan tawayen . 
 Ya kamata bayin Allah yara da manya su yi koyi da bangaskiyar Nuhu da amincinsa sa’ad da ya tsufa da kuma dukan rayuwarsa . — Ibraniyawa 11 : 7 . 
 Suna da Tasiri a Cikin Iyali 
 5 , 6 . ( a ) Menene Jehobah ya gaya wa Ibrahim ya yi sa’ad da yake ɗan shekara 75 ? 
 ( b ) Ta yaya Ibrahim ya aikata ga umurnin Allah ? 
 Za iya ganin tasirin tsofaffi a bangaskiyar waɗanda ke cikin iyalinsu ta rayuwar ubanni bayan Nuhu . 
 Ibrahim yana misalin shekara 75 sa’ad da Allah ya ce masa : “ Ka fita daga ƙasarka , daga danginka kuma , da gidan ubanka , zuwa ƙasa da zan nuna maka : daga wurinka zan yi al’umma mai - girma , zan albarkace ka kuma . ” — Farawa 12 : 1 , 2 . 
 A ce ka bar gidanka , abokanka , ƙasarka , da kwanciyar rai na danginka ka tafi ƙasar da ba ka sani ba . 
 Abin da aka gaya wa Ibrahim ya yi ke nan . 
 “ Ya tafi , kamar yadda Ubangiji ya faɗa masa ” kuma duk rayuwarsa , ya zauna a cikin tanti kamar baƙo da mai ƙaura a ƙasar Kan’ana . 
 ( Farawa 12 : 4 ; Ibraniyawa 11 : 8 , 9 ) Ko da Jehobah ya ce zai zama “ al’umma mai - girma ” Ibrahim ya mutu da daɗewa kafin zuriyarsa ta yi yawa . 
 Matarsa , Saratu ta haifa masa ɗa tilo , Ishaƙu , bayan Ibrahim ya yi shekara 25 a ƙasar alkawari . 
 ( Farawa 21 : 2 , 5 ) Duk da haka , Ibrahim bai kasala ba kuma ya koma birnin da ya fito . 
 Lallai Ibrahim misali ne mai kyau na bangaskiya da jimiri ! 
 Ta yaya jimirin Ibrahim ya shafi ɗansa Ishaƙu , menene sakamakon wannan ga ’ yan adam ? 
 Jimirin Ibrahim ya shafi ɗansa Ishaƙu sosai , wanda ya ba da dukan rayuwarsa na shekara 180 ya yi baƙunci a ƙasar Kan’ana . 
 Ishaƙu ya jimre ne saboda bangaskiyar da yake da ita a alkawuran Allah , bangaskiya da iyayensa tsofaffi suka koya masa kuma kalmar Jehobah ta ƙarfafa bangaskiyar nan . 
 ( Farawa 26 : 2 - 5 ) Amincin Ishaƙu ya taimaka sosai wajen cika alkawarin Jehobah cewa ‘ zuriya ’ da za ta yi wa dukan ’ yan adam albarka za ta zo ta wurin iyalin Ibrahim . 
 Shekaru da yawa bayan haka , Yesu Kristi sashe na musamman na wannan zuriya , ya sa ya yiwu dukan waɗanda suka ba da gaskiya a gare shi su sulhunta da Allah kuma su more rai madawwami . — Galatiyawa 3 : 16 ; Yohanna 3 : 16 . 
 Ta yaya Yakubu ya nuna bangaskiya mai ƙarfi , kuma da wane sakamako ? 
 Ishaƙu kuma ya taimaki ɗansa Yakubu ya kasance da bangaskiya mai ƙarfi da ya kiyaye shi har tsufansa . 
 Yakubu yana shekara 97 sa’ad da ya yi kokawa da mala’ika dukan dare don ya samu albarka . 
 ( Farawa 32 : 24 - 28 ) Kafin ya mutu a shekararsa na 147 , Yakubu ya yi ƙoƙari ya albarkaci kowane cikin ’ ya’yansa 12 . 
 ( Farawa 47 : 28 ) Kalmomin annabci da ya furta da ke rubuce a Farawa 49 : 1 - 28 , sun zama gaskiya kuma suna cikawa har yanzu . 
 Menene za a iya faɗa game da tasiri da tsofaffi da suka manyanta a ruhaniya suke da shi a iyalinsu ? 
 Hakika , bayin Allah tsofaffi suna da tasiri mai kyau ga waɗanda suke cikin iyalinsu . 
 Umurni na Nassi da shawara mai kyau da kuma misali na jimiri za su taimaki matashi ya girma ya kasance da bangaskiya mai ƙarfi . 
 ( Misalai 22 : 6 ) Bai kamata tsofaffi su ga ba su da amfani a iyalinsu ba . 
 Suna da Tasiri ga ’ Yan’uwa Masu Bi 
 Wane umurni ne Yusufu ya ba da “ a kan zancen ƙasussuwansa , ” kuma menene sakamakon ? 
 Tsofaffi suna iya zama tasiri mai kyau ga ’ yan’uwa masu bi . 
 Yusufu ɗan Yakubu ya aikata cikin bangaskiya sa’ad da ya tsufa kuma hakan ya shafi masu bauta na gaskiya da yawa da suka rayu bayansa . 
 Yana ɗan shekara 110 sa’ad da ya “ bada wasici kuma a kan zancen ƙasussuwansa ” wato , cewa Isra’ilawa su ɗauki ƙasusuwansa sa’ad da suke barin Masar . 
 ( Ibraniyawa 11 : 22 ; Farawa 50 : 25 ) Wannan umurnin ya nuna cewa Isra’ila tana da bege a lokacin bautarsu bayan mutuwar Yusufu , kuma wannan ya ba da tabbaci cewa za su sami ceto . 
 Wane tasiri ne Musa tsoho yake da shi ga Joshua ? 
 Musa yana cikin waɗanda bangaskiyar Yusufu ta ƙarfafa . 
 Sa’ad da Musa yake ɗan shekara 80 , ya samu gatar ɗaukan ƙasusuwan Yusufu daga ƙasar Masar . 
 ( Fitowa 13 : 19 ) A lokacin ya sadu da Joshua , matashi . 
 Joshua ya yi wa Musa hidima ta shekara 40 . 
 ( Litafin Lissafi 11 : 28 ) Ya raka Musa zuwa Dutsen Sinai kuma ya je ya tari Musa sa’ad da ya sauko daga dutsen da alluna na Shaida . 
 ( Fitowa 24 : 12 - 18 ; 32 : 15 - 17 ) Babu shakka , Musa tsoho ya ba Joshua shawara da hikima mai kyau ! 
 Ta yaya Joshua ya zama tasiri mai kyau ga al’ummar Isra’ila sa’ad da yake da rai ? 
 Joshua kuma ya ƙarfafa al’ummar Isra’ila sa’ad da yake da rai . 
 Alƙalawa 2 : 7 ta gaya mana : “ Jama’ar suka bauta ma Ubangiji dukan kwanakin Joshua , da kuma dukan kwanakin datiɓai da suka wanzu bayan zamanin Joshua , waɗanda sun ga manyan ayukan Ubangiji da ya aika domin Isra’ila . ” 
 Amma , bayan mutuwar Joshua da kuma dattawa , aka soma tantama na shekara 300 tsakanin bauta ta gaskiya da ta ƙarya , har kwanakin annabi Sama’ila . 
 Sama’ila ya “ Aika Adalci ” 
 Menene Sama’ila ya yi don ya “ aika adalci ” ? 
 Littafi Mai Tsarki bai faɗi shekarun Sama’ila ba sa’ad da ya mutu , amma aukuwa na littafin Sama’ila na Farko ya ɗauki misalin shekaru 102 kuma Sama’ila ya ga yawancinsu . 
 Ibraniyawa 11 : 32 , 33 sun ce alƙalai da annabawa sun “ aika adalci . ” 
 Hakika , Sama’ila ya sa wasu cikin tsaransa su guji laifi ko su daina yin hakan . 
 ( 1 Samuila 7 : 2 - 4 ) Ta yaya ? 
 Ya kasance da aminci ga Jehobah a dukan rayuwarsa . 
 ( 1 Samuila 12 : 2 - 5 ) Bai ji tsoron yi wa sarki gargaɗi mai tsanani ba . 
 ( 1 Samuila 15 : 16 - 29 ) Ƙari ga haka , Sama’ila da ya ‘ tsufa ya yi furfura ’ ya nuna misali mai kyau wajen yin addu’a game da wasu . 
 Ya ce ‘ kada ya yi ma Ubangiji zunubi , ya dena yin addu’a ’ game da ’ yan’uwansa Isra’ilawa . — 1 Samuila 12 : 2 , 23 . 
 14 , 15 . 
 Ta yaya tsofaffi a yau za su yi koyi da Sama’ila a batun addu’a ? 
 Dukan waɗannan sun nuna hanya mai kyau da tsofaffi za su kasance tasiri mai kyau ga bayin Jehobah . 
 Ko da rashin lafiya ko kuma wasu yanayi suna iya jawo kasawa , tsofaffi za su iya yin addu’a game da wasu . 
 Tsofaffi addu’o’inku na amfanar ikilisiya . 
 Domin bangaskiyarku ga jinin da Kristi ya zubar , kuna more tagomashi a gaban Jehobah , kuma domin tarihin jimirinku an ‘ gwada ’ bangaskiyarku . 
 ( Yaƙub 1 : 3 ; 1 Bitrus 1 : 7 ) Kada ku manta : “ Addu’ar mai - adalci tana da iko dayawa cikin aikinta . ” — Yaƙub 5 : 16 . 
 Ana bukatar addu’arku wajen tallafa wa aikin Mulkin Jehobah . 
 Wasu cikin ’ yan’uwanmu suna cikin kurkuku domin tsaka tsakinsu na Kirista . 
 Wasu suna shan wahala domin tsarar bala’i , yaƙe - yaƙe , da yaƙin basasa . 
 Wasu kuma cikin ikilisiyarmu suna fuskantar gwaji ko tsanantawa . 
 ( Matta 10 : 35 , 36 ) Waɗanda suke shugabanci a aikin wa’azi da kuma kula da ikilisiyoyi suna bukatar addu’o’inku dominsu a kai a kai . 
 ( Afisawa 6 : 18 , 19 ; Kolossiyawa 4 : 2 , 3 ) Yana da kyau ku ambata ’ yan’uwanku a cikin addu’arku , yadda Abafras ya yi ! — Kolossiyawa 4 : 12 . 
 Koyar da Tsara ta Gaba 
 16 , 17 . 
 Menene aka annabta a Zabura 71 : 18 , kuma ta yaya wannan ya faru ? 
 Yin tarayya da masu aminci na “ ƙaramin garke , ” da za su je sama ya sa “ waɗansu tumaki ” da suke da begen zama a duniya har abada su sami koyarwa mai muhimmanci . 
 ( Luka 12 : 32 ; Yohanna 10 : 16 ) An annabta wannan a Zabura 71 : 18 , wadda ta ce : “ Har lokacinda na tsufa na yi furfura , kada ka yashe ni , ya Allah ; Sai dai na bayana zira’akka ga tsara mai - zuwa , Ƙarfinka kuma ga dukan wanda ya ke zuwa . ” 
 Waɗanda aka shafa da ruhu suna ɗokin su koyar da abokansu waɗansu tumaki don ƙarin hakki kafin su bar su kuma a ɗaukaka su tare da Yesu Kristi . 
 Bisa ƙa’ida , za a iya yin amfani da abin da Zabura 71 : 18 ta ce game da koyar da “ dukan wanda ya ke zuwa ” ga waɗansu tumaki , da shafaffu na Allah suka koyar da su . 
 Jehobah ya ɗanka wa tsofaffi gatar ba da shaida game da shi ga waɗanda yanzu suna bin bauta ta gaskiya . 
 ( Joel 1 : 2 , 3 ) An albarkaci waɗansu tumaki don abin da suka koya daga shafaffu kuma dole ne har ila su koyar da waɗanda suke son su bauta wa Jehobah . — Ru’ya ta Yohanna 7 : 9 , 10 . 
 18 , 19 . ( a ) Wace koyarwa ce mai tamani bayin Jehobah da suka tsufa suke yi ? 
 ( b ) Wane tabbaci ya kamata tsofaffi Kiristoci su kasance da shi ? 
 Bayin Jehobah da suka tsufa , duk da shafaffu da waɗansu tumaki tabbaci ne na aukuwa na tarihi mai muhimmanci . 
 Wasu da har ila suke da rai suna nan sa’ad da aka nuna bidiyon “ Photo - Drama of Creation ( Hoton Wasan Kwaikwayo na Halitta ) . ” 
 Wasu sun san ’ yan’uwa maza da suke shugabanci da aka sa su cikin kurkuku a shekara ta 1918 . 
 Wasu sun watsa labarai a tashan rediyo na Watchtower da ake kira WBBR . 
 Da yawa a cikinsu sun tuna batun da ya shafi ’ yancin addini na Shaidun Jehobah da aka kai babban kotu . 
 Wasu sun yi tsayin daka don bauta ta gaskiya yayin da suke zama a ƙarƙashin mulkin kama karya . 
 Hakika , tsofaffi suna iya ba da labarin yadda aka ci gaba da bayyana fahimi na gaskiya . 
 Littafi Mai Tsarki ya ƙarfafa mu mu amfana daga irin wannan labarin . — Kubawar Shari’a 32 : 7 . 
 An aririce Kiristoci tsofaffi su zama misalai masu kyau ga matasa . 
 ( Titus 2 : 2 - 4 ) Wataƙila a yanzu ba ku ga yadda jimirinku , da addu’arku da gargaɗinku suke shafan wasu ba . 
 Mai yiwuwa , Nuhu , Ibrahim , Yusufu , Musa , da kuma wasu ba su san yadda amincinsu zai shafi tsara ta gaba ba . 
 Duk da haka , tarihi na bangaskiya da aminci da suka bar mana yana da muhimmanci ; shi ya sa misalinku zai iya kasance hakan ga matasa . 
 Wace albarka ce ke jiran waɗanda suka kasance da bege har ƙarshe ? 
 Ko an cece ka a lokacin “ ƙunci mai - girma ” ko kuma an dawo da kai daga tashin matattu , zai zama abin farin ciki ka ga “ hakikanin rai ” ! 
 ( Matta 24 : 21 ; 1 Timothawus 6 : 19 ) Ka yi tunanin lokacin Sarautar Shekara Dubu na Kristi sa’ad da Jehobah zai canja sakamakon tsufa . 
 Maimakon fuskantar sukukucewar jikinmu , za mu tashi kowace rana da kyautatawar jiki , za mu ƙara samun ƙarfi , idanu mafi kyau , za mu ji magana da kyau , da jiki mafi kyau ! 
 ( Ayuba 33 : 25 ; Ishaya 35 : 5 , 6 ) Waɗanda aka albarkace su su zauna a sabuwar duniya ta Allah za su ci gaba da zama matasa idan aka gwada da rayuwa ta har abada da za su samu . 
 ( Ishaya 65 : 22 ) Saboda haka , bari dukanmu mu kasance da bege har ƙarshe kuma mu ci gaba da bauta wa Jehobah da dukan zuciyarmu . 
 Muna da tabbaci cewa Jehobah zai cika dukan abin da ya yi alkawarinsa kuma abin da zai yi zai wuce dukan abubuwa da muke tsammani . — Zabura 37 : 4 ; 145 : 16 . 
 Ta Yaya Za Ka Amsa ? 
 • Ta yaya amincin Nuhu da ya tsufa ya kawo albarka ga dukan ’ yan adam ? 
 • Ta yaya bangaskiyar ubanni ya shafi tsararsu ? 
 • A tsufansu , ta yaya Yusufu , Musa , Joshua , da kuma Sama’ila suka ƙarfafa ’ yan’uwa masu bi ? 
 • Menene tsofaffi suke bar wa ’ yan’uwa ? 
 [ Hoto a shafi na 26 ] 
 Jimirin Ibrahim ya shafi Ishaƙu sosai 
 [ Hoto a shafi na 28 ] 
 Gargaɗi mai kyau na Musa ya ƙarfafa Joshua 
 [ Hoto a shafi na 29 ] 
 Addu’o’inku domin wasu zai amfane su sosai 
 [ Hoto a shafi na 30 ] 
 Matasa suna amfana ta wajen saurarar tsofaffi masu aminci 
 ‘ Ƙirarmu Abin Al’ajabi Ne ’ 
 “ Ƙirata abin ban tsoro ce , abin al’ajabi ce . ” — ZABURA 139 : 14 . 
 Me ya sa yawancin mutane masu tunani suka yaba wa Allah domin abubuwa masu ban al’ajabi da ke duniya ? 
 WANNAN duniyar tana cike da halittu masu ban al’ajabi . 
 Ta yaya suka wanzu ? 
 Wasu sun gaskata cewa za a iya samun amsar ba tare da an ambaci Mahalicci mai hikima ba . 
 Wasu kuma sun gaskata cewa rashin ambatar Mahalicci zai rage yadda za mu fahimci halitta . 
 Sun gaskata cewa halittun duniya suna da wuyar fahimta , sun bambanta , kuma suna da ban al’ajabi fiye da yadda za a ce wai sun wanzu ne kawai haka nan . 
 Ga yawancin mutane , har da wasu ’ yan kimiyya , alamu sun nuna cewa sararin samaniya yana da Mahalicci mai hikima , iko , da rahama . 
 * 
 Menene ya motsa Dauda ya yaba wa Jehobah ? 
 Sarki Dauda na Isra’ila ta dā ya gaskata cewa Mahalicci ya cancanci yabo domin halittunsa masu ban al’ajabi . 
 Ko da yake Dauda ya rayu ne kafin wannan zamani na kimiyya , ya lura cewa halittun Allah masu ban al’ajabi sun kewaye shi . 
 Dauda ya duba yadda aka ƙera jikinsa wanda hakan ya ba shi mamaki game da yadda Allah ya yi halitta . 
 “ Zan yi godiya gareka ; gama ƙirata abin ban tsoro ce , abin al’ajabi ce kuwa , ” ya rubuta . 
 “ Ayyukanka suna da ban al’ajabi ; wannan ma raina ya sani sarai . ” — Zabura 139 : 14 . 
 3 , 4 . 
 Me ya sa yake da muhimmanci kowanenmu ya yi bimbini sosai game da ayyukan Jehobah ? 
 Dauda ya gaskata da hakan ne ta wajen yin bimbini sosai . 
 A yau , darussan da ake koyarwa a makaranta da kuma kafofin labarai suna cike da hasashen da ke lalata bangaskiya game da tushen mutum . 
 Idan muna son mu kasance da bangaskiya kamar Dauda , muna bukatar mu yi bimbini sosai . 
 Yana da haɗari mu tsai da shawara bisa tunanin da wasu suke yi , musamman a batutuwa masu muhimmanci kamar wanzuwa da kuma matsayin Mahalicci . 
 Bugu da ƙari , yin bimbini a kan ayyukan Jehobah zai ƙarfafa ƙauna da godiyar da muke yi masa , kuma zai sa mu gaskata da alkawuransa na nan gaba . 
 Hakan zai motsa mu mu san Jehobah sosai kuma mu bauta masa . 
 Bari mu tattauna yadda ’ yan kimiyya na zamani suka tabbatar da abin da Dauda ya kammala cewa ‘ ƙirarmu abin al’ajabi ce . ’ 
 Yadda Muke Girma Yana da Ban Al’ajabi 
 5 , 6 . ( a ) Ta yaya ne mu duka muka soma rayuwa ? 
 ( b ) Wane matsayi ne ƙoda take cikawa ? 
 “ Gama kai ka sifanta kayan cikina [ ƙoda ] : Ka harhaɗa ni cikin cikin uwata . ” 
 ( Zabura 139 : 13 ) Rayuwarmu ta soma ne da ƙwayar rai guda a cikin mahaifiyarmu da ba ta kai ɗigon da ke ƙarshen wannan jimlar ba . 
 Wannan ƙaramar ƙwayar tana da wuyar fahimta , domin mahaɗa ce ta sinadarai ! 
 Tana girma da sauri . 
 An riga an ƙera muhimman ɓangarorin jikinka bayan ka yi watanni biyu a cikin mahaifa . 
 A cikinsu kuwa da ƙoda . 
 A lokacin da aka haife ka , ƙodojinka suna shirye su tace jininka , su cire abubuwa marasa amfani da kuma ruwan da ba zai amfane jikinka ba , kuma su bar abubuwa masu amfani a jikinka . 
 Ƙodojinka biyu , idan suna lafiya , suna tace ruwan da ke cikin jininka , kusan lita 5 a jikin babban mutum bayan kowane minti 45 ! 
 Ƙodojinka suna taimaka wa wajen bi da sinadarai da ke cikin jininka da kuma hawan jini . 
 Wani aiki mai muhimmanci da ƙoda take yi shi ne , tana mai da Bitamin D zuwa wani irin bitamin da ke sa ɓargo ya bayar da jajayen ƙwayoyin jini . 
 Babu shakka , shi ya sa mutane suke mamaki ƙwarai saboda irin aikin da ƙodoji suke yi ! . ” 
 * 
 7 , 8 . ( a ) Ka kwatanta yadda jaririn da ba a haifa ba yake soma girma . ( b ) Ta wace hanya ce jaririn da ke girma ‘ ake sifanta shi da gwaninta daga cikin zurfafan duniya ’ ? 
 “ Yanayina ba a ɓoye ya ke a gareka ba , Sa’anda aka yi ni a fakaice , Sa’anda aka sifanta ni da gwaninta daga cikin zurfafan duniya . ” 
 ( Zabura 139 : 15 ) Ainihin ƙwayar halittar za ta rabu , kuma sababbin ƙwayoyin halittun suna ci gaba da rabuwa . 
 Bayan haka ƙwayoyin halittun za su soma rarrabuwa su zama jijiyoyi , tsoka , fata , da sauransu . 
 Waɗannan ƙwayoyin halittu iri ɗaya suna haɗuwa su zama tsoka daga baya kuma su zama ɓangarori na jiki . 
 Alal misali , bayan makonni uku da aka ɗauki cikinka , ka soma zama ƙwarangwal . 
 A lokacin da ka kai sati bakwai a ciki , kana da tsawon kusan inci ɗaya , dukan ƙasusuwa 206 da za su kasance a jikinka sa’ad da ka girma za su bayyana ko da yake ba su da ƙwari . 
 Wannan tsarin na girma mai ban al’ajabi yana faruwa ne a cikin cikin mahaifiyarka da mutane ba za su iya gani ba , wanda kamar an ɓoye ne a cikin zurfafan duniya . 
 Hakika , har yanzu mutane sun kasa sanin yawancin batutuwa game da yadda muke girma . 
 Alal misali , menene ke sa wasu ƙwayoyin hali da ke cikin ƙwayar halitta suke rarrabuwa zuwa sashe dabam dabam na jiki ? 
 Wataƙila ’ yan kimiyya za su san dalilin a nan gaba , amma kamar yadda Dauda ya ce , Mahaliccinmu , Jehobah , ya san dukan dalilan . 
 9 , 10 . 
 Ta yaya ne duka bayanai game da tayi suke ‘ rubuce ’ a cikin ‘ littafin ’ Allah ? 
 “ Idanunka sun ga gaɓaɓuwan jikina tun ba su cika ba , a cikin littafinka an rubuta dukansu , waɗanda a ke sifantarsu yau da gobe , tun ba ko ɗaya a cikinsu ba . ” 
 ( Zabura 139 : 16 ) Ƙwayar halittarka ta farko tana ƙunshe da dukan siffar jikinka . 
 Wannan siffar ce take bi da yadda kake girma a cikin mahaifa har wata tara kafin a haife ka zuwa fiye da shekara ashirin sa’ad da ka girma ka zama mutum . 
 A wannan lokacin , jikinka ya shaida yanayi dabam dabam a ƙarƙashin ja - gorancin bayanin da aka tsara a cikin wannan ƙwayar halitta ta ainihi . 
 Dauda bai da ilimin ƙwayoyin halitta da na halaye , domin ba shi da madubi mai ƙara girman abubuwa . 
 Amma ya fahimci cewa yadda aka yi jikinsa ya nuna cewa an tsara shi ne . 
 Ƙila Dauda yana da ɗan ilimi game da yadda tayi ke girma , shi ya sa ya ce kowane mataki zai faru ne kamar yadda aka tsara shi kuma a daidai lokacinsa . 
 A cikin waƙa , ya kwatanta cewa wannan tsarin yana a ‘ rubuce ’ a cikin ‘ littafin ’ Allah . 
 Ta yaya kamaninmu ya kasance yadda yake ? 
 A yau an sani cewa dukan abubuwan da ka gāda daga iyayenka da kuma kakanninka , kamar tsayi , kamanni , idanu da kalar gashi , da kuma halaye , duk sun yiwu ne domin ƙwayar halinka . 
 Kowace ƙwayar halitta tana ƙunshe da dubban ƙwayoyin hali , kuma kowace ƙwayar hali ta ƙunshi sinadarai da ke ɗauke da kamanin mutum da ake kira DNA . 
 An rubuta umurnin yadda jikinka zai girma a cikin DNA ɗinka . 
 A duk lokacin da ƙwayar halittarka ta rabu don ta ƙera sababbin ƙwayoyin halitta ko ta sauya tsofaffin ƙwayoyin halitta , DNA ɗinka za ta ba da waɗannan umurnin , wanda hakan zai sa ka kasance a raye kuma kamaninka ya kasance yadda yake . 
 Wannan fitaccen misali ne na iko da hikimar Mahaliccinmu da ke sama ! 
 Hankalinmu Mai Ban Al’ajabi 
 Menene musamman ya bambanta mutane daga dabbobi ? 
 “ Ina misalin darajar tunaninka zuwa gareni , ya Allah ! 
 Ina misalin yawan jimlassu ! 
 Idan zan ƙididdige su , sun fi yashi yawa . ” 
 ( Zabura 139 : 17 , 18a ) An halicci dabbobi a hanya mai ban al’ajabi , kuma wasu a cikinsu suna da iyawa da suka ɗara na mutane . 
 Amma Allah ya ba mutane tunani da ya ɗara na dabbobi . 
 “ Ko da yake mun yi kama da sauran halittu , mun fita dabam a cikin dukan halittun duniya wajen iyawarmu na yin magana da tunani , ” in ji wani littafi na ’ yan kimiyya . 
 “ Kuma mun fita dabam ta wajen ɗokin da muke yi game da kanmu : Ta yaya ne aka tsara mu a zahiri ? ” 
 Wannan ita ce tambayar da Dauda ya yi tunani a kai . 
 ( a ) Ta yaya ne Dauda ya yi bimbini a kan tunanin Allah ? 
 ( b ) Ta yaya ne za mu iya bin misalin Dauda ? 
 Mafi muhimmanci , akasin dabbobi , muna iya yin bimbini game da al’amuran Allah . 
 * Wannan kyauta ta musamman tana ɗaya daga cikin hanyoyin da aka halicce mu a “ cikin surar Allah . ” 
 ( Farawa 1 : 27 ) Dauda ya yi amfani da wannan kyautar sosai . 
 Ya yi bimbini a kan alamun wanzuwar Allah da kuma halayensa masu kyau da suka bayyana a duniyar da take kewaye da shi . 
 Dauda kuma yana da littattafai na farko na Nassosi Masu Tsarki , waɗanda suke ɗauke da abubuwan da Allah ya faɗa game da kansa da kuma ayyukansa . 
 Waɗannan hurarrun rubutu sun taimaka wa Dauda ya fahimci tunanin Allah , halinsa , da kuma nufinsa . 
 Yin bimbini a kan Nassosi , halitta , da kuma abubuwan da Allah ya yi ma shi ya motsa Dauda ya yaba wa Mahaliccinsa . 
 Abin da Bangaskiya ta Ƙunsa 
 Me ya sa ba ma bukatar mu san duka abubuwa game da Allah don mu ba da gaskiya a gare shi ? 
 Yayin da Dauda yake tunani a kan halitta da Nassosi , ya kuma ƙara fahimtar cewa sanin Allah da iyawarsa sun fi ƙarfinsa . 
 ( Zabura 139 : 6 ) Mu ma haka . 
 Ba za mu taɓa fahimtar dukan ayyukan halittun Allah ba . 
 ( Mai - Wa’azi 3 : 11 ; 8 : 17 ) Allah ya ‘ bayyana ’ isashen sani ta hanyar Nassosi da kuma halitta wanda zai sa masu biɗar gaskiya a kowane lokaci su yi imani bisa abin da aka bayyana . — Romawa 1 : 19 , 20 ; Ibraniyawa 11 : 1 , 3 . 
 Ka kwatanta yadda aka haɗa bangaskiya da dangantakarmu da Allah . 
 Bangaskiya ta wuce gaskata cewa rai da kuma duniya sun fito ne daga Tushe mai hikima . 
 Ta ƙunshi amincewa da Jehobah Allah , wanda yake son mu san shi kuma mu kasance da dangantaka mai kyau da shi . 
 ( Yaƙub 4 : 8 ) Muna iya kwatanta haka da yadda mutum yake amincewa da ubansa mai ƙauna . 
 Idan wani mai sūka ya nuna shakka cewa babanka ba zai taimaka maka ba a lokacin wahala , wataƙila ba za ka iya tabbatar masa cewa ubanka zai taimaka ba . 
 Amma idan ka riga ka shaida halayen babanka masu kyau , za ka kasance da tabbaci cewa ubanka ba zai taɓa yin watsi da kai ba . 
 Hakazalika , sanin Jehobah ta wajen yin nazarin Nassosi , yin tunani a kan halittu , da kuma shaida taimakonsa ta wajen amsa addu’o’inmu , na motsa mu mu amince da shi . 
 Hakan kuma yana sa mu so mu daɗa koyo game da shi kuma mu ɗaukaka shi har abada cikin ƙauna da ibada . 
 Wannan shi ne manufa mafi muhimmanci da kowane mutum zai iya biɗa . — Afisawa 5 : 1 , 2 . 
 Ka Nemi Ja - gorar Mahaliccinmu ! 
 Menene za mu iya koya daga dangantakar Dauda na kud da kud da Jehobah ? 
 “ Ka yi bincikena , ya Ubangiji , ka san zuciyata : Ka auna ni , ka san tunanina : Ka duba ko da wata hanyar mugunta daga cikina , ka bishe ni cikin tafarki na har abada . ” 
 ( Zabura 139 : 23 , 24 ) Dauda ya san cewa Jehobah ya riga ya san shi sosai , Mahaliccinsa ya san dukan tunaninsa , abin da ya ce , da abin da ya yi . 
 ( Zabura 139 : 1 - 12 ; Ibraniyawa 4 : 13 ) Irin wannan sanin da Allah yake da shi ya sa Dauda ya sami kwanciyar rai , kamar yadda ɗan ƙaramin yaro yake samun kwanciyar rai sa’ad da iyayensa masu ƙauna suka ɗauke shi . 
 Dauda ya ɗauki dangantakarsa da Jehobah da tamani kuma ya yi iya ƙoƙarinsa ya manne mata ta wajen yin bimbini sosai a kan ayyukan Jehobah da kuma yi masa addu’a . 
 Hakika , yawancin zaburar Dauda , har da Zabura ta 139 addu’o’i ne da aka yi cikin waƙa . 
 Yin bimbini da kuma addu’a za su iya taimaka mana mu kusanci Jehobah . 
 ( a ) Me ya sa Dauda yake son Jehobah ya bincika zuciyarsa ? 
 ( b ) Ta yaya ne yadda muke amfani da ikon yin zaɓi zai shafi rayuwarmu ? 
 Muna da ikon yin zaɓi domin an halicce mu a cikin surar Allah . 
 Muna iya zaɓan yin abin da ke da kyau ko marar kyau . 
 Wannan ’ yancin na tare da ba da lissafi . 
 Dauda ba ya son ya kasance da mugu . 
 ( Zabura 139 : 19 - 22 ) Yana son ya guje wa yin mugun kuskure . 
 Saboda haka , sa’ad da ya yi tunani a kan yawan sanin Jehobah , cikin tawali’u Dauda ya roƙi Allah ya bincika tunaninsa kuma ya yi masa ja - gora zuwa hanyar rai . 
 Mizanan Allah na ɗabi’a sun shafi kowa ; saboda haka muna bukatar mu yi zaɓi mai kyau . 
 Jehobah ya umurci dukanmu mu yi masa biyayya . 
 Yin haka na sa mu sami tagomashinsa da kuma amfani mai yawa . 
 ( Yohanna 12 : 50 ; 1 Timothawus 4 : 8 ) Bin Jehobah a kowace rana yana taimaka mana mu sami kwanciyar rai , har ma a lokacin matsaloli . — Filibbiyawa 4 : 6 , 7 . 
 Mu bi Mahaliccinmu Mai Ban Al’ajabi ! 
 Menene Dauda ya kammala daga tunaninsa na halitta ? 
 Sa’ad da yake matashi , a yawancin lokaci Dauda yana waje yana kiwon dabbobi . 
 A lokacin da dabbobin ke sunkuyar da kansu suna cin ciyawa , Dauda yana ɗaga kansa ya kalli sama . 
 Sa’ad da dare ya yi , Dauda yana yin bimbini a kan girman sararin samaniya . 
 “ Sammai suna bayyanawar ɗaukakar Allah ; sararin sama kuma yana nuna aikin hannuwansa , ” Dauda ya rubuta . 
 “ Yini yana magana da yini , kuma dare yana gwada ma dare sani . ” 
 ( Zabura 19 : 1 , 2 ) Dauda ya fahimci cewa yana bukatar ya biɗi kuma ya bi Wanda ya yi duka abubuwa masu ban al’ajabi . 
 Mu ma muna bukatar mu yi haka . 
 Waɗanne darussa ne tsofaffi da matasa za su iya koya daga ‘ ƙirarmu mai ban al’ajabi ’ ? 
 Dauda ya zama misalin shawarar da ɗansa Sulemanu ya ba matasa : “ Ka tuna da Mahaliccinka kuma kwanakin ƙuruciyarka , . . . ji tsoron Allah , ka kiyaye dokokinsa ; gama wannan kaɗai ne wajibin mutum . ” 
 ( Mai - Wa’azi 12 : 1 , 13 ) Sa’ad da yake matashi , Dauda ya fahimci cewa ‘ ƙirarsa abin al’ajabi ne . ’ 
 Yin rayuwa da ta jitu da wannan sanin ya sa ya sami amfani mai yawa a duka rayuwarsa . 
 Idan dukanmu , tsofaffi da matasa muka yaba wa Mahaliccinmu kuma muka bauta masa , za mu ji daɗin rayuwarmu ta yanzu da ta gaba . 
 Game da waɗanda suka kusanci Jehobah kuma suka bi hanyoyinsa na aminci , Littafi Mai Tsarki ya yi alkawari : “ Za su yi ta ’ ya’ya da tsufa a kai : Za su kasance cike da romo da ɗanyantaka : Domin a bayana Ubangiji mai - yi daidai ne . ” 
 ( Zabura 92 : 14 , 15 ) Kuma za mu kasance da begen morar ayyuka masu ban al’ajabi na Mahaliccinmu har abada . 
 [ Hasiya ] 
 Ka duba Awake ! 
 na 22 ga Yuni , 2004 , Shaidun Jehobah ne suka wallafa . 
 Ka duba “ Your Kidneys — A Filter for Life , ” da ke cikin Awake ! 
 8 ga Agusta , 1997 . 
 Kalaman Dauda da ke Zabura 139 : 18b kamar suna nufin cewa idan ya zauna tun da safe har ya yi barci daddare yana ƙirga batutuwan Jehobah , idan ya tashi da safe , zai ga cewa yana da saura da yawa da zai ƙirga . 
 Za Ka Iya Bayyanawa ? 
 • Ta yaya ne yadda tayi ke girma ya nuna cewa ‘ ƙirarmu abin al’ajabi ne ’ ? 
 • Me ya sa ya kamata mu yi bimbini a kan batutuwan Jehobah ? 
 • Ta yaya ne aka haɗa bangaskiya da dangantakarmu da Jehobah ? 
 [ Hotuna a shafi na 15 ] 
 Girman jariri a cikin ciki yana bin wani tsari ne da aka kafa 
 DNA 
 [ Inda aka Dauko ] 
 Tayi : Lennart Nilsson 
 [ Hoto a shafi na 16 ] 
 Kamar yaran da suka amince da ubansa mai ƙauna , muna da tabbaci a Jehobah 
 [ Hoto a shafi na 17 ] 
 Yin bimbini a kan ayyukan Jehobah ya motsa Dauda ya yaba masa 
 “ Kada Ku Sāka Ma Kowane Mutum Mugunta Da Mugunta ” 
 “ Kada ku sāka ma kowanne mutum mugunta da mugunta . 
 Ku yi tattalin al’amura na girma a gaban dukan mutane . ” — ROMAWA 12 : 17 . 
 Wane irin hali ne ya zama gama gari ? 
 IDAN yaro ya ture ɗan’uwansa , wanda aka ture zai fara tunanin ramawa . 
 Hakika , ba yara kaɗai ba ne suke da irin wannan hali na ramako ba . 
 Har manya ma suna yin haka . 
 Idan wani ya ɓata musu rai , za su so su rama . 
 Hakika , yawancin manya ba za su tura juna a zahiri ba , amma suna yin hakan ne cikin dabara . 
 Wataƙila za su yaɗa mugun ƙarya game da wanda ya ɓata masu rai ko kuma su nemi hanyar hana shi samun ci gaba . 
 Kowace hanya aka bi , manufar ɗaya ce , wato , ramuwa . 
 ( a ) Me ya sa Kiristoci suke guje wa yin ramuwa ? 
 ( b ) Waɗanne tambayoyi da kuma sura na Littafi Mai Tsarki ne za mu tattauna ? 
 Ko da yake mutane sun saba rama mugunta da mugunta , Kiristoci na gaskiya suna guje wa irin wannan halin . 
 Maimakon haka , suna ƙoƙarin su bi shawarar manzo Bulus : “ Kada ku sāka ma kowanne mutum mugunta da mugunta . ” 
 ( Romawa 12 : 17 ) Menene zai motsa mu mu bi wannan mizani mai muhimmanci ? 
 Ga wanene ainihi bai kamata mu yi ramuwa ba ? 
 Wace albarka ce za mu samu idan muka guji rama mugunta da mugunta ? 
 Don mu amsa waɗannan tambayoyin , bari mu tattauna kalaman Bulus kuma mu ga yadda Romawa sura 12 ta nuna cewa guje wa rama mugunta shi ne tafarkin da ya fi dacewa , na ƙauna , da filako da ya kamata mu bi . 
 Za mu tattauna duka waɗannan hanyoyi uku ɗaya bayan ɗaya . 
 “ Don Haka Ina Roƙonku ” 
 3 , 4 . ( a ) Menene Bulus ya tattauna a Romawa sura 12 , kuma menene ma’anar wannan furcin “ don haka ” da ya yi amfani da shi ? 
 ( b ) Ta yaya ne ya kamata alherin Allah ya shafi Kiristoci na Roma ? 
 A farkon sura ta 12 , Bulus ya tattauna abubuwa guda huɗu da suka shafi rayuwar Kirista . 
 Ya kwatanta dangantakarmu da Jehobah , da ’ yan’uwanmu masu bi , da marasa bi , da kuma gwamnati . 
 Bulus ya nuna cewa akwai dalilin da ya sa ya kamata a guje wa mugun tunani , har da yin ramuwa , sa’ad da ya ce : ‘ Don haka ina roƙonku ’ yan’uwa , saboda yawan jinƙai na Allah . ’ 
 ( Romawa 12 : 1 ; LMT ) Ka lura da furcin nan “ don haka , ” wanda yake nufin “ saboda haka . ” 
 Wato Bulus yana cewa , ‘ saboda abin da na bayyana maku , ina roƙonku ku yi abin da zan gaya maku yanzu . ’ 
 Menene Bulus ya bayyana wa waɗannan Kiristoci na Roma ? 
 A sura ta 1 zuwa 11 ta wasiƙarsa , Bulus ya tattauna zarafi mai kyau da aka ba Yahudawa da ’ Yan Al’ummai su zama masu sarauta da Kristi a Mulkin Allah , begen da Isra’ilawa na jiki suka ƙi karɓa . 
 ( Romawa 11 : 13 - 36 ) Wannan gata mai tamani ya tabbata ne “ saboda yawan jinkai na Allah . ” 
 Ta yaya ne ya kamata Kiristoci su ɗauki wannan alheri na Allah ? 
 Ya kamata su nuna godiyarsu ta wurin yin abin da Bulus ya sake cewa : “ Ku miƙa jikinku hadaya rayayyiya , tsattsarka , abar karɓa ga Allah . 
 Domin wannan ita ce ibadarku ta ainihi . ” 
 ( Romawa 12 : 1 ; LMT ) Ta yaya ne waɗannan Kiristocin za su iya miƙa jikinsu “ hadaya ” ga Allah ? 
 ( a ) Ta yaya ne mutum zai miƙa kansa “ hadaya ” ga Allah ? 
 ( b ) Wane mizani ne ya kamata ya shafi halin Kirista ? 
 Bulus ya ci gaba da bayani : “ Kada ku biye wa zamanin nan , amma ku bar halinku ya sake ta wurin sabunta hankalinku ɗungum , don ku tabbatar da abin da Allah ke so , wato nufinsa kyakkyawa , abin karɓa , cikakke kuma . ” 
 ( Romawa 12 : 2 ) Maimakon su ƙyale ruhun duniya ya daidaita tunaninsu , ya kamata su canja halinsu ta wurin barin tunaninsu ya zama daidai da na Kristi . 
 ( 1 Korinthiyawa 2 : 16 ; Filibbiyawa 2 : 5 ) Ya kamata wannan mizanin ya shafi halin dukan Kiristoci na yau da kullum , duk da mu a yau . 
 Bisa ga dalilin da aka bayar a Romawa 12 : 1 , 2 , menene ke motsa mu mu guji ramawa ? 
 Ta yaya ne abin da Bulus ya ce a Romawa 12 : 1 , 2 yake taimaka mana ? 
 Kamar shafaffun Kiristoci na ruhu da ke Roma , muna godiya sosai saboda yadda Allah ya ci gaba da yi mana alheri kowace rana a rayuwarmu . 
 Saboda haka , zama masu godiya yana motsa mu mu bauta wa Allah da dukan ƙarfinmu , arzikinmu , da kuma iyawarmu . 
 Wannan sha’awa ta zuci tana motsa mu mu yi iya ƙoƙarinmu mu yi tunani ba kamar duniya ba amma kamar Kristi . 
 Kasancewa da ra’ayin Kristi yakan shafi yadda muke bi da ’ yan’uwanmu masu bi da marasa bi . 
 ( Galatiyawa 5 : 25 ) Alal misali : Idan muka yi tunani kamar Kristi , za mu guji abin da zai sa mu yi ramuwa . — 1 Bitrus 2 : 21 - 23 . 
 “ Bari Ƙauna ta Zama ba Tare da Riya Ba ” 
 Wace irin ƙauna ce aka tattauna a Romawa sura 12 ? 
 Muna guje wa rama mugunta da mugunta saboda tafarki ne mai kyau , kuma na ƙauna . 
 Ka lura da yadda manzo Bulus ya tattauna amfanin ƙauna . 
 A cikin littafin Romawa , Bulus ya yi amfani da kalmar nan “ ƙauna , ” wato , ( a·gaʹpe a Helenanci ) sau da yawa sa’ad da yake magana a kan ƙaunar Allah da ta Kristi . 
 ( Romawa 5 : 5 , 8 ; 8 : 35 , 39 ) Amma , a sura ta 12 , Bulus ya yi amfani da a·gaʹpe a wata hanyar dabam sa’ad da yake magana a kan ƙaunar da ake nuna wa mutane . 
 Bayan ya ambata cewa mutane suna da kyauta dabam dabam ta ruhaniya kuma wasu masu bi suna da wannan kyautar , Bulus ya ambata wani irin halin da ya kamata duka Kiristoci su kasance da shi . 
 Ya ce : “ Bari ƙauna ta zama ba tare da riya ba . ” 
 ( Romawa 12 : 4 - 9 ) Nuna ƙauna ga waɗansu ita ce alamar da ke nuna Kiristoci na gaskiya . 
 ( Markus 12 : 28 - 31 ) Bulus ya aririce mu Kiristoci mu tabbata cewa ƙaunar da muke nunawa ta gaskiya ce . 
 Ta yaya za mu iya nuna ƙauna marar riya ? 
 Bayan haka , Bulus ya faɗi yadda za a nuna ƙauna marar riya , sa’ad da ya ce : “ Ku yi ƙyamar abin da ke mugu ; ku lizimci abin da ke nagari . ” 
 ( Romawa 12 : 9 ) ‘ Ƙyama ’ da kuma “ lizimci ” kalamai ne masu muhimmanci . 
 Ana iya fassara ‘ ƙyama ’ ta zama “ mugun ƙiyayya . ” 
 Dole ne mu ƙi jinin mugunta da kuma sakamakonsa . 
 ( Zabura 97 : 10 ) Kalmar nan “ lizimci ” fassara ce ta aikatau na Helenanci da take nufin “ mannewa . ” 
 Kirista da yake nuna ƙauna ta gaskiya yana manne wa halin yin nagarta har ya zama jininsa . 
 Wane umurni ne Bulus ya maimaita a kai a kai ? 
 Bulus ya maimaita wata hanya guda da za a nuna ƙauna . 
 Ya ce : “ Ku albarkaci waɗanda ke tsananta ku ; ku albarkace su , kada ku la’anta . ” 
 “ Kada ku sāka ma kowanne mutum mugunta da mugunta . ” 
 “ Kada ku ɗauka ma kanku fansa , ƙaunatattu . ” 
 “ Kada ku rinjayu ga mugunta , amma ku rinjayi mugunta da nagarta . ” 
 ( Romawa 12 : 14 , 17 - 19 , 21 ) Kalaman Bulus sun nuna mana yadda za mu bi da marasa bi , har da waɗanda suke hamayya da mu . 
 “ Ku Albarkaci Waɗanda Ke Tsananta Ku ” 
 Ta yaya ne za mu iya yi wa waɗanda suke tsananta mana albarka ? 
 Ta yaya za mu yi amfani da umurnin da Bulus ya bayar : “ Ku albarkaci waɗanda ke tsananta ku ” ? 
 ( Romawa 12 : 14 ) Yesu ya gaya wa mabiyansa : “ Ku yi ƙaunar magabtanku , kuma waɗanda su kan tsananta muku , ku yi musu addu’a . ” 
 ( Matta 5 : 44 ; Luka 6 : 27 , 28 ) Saboda haka , wata hanya guda da muke yi wa waɗanda suke tsananta mana albarka ita ce , ta wajen yi musu addu’a , mu roƙi Allah cewa idan suna tsananta mana ne saboda rashin sani , Jehobah ya buɗe idanunsu su san gaskiya . 
 ( 2 Korinthiyawa 4 : 4 ) Hakika , zai iya zama abin mamaki a ce mu roƙi Allah ya albarkaci masu tsananta mana . 
 Duk da haka , idan muka yi tunani kamar Kristi , hakan zai sa mu nuna ƙauna ga maƙiyanmu . 
 ( Luka 23 : 34 ) Menene zai iya zama sakamakon irin wannan ƙaunar ? 
 ( a ) Menene za mu iya koya daga misalin Istifanus ? 
 ( b ) Kamar yadda aka kwatanta da rayuwar Bulus , wane irin canji ne matsananta za su iya yi ? 
 Istifanus ya yi wa waɗanda suka tsananta masa addu’a , kuma bai yi addu’ar a banza ba . 
 Ba da daɗewa ba bayan Fentakos na shekara ta 33 A.Z . , masu tsananta wa ikilisiyar Kirista sun kama Istifanus , suka kai shi bayan Urushalima , suka jejjefe shi . 
 Kafin ya mutu , ya ta da murya da ƙarfi ya ce : “ Ubangiji , kada ka lissafta wannan zunubi a garesu . ” 
 ( Ayukan Manzanni 7 : 58 – 8 : 1 ) Ɗaya daga cikin mutanen da Istifanus ya yi wa addu’a shi ne Shawulu , wanda ya shaida kuma ya amince a kashe Istifanus . 
 Bayan haka , Yesu da aka ta da daga matattu ya bayyana ga Shawulu . 
 Wannan mai tsanantawa a dā ya zama mabiyin Kristi har ya zama manzo Bulus , wanda ya rubuta wasiƙa ga Romawa . 
 ( Ayukan Manzanni 26 : 12 - 18 ) Daidai da addu’ar da Istifanus ya yi , Jehobah ya gafartawa Bulus zunubin zama mai tsanantawa . 
 ( 1 Timothawus 1 : 12 - 16 ) Babu shakka , shi ya sa Bulus ya umurce Kiristoci : “ Ku albarkaci waɗanda ke tsananta ku ! ” 
 Bisa ga abin da ya faru da shi , ya san cewa waɗansu da suke tsananta wa mutane suna iya zama bayin Allah a nan gaba . 
 A zamaninmu , wasu da suke tsananta wa mutane a dā sun zama masu bi saboda halin zaman lafiya na bayin Jehobah . 
 ‘ Ku Zauna Lafiya da Dukan Mutane ’ 
 Ta yaya umurnin da ke Romawa 12 : 9 , 17 suka jitu da juna ? 
 Wani umurnin da Bulus ya ba da game da yadda za a bi da masu bi da marasa bi shi ne : “ Kada ku sāka ma kowanne mutum mugunta da mugunta . ” 
 Wannan furcin sakamakon abin da ya ce ne a dā , wato : “ Ƙyamar abin da ke mugu . ” 
 Hakika , ya mutum zai iya cewa yana ƙyamar mugunta da gaske , idan ya rama mugunta da mugunta ? 
 Yin hakan bai jitu da nuna ƙauna “ ba tare da riya ba . ” 
 Sai Bulus ya ce : “ Ku yi tattalin al’amura na girma a gaban dukan mutane . ” 
 ( Romawa 12 : 9 , 17 ) Ta yaya za mu yi amfani da waɗannan kalaman ? 
 Ta yaya ne za mu iya tafiyar da al’amuranmu “ a gaban dukan mutane ” ? 
 A wasiƙarsa ga Korinthiyawa , Bulus ya rubuta game da tsanantawar da manzannin suka fuskanta . 
 Ya ce : “ An maishe mu abin kallo ga duniya , da mala’iku , da mutane kuma . . . . 
 Ana zaginmu , muna sa albarka ; ana tsanantanmu , muna haƙuri ; ana yi mana ƙire , muna bada haƙuri . ” 
 ( 1 Korinthiyawa 4 : 9 - 13 ) Hakazalika , a yau mutanen duniya suna sa wa Kiristoci na gaskiya ido . 
 Sa’ad da waɗanda suke tare da mu suka lura da abubuwa masu kyau da muke yi a lokacin da ake tsananta mana , hakan zai sa su saurari saƙonmu na Kirista . — 1 Bitrus 2 : 12 . 
 Menene ya kamata mu yi don mu zauna lafiya da mutane ? 
 Menene za mu iya yi don mu zauna lafiya da mutane ? 
 Ya kamata mu yi iya ƙoƙarinmu . 
 Bulus ya gaya wa ’ yan’uwansa Kiristoci : “ Idan ya yiwu , ku zama lafiya da dukan mutane , gwargwadon iyawarku . ” 
 ( Romawa 12 : 18 ) “ Idan ya yiwu ” da “ gwargwadon iyawarku ” furci ne da ke nuna cewa zaman lafiya da waɗansu ba zai yiwu ba a kullum . 
 Alal misali , ba za mu taka dokar Allah don muna son mu zauna lafiya da mutane ba . 
 ( Matta 10 : 34 - 36 ; Ibraniyawa 12 : 14 ) Duk da haka , muna yin iya ƙoƙarinmu ba tare da ƙetare mizanai masu aminci ba , don muna son mu zauna lafiya “ da dukan mutane . ” 
 “ Kada Ku Ɗauka Ma Kanku Fansa ” 
 Menene dalilin da ya sa Romawa 12 : 19 ta ce kada a yi ramuwa ? 
 Bulus ya sake ba da wani dalilin da ya sa bai dace mu yi ramuwa ba ; domin hakan ne tafarki mafi kyau da ya kamata mu bi . 
 Ya ce : “ Kada ku ɗauka ma kanku fansa , ƙaunatattu , amma ku kauce ma fushi : gama an rubuta , Ɗaukar fansa tawa ce ; ni zan yi sakamako , in ji Ubangiji . ” 
 ( Romawa 12 : 19 ) Kirista da ya yi ƙoƙarin yin ramuwa yana da girman kai . 
 Ya ba kansa matsayin da ke na Allah . 
 ( Matta 7 : 1 ) Ƙari ga haka , ta wajen yin ramuwa da kansa , ya nuna rashin bangaskiya ga tabbacin da Jehobah ya bayar : “ Ni zan yi sakamako . ” 
 Akasin haka , Kiristoci na gaskiya sun yarda cewa Jehobah zai “ rama ma zaɓaɓunsa . ” 
 ( Luka 18 : 7 , 8 ; 2 Tassalunikawa 1 : 6 - 8 ) Shi ya sa suka bar ramuwa a hannun Allah . — Irmiya 30 : 23 , 24 ; Romawa 1 : 18 . 
 16 , 17 . ( a ) Menene ma’anar “ tara garwashin wuta ” a kan wani ? 
 ( b ) Ka taɓa ganin yadda alheri ya taɓa zuciyar wani marar bi ? 
 Idan haka ne , ka ba da misali . 
 Yin ramuwa a kan maƙiyi na iya sa ya daɗa muguntarsa , amma idan ka yi masa alheri zai iya kwantar masa da zuciya . 
 Me ya sa ? 
 Ka lura da kalaman Bulus ga Kiristoci a Roma . 
 Ya ce : “ Idan maƙiyinka yana jin yunwa , ka cishe shi ; idan yana ƙishi , ka ba shi sha ; gama garin yin haka , za ka tara masa garwashin wuta a kansa . ” 
 ( Romawa 12 : 20 ; Misalai 25 : 21 , 22 ) Menene wannan yake nufi ? 
 “ Tara masa garwashin wuta a kansa ” karin magana ce da aka samo daga yadda ake narkar da ƙarfe a zamanin da aka rubuta Littafi Mai Tsarki . 
 Ana saka sinadarin da ke zama ƙarfe a cikin wuta , kuma a ɗora garwashin wuta a bisa sinadarin da kuma ƙarƙashinsa . 
 Garwashin wuta da aka tara a sama yana ƙara zafin wutan wanda yake sa ƙarfen ya narke har ya ware kansa daga dattin da ke cikin sinadarin . 
 Hakazalika , ta wurin yi wa ɗan hamayya alheri , za mu iya “ narkar ” da muguntarsa kuma mu fito da halayensa masu kyau . 
 ( 2 Sarakuna 6 : 14 - 23 ) Hakika , yawancin waɗanda suke cikin ikilisiyar Kirista sun sami gaskiya ne saboda alherin da bayin Jehobah suka yi masu . 
 Abin da Ya Sa Ba Ma Ramawa 
 Me ya sa ya dace kuma nuna kauna ce da yin filako idan muka guji ramawa ? 
 A wannan tattaunawar na Romawa sura 12 , mun ga dalilai masu muhimmanci da suka sa ba ma “ sāka ma kowanne mutum mugunta da mugunta . ” 
 Na farko , guje wa ramuwa shi ne tafarkin da ya dace da za mu bi . 
 Saboda juyayin da Allah ya nuna mana , ya dace mu miƙa kanmu ga Jehobah kuma mu bi dokokinsa da son rai , har da dokarsa da ta ce mu ƙaunaci maƙiyanmu . 
 Na biyu , ƙin rama mugunta da mugunta tafarki ne na ƙauna da ya kamata mu bi . 
 Ta wajen son zaman lafiya da kuma ƙin ramuwa , za mu so mu taimaki masu yin hamayya sosai su zama masu bauta wa Jehobah . 
 Na uku , guje wa rama mugunta da mugunta zai nuna cewa muna da filako . 
 Ramawa da kanmu zai nuna cewa muna da girman kai , saboda Jehobah ya ce : “ Ni zan yi sakamako . ” 
 Kalmar Allah kuma ta yi gargaɗi : “ Lokacin da girman kai ya zo , kunya tana nan tafe : Amma wurin masu - tawali’u akwai hikima . ” 
 ( Misalai 11 : 2 ) Barin ramuwa a hannun Allah zai nuna cewa muna da filako . 
 Menene za mu tattauna a talifi na gaba ? 
 Bulus ya kammala bayaninsa game da yadda ya kamata mu bi da mutane . 
 Ya umurci Kiristoci : “ Kada ku rinjayu ga mugunta , amma ku rinjayi mugunta da nagarta . ” 
 ( Romawa 12 : 21 ) Waɗanne mugayen ruhu ne muke fuskanta yau ? 
 Ta yaya za mu ci nasara a kansu ? 
 Za a tattauna amsar waɗannan tambayoyi da waɗansu a talifi na gaba . 
 Za Ka Iya Ba da Bayani ? 
 • Wane umurni ne aka maimaita a kai a kai a Romawa sura 12 ? 
 • Menene zai hana mu yin ramuwa ? 
 • Wace albarka ce mu da waɗansu za mu samu idan muka guje wa “ sāka ma kowanne mutum mugunta da mugunta ” ? 
 [ Akwati a shafi na 22 ] 
 Romawa sura 12 ta kwatanta dangantakar Kirista da 
 • Jehobah 
 • ’ yan’uwa masu bi 
 • marasa bi 
 [ Hoto a shafi na 23 ] 
 Wasiƙar Bulus ga Romawa ta ba Kiristoci shawara mai kyau 
 [ Hoto a shafi na 25 ] 
 Menene za mu iya koya daga misalin almajiri Istifanus ? 
 “ Ku Rinjayi Mugunta Da Nagarta ” 
 “ Kada ku rinjayu ga mugunta , amma ku rinjayi mugunta da nagarta . ” — ROMAWA 12 : 21 . 
 Me ya sa muke da tabbaci cewa za mu iya cin nasara bisa mugunta ? 
 ZA MU iya tsayayya da waɗanda suke hamayya da bauta ta gaskiya kuwa ? 
 Za mu iya mu sha kan tasirin da ke ƙoƙarin komar da mu cikin duniya marar ibada ? 
 Amsar waɗannan tambayoyin ita ce e ! 
 Me ya sa muka faɗi haka ? 
 Saboda abin da manzo Bulus ya ce a wasiƙarsa ga Romawa . 
 Ya Rubuta : “ Kada ku rinjayu ga mugunta , amma ku rinjayi mugunta da nagarta . ” 
 ( Romawa 12 : 21 ) Idan muka dogara da Jehobah kuma muka ƙudurta cewa ba za mu yarda duniya ta yi nasara a kan mu ba , muguntarta ba za ta sha kanmu ba . 
 Bugu da ƙari , furcin nan “ ku rinjayi mugunta ” ya nuna cewa za mu iya cin nasara bisa mugunta idan muka ci gaba da ƙoƙartawa a yaƙinmu na ruhaniya . 
 Wannan muguwar duniya da mugun shugabanta , Shaiɗan Iblis , za su sha kan waɗanda suka daina kasancewa a faɗake da kuma waɗanda suka daina yaƙi na ruhaniya ne kawai . — 1 Yohanna 5 : 19 . 
 Me ya sa za mu tattauna waɗansu abubuwan da suka auku a rayuwar Nehemiya ? 
 A shekaru 500 kafin zamanin Bulus , wani bawan Allah da yake zaune a Urushalima ya nuna gaskiyar kalaman Bulus game da yaƙi da mugunta . 
 Wannan mutumin Allah , Nehemiya , ya tsayayya wa matsi daga mutanen da ba sa bauta wa Allah kuma ya rinjayi mugunta da nagarta . 
 Waɗanne ƙalubale ne ya fuskanta ? 
 Menene ya taimake shi ya ci nasara ? 
 Ta yaya za mu iya yin koyi da misalinsa ? 
 Don mu amsa waɗannan tambayoyin , bari mu tattauna waɗansu abubuwan da suka auku a rayuwar Nehemiya . 
 * 
 A wane irin wuri ne Nehemiya ya zauna , kuma me ya cim ma ? 
 Nehemiya yana aiki ne a fadan Sarki Artaxerxes na Farisa . 
 Ko da yake Nehemiya yana zaune ne a cikin marasa bi , bai “ biye wa zamanin ” nan ba . 
 ( Romawa 12 : 2 ) Sa’ad da wata bukata ta taso a Yahuda , ya saɗaukar da rayuwa ta jin daɗin da yake yi , ya yi tafiya mai gajiyarwa zuwa Urushalima , ya kuma yi aiki mai wuya na sake gina ganuwar birnin . 
 ( Romawa 12 : 1 ) Ko da yake shi ne shugaba a Urushalima , Nehemiya ya yi aiki tuƙuru da ’ yan’uwansa Isra’ilawa “ daga fitowar rana har tamrari suka bayana . ” 
 A sakamakon haka , sun ƙarasa ginin bayan watanni biyu ! 
 ( Nehemiah 4 : 21 ; 6 : 15 ) Wannan abin mamaki ne , saboda lokacin da ake ginin , Isra’ilawa sun fuskanci hamayya dabam dabam . 
 Su wanene suke hamayya da Nehemiya , kuma menene burinsu ? 
 Menene burin masu hamayya da Nehemiya ? 
 Ainihin masu hamayyar su ne Sanballat , Tobiah , da kuma Geshem , waɗannan mutane ne masu iko da suke zaune kusa da Yahuda . 
 Tun da su maƙiyan mutanen Allah ne , “ ya ɓāta musu zuciya ƙwarai , da shi ke [ Nehemiya ] ya zo . . . biɗan lafiyar ’ ya’yan Isra’ila . ” 
 ( Nehemiah 2 : 10 , 19 ) Abokan gaban Nehemiya sun ƙudurta ɓata shirin Nehemiya na ginin , har ya kai ga yin ƙulle - ƙulle na mugunta . 
 Nehemiya zai yarda ‘ mugunta ta rinjaye ’ shi kuwa ? 
 “ Ya Hasala , Ya Ji Haushi Ƙwarai ” 
 5 , 6 . ( a ) Ta yaya ne abokan gaban Nehemiya suka ɗauki aikin ginin ? 
 ( b ) Me ya sa ’ yan hamayyar suka kasa tsorata Nehemiya ? 
 Da gaba gaɗi Nehemiya ya umurci mutanensa : ‘ Bari mu gina ganuwar Urushalima . ’ 
 Suka ce : “ Mu yi ta gini . ” 
 Nehemiya ya ce : “ Suka ƙarfafa hannuwansu fa domin wannan nagarin aiki , ” amma sai ’ yan hamayyar suka soma yi musu ba’a suna cewa , “ Mi ne wannan da ku ke yi ? 
 Za ku tayas ma sarki ? ” 
 Nehemiya bai tsorata da ba’a da kuma zargin ƙaryar da suke yi ba . 
 Ya ce wa ’ yan hamayyar : “ Allah na sama , shi za ya arzutadda mu : domin wannan mu bayinsa za mu tashi mu yi gini . ” 
 ( Nehemiah 2 : 17 - 20 ) Nehemiya ya ƙudurta cewa zai ci gaba da “ wannan nagarin aiki . ” 
 Sanballat , ɗaya daga cikin ’ yan hamayyar “ ya hasala , ya ji haushi ƙwarai ” ya ci gaba da yi musu ba’a yana cewa : “ Waɗannan Yahudawa fa , rabkana , mi su ke yi ? ” 
 “ Za su sake rayadda duwatsu daga cikin tullai na jibjai ? ” 
 Tobiah ma ya soma nasa ba’ar , yana cewa , “ Abin da su ke gina fa , ko dila ta hau kan , sai ta karye bangonsu na dutse . ” 
 ( Nehemiah 4 : 1 - 3 ) Menene Nehemiya ya yi ? 
 Menene Nehemiya ya yi game da zargin ƙarya na ’ yan hamayya ? 
 Nehemiya ya yi banza da ba’a da suke yi . 
 Ya bi umurnin Allah kuma bai yi ƙoƙarin ramawa ba . 
 ( Leviticus 19 : 18 ) Maimakon haka , ya bar komi a hannun Jehobah kuma ya yi addu’a : “ Ka ji , ya Allahnmu , gama ana rena mu : ka juyasda zarginsu a bisa kansu . ” 
 ( Nehemiah 4 : 4 ) Nehemiya ya dogara da tabbacin da Jehobah ya bayar : “ Ramawa gareni ta ke , da sakamako kuma . ” 
 ( Kubawar Shari’a 32 : 35 ) Bugu da ƙari , Nehemiya da mutanensa suka ci gaba da “ gina ganuwa . ” 
 Ba su bar wani abu ya raba hankalinsu ba . 
 Hakika , “ dukan ganuwa fa ta harhaɗu har ga rabin tsawonta : gama jama’a suna da nufin aiki . ” 
 ( Nehemiah 4 : 6 ) Maƙiyan bauta ta gaskiya sun kasa tsayar da aikin ginin ! 
 Ta yaya za mu yi koyi da Nehemiya ? 
 ( a ) Ta yaya za mu yi koyi da Nehemiya sa’ad da ’ yan hamayya suka yi mana zargin ƙarya ? 
 ( b ) Ka ba da labarin abin da ka gani ko ka taɓa ji da ya nuna amfanin ƙin ramuwa ? 
 A yau , ’ yan hamayya a makaranta , wajen aiki , ko a gida suna iya yi mana ba’a da kuma zargin ƙarya . 
 Amma , a yawancin lokaci ya fi kyau a yi amfani da ƙa’ida na Nassosi , da ya ce : “ Akwai lokacin . . . shuru , ” a irin waɗannan zargin ƙarya . 
 ( Mai - Wa’azi 3 : 1 , 7 ) Saboda haka , kamar Nehemiya , muna guje wa yin ramuwa da baƙar magana . 
 ( Romawa 12 : 17 ) Amma mu yi addu’a ga Allah , kuma mu dogara ga wanda ya tabbatar da mu cewa : “ Ni zan yi sakamako . ” 
 ( Romawa 12 : 19 ; 1 Bitrus 2 : 19 , 20 ) Ta haka , ba za mu bari ’ yan hamayya su janye hankalinmu daga aiki na ruhaniya da ake yi a yau ba , wato , aikin wa’azin bisharar Mulkin Allah da kuma almajirantarwa . 
 ( Matta 24 : 14 ; 28 : 19 , 20 ) Duk lokacin da muka kasance a aikin wa’azi kuma ba mu ƙyale ’ yan hamayya su hana mu yin aikin ba , muna nuna irin aminci da Nehemiya ya nuna . 
 ‘ Sai Mun Kashe Ku ’ 
 Wane irin hamayya ne maƙiyan Nehemiya suka yi musu , kuma menene Nehemiya ya yi ? 
 Sa’ad da masu hamayya da bauta ta gaskiya a zamanin Nehemiya suka ji labarin cewa “ gyaran ganuwa ta Urushalima yana cin gaba , ” sai suka ɗauki takubbansu don su yi “ yaƙi da Urushalima . ” 
 Yahudawan sun damu . 
 Ga ’ yan Samariya a arewa , Ammonawa a gabas , Larabawa a kudu da kuma Ashdodawa a yamma . 
 An kewaye Urushalima ; kuma kamar an tsare masu aikin ginin ! 
 Menene za su yi ? 
 Nehemiya ya ce : “ Muka yi addu’armu ga Allahnmu . ” 
 Maƙiyan suka yi mana barazana suka ce : ‘ Sai mun kashe ku , mu sa aikin shi ƙare . ’ 
 Nehemiya ya ɗauki mataki ta wajen ba masu ginin aikin kāre birnin “ da takubansu , da māsunsu , da bakankunansu . ” 
 Hakika , a zahiri , Yahudawa kaɗan ba za su iya yin nasara bisa maƙiyansu masu yawa ba , amma Nehemiya ya aririce su : “ Kada ku ji tsoronsu . . . 
 Ku tuna da Ubangiji , wanda shi ke mai - girma , mai - ban razana . ” — Nehemiah 4 : 7 - 9 , 11 , 13 , 14 
 ( a ) Menene ya sa maƙiyan Nehemiya suka janye farat ɗaya ? 
 ( b ) Waɗanne matakai ne Nehemiya ya ɗauka ? 
 Sai yanayin ya canja farat ɗaya . 
 Maƙiyan suka janye . 
 Me ya sa ? 
 Nehemiya ya ce : “ Allah ya wofinta shawarassu . ” 
 Duk da haka , Nehemiya ya fahimci cewa maƙiyan suna iya kawo masu hari a kowane lokaci . 
 Saboda haka , sai ya sake wa masu ginin tsarin aiki . 
 Tun daga lokacin , “ kowane yana aiki da ɗayan hannunsa a cikin aiki , da ɗayan hannu kuma yana riƙe da makaminsa . ” 
 Nehemiya kuma ya ba wani aikin tsaro idan maƙiyan suna zuwa sai ya ‘ busa ƙaho ’ don ya sanar da maginan . 
 Mafi muhimmanci , Nehemiya ya tabbatar da mutanen cewa : ‘ Allahnmu za ya yi yaƙi dominmu . ’ 
 ( Nehemiah 4 : 15 - 20 ) Maginan sun ci gaba da aikin saboda sun sami ƙarfafa kuma a shirye suke su yi faɗa . 
 Waɗanne darussa ne za mu koya daga wannan labarin ? 
 Menene ya sa Kiristoci na gaskiya suka tsayayya wa mugunta a ƙasashen da aka hana aikin Mulki , kuma ta yaya suka rinjayi mugunta da nagarta ? 
 A wani lokaci Kiristoci na gaskiya suna fuskantar mugun hamayya . 
 Hakika , a wasu ƙasashe waɗanda suke mugun hamayya da bauta ta gaskiya suna tara magabta masu yawa . 
 A zahiri , ba yadda ’ yan’uwanmu da suke waɗannan ƙasashen za su yi . 
 Duk da haka , waɗannan Shaidu sun tabbata cewa ‘ Allah zai yi yaƙi dominsu . ’ 
 Hakika , waɗanda aka tsananta wa domin bangaskiyarsu , sun shaida cewa Jehobah yana amsa addu’o’insu kuma yana ‘ wofinta shawarar ’ maƙiya masu ƙarfi . 
 Har a ƙasashen da aka hana yin wa’azin Mulki , Kiristoci sukan nemi zarafin da za su ci gaba da shelar bishara . 
 Kamar yadda magina a Urushalima suka canja tsarin aikinsu , Shaidun Jehobah a yau suna canja tsarin wa’azinsu sa’ad da suke fuskantar matsi . 
 Hakika , suna guje wa yin amfani da makaman yaƙi na zahiri . 
 ( 2 Korinthiyawa 10 : 4 ) Ko barazanar mugunta na zahiri ba ta hana su yin wa’azi . 
 ( 1 Bitrus 4 : 16 ) Maimakon haka , waɗannan ’ yan’uwa masu gaba gaɗi sun ci gaba da ‘ rinjayar mugunta da nagarta . ’ 
 “ Mu Zo , Mu Gamu ” 
 12 , 13 . ( a ) Wace dabara ce maƙiyan Nehemiya suka yi amfani da ita ? 
 ( b ) Me ya sa Nehemiya bai yarda da gayyatar da masu hamayya da shi suka yi masa ba ? 
 Da maƙiyan Nehemiya suka ga cewa harin da suka kai bai yi nasara ba , sai suka koma yin amfani da dabaru . 
 Hakika sun gwada hanyoyi uku . 
 Waɗanne hanyoyi uku ne ? 
 Na farko , maƙiyan Nehemiya sun yi ƙoƙari su ruɗe shi . 
 Suka ce masa : “ Mu zo , mu gamu a cikin ɗayan ƙauyukan nan a cikin kwarin Ono . ” 
 Ono yana tsakanin Urushalima da Samariya . 
 Sai maƙiyan suka ce wa Nehemiya su haɗu a Ono don su daidaita rashin fahimtar . 
 Da Nehemiya ya yi tunani : ‘ Wannan daidai ne . 
 Ya fi kyau a daidaita da a yi faɗa . ’ 
 Amma Nehemiya bai yarda ba . 
 Ya bayyana abin da ya sa : “ Za su yi mani ta’ada . ” 
 Ya fahimci shirinsu shi ya sa bai yarda ba . 
 Ya gaya wa maƙiyansa sau huɗu : “ Ina yin wani aiki mai - girma , da ba zan iya zuwa ba : don mi za a dena aiki yayinda ina barinsa ina zuwa wurinku ? ” 
 Duka ƙoƙarin da maƙiyan suka yi don su rinjayi Nehemiya bai yi nasara ba . 
 Ya mai da hankalinsa ga aikin ginin . — Nehemiah 6 : 1 - 4 . 
 Menene Nehemiya ya yi game da zargin ƙaryar da aka yi masa ? 
 Na biyu , maƙiyan Nehemiya suka soma yaɗa jita - jitar ƙarya , suna zargin Nehemiya da “ nufin tayaswa ” Sarki Artaxerxes . 
 Sai kuma suka ce wa Nehemiya : “ Ka zo fa yanzu , mu yi shawara . ” 
 Nehemiya ya ƙi , saboda ya gane nufin maƙiyan . 
 Nehemiya ya bayyana : “ Duka su tsoratadda mu , cewa su ke yi , Hannuwansu za su yi suwu a cikin aikin , har da ba za a yi shi ba . ” 
 A wannan lokacin , Nehemiya ya mai da martani ga zargin ƙaryar da maƙiyansa suka yi , yana cewa : “ Abin da ka faɗi duka ba a yi irinsa ba , amma daga cikin zuciyarka ka cire su . ” 
 Bugu da ƙari , Nehemiya ya roƙi Jehobah ya taimake shi , ya yi addu’a : “ Ka ƙarfafa hannuwana . ” 
 Ya tabbata cewa da taimakon Jehobah , zai iya lalata mugun ƙullin da aka yi kuma ya ci gaba da aikin ginin . — Nehemiah 6 : 5 - 9 . 
 Wace shawara ce wani annabin ƙarya ya yi , kuma me ya sa Nehemiya bai yarda da shawarar ba ? 
 Na uku , maƙiyan Nehemiya sun yi amfani da Shemaiya ɗan Isra’ila maci amana , don ya rinjayi Nehemiya ya taka dokar Allah . 
 Shemaiya ya ce wa Nehemiya : “ Bari mu haɗu a cikin gidan Allah , daga cikin haikali , mu rufe ƙofofin haikali : gama suna zuwa su kashe ka . ” 
 Shemaiya ya ce wai ana nan tafe za a kashe Nehemiya , amma zai iya ceton ransa idan ya shiga cikin haikalin . 
 Amma , Nehemiya ba firist ba ne . 
 Zai yi zunubi idan ya ɓoye a cikin gidan Allah . 
 Zai taka dokar Allah ne don yana son ya tsira ? 
 Nehemiya ya ce : “ Wanene kuwa , irina , da za ya shiga haikali garin ya tsira da ransa ? 
 Ba ni shiga . ” 
 Me ya sa Nehemiya bai faɗa tarkon da aka kafa masa ba ? 
 Saboda ya san cewa ko da yake Shemaiya ɗan Isra’ila ne kamarsa , “ Allah ba ya aiko shi ba . ” 
 Hakika , annabin gaskiya ba zai shawarce shi ya taka Dokar Allah ba . 
 Nehemiya kuma bai yarda maƙiyansa su rinjaye shi ba . 
 Bayan haka , ya ce : “ Hakanan aka gama ganuwa a kan kwana ashirin da biyar ga watan Elul , cikin kwana hamsin da biyu ke nan . ” — Nehemiah 6 : 10 - 15 ; Litafin Lissafi 1 : 51 ; 18 : 7 . 
 ( a ) Ta yaya za mu bi da abokan ƙarya , masu zargin ƙarya , da kuma ’ yan’uwan ƙarya ? 
 ( b ) Ta yaya za ka nuna cewa za ka yi tsayin daka da bangaskiyarka a gida , a makaranta , ko kuma a wurin aiki ba ? 
 Kamar Nehemiya , mu ma muna iya fuskantar mutanen da suke da’awar cewa su abokanmu ne amma abokan karya ne , masu zargin ƙarya , da kuma ’ yan’uwan ƙarya . 
 Wasu suna iya shawarce mu mu bar imaninmu . 
 Suna iya gaya mana cewa idan muka ɗan nuna ƙwazo a bautar Jehobah , za mu iya neman abin duniya a lokaci guda . 
 Amma , saboda mun mai da Mulkin Allah abu na farko a rayuwarmu , ba za mu yarda ba . 
 ( Matta 6 : 33 ; Luka 9 : 57 - 62 ) ’ Yan hamayya kuma suna yaɗa zargin ƙarya game da mu . 
 A wasu ƙasashe ana zarginmu cewa muna wa gwamnati barazana , kamar yadda aka zargi Nehemiya cewa yana wa sarki tawaye . 
 An yi nasarar ƙaryata wasu zargin a kotu . 
 Amma kowane sakamako ne muka samu , mun tabbata cewa Jehobah zai daidaita abubuwa bisa nufinsa . 
 ( Filibbiyawa 1 : 7 ) Waɗanda suke da’awar cewa suna bauta wa Jehobah za su iya yi mana hamayya . 
 Kamar yadda ’ yan’uwansa Yahudawa suka ƙoƙarta su rinjayi Nehemiya ya taka Dokar Allah don ya ceci ransa , haka nan ma ’ yan ridda waɗanda a dā Shaidu ne , suna iya yin iya ƙoƙarinsu su rinjaye mu mu taka dokar Allah . 
 Amma , muna ƙin ’ yan ridda saboda mun san cewa za mu tsira ne kawai idan muka bi dokar Allah ba taka ta ba ! 
 ( 1 Yohanna 4 : 1 ) Hakika , da taimakon Jehobah za mu iya sha kan kowace irin mugunta . 
 Yin Shelar Bishara Duk da Mugunta 
 17 , 18 . ( a ) Menene Shaiɗan da mutanensa suke so su cim ma ? 
 ( b ) Menene ka ƙudurta za ka yi , kuma me ya sa ? 
 Game da abokan Kristi shafaffu , Kalmar Allah ta ce : ‘ Suka yi nasarar [ a kan Shaiɗan ] . . . saboda maganar shaidarsu . ’ 
 ( Ru’ya ta Yohanna 12 : 11 ) Duk da haka , akwai dangantaka tsakanin yin nasara bisa Shaiɗan wanda shi ne tushen mugunta , da kuma yin wa’azin saƙon Mulki . 
 Shi ya sa Shaiɗan yake kai hari ga shafaffun da suka rage da kuma “ taro mai - girma . ” — Ru’ya ta Yohanna 7 : 9 ; 12 : 17 . 
 Kamar yadda muka gani , ana iya yi mana hamayya ta wajen maganar baki , zalunci ko kuma ta hanyoyin wayo . 
 Ko ta yaya ne , nufin Shaiɗan shi ne ya dakatar da aikin wa’azi . 
 Amma , ba zai yi nasara ba , saboda kamar Nehemiya na dā , mutanen Allah sun ƙudurta cewa za su ci gaba da ‘ rinjayar mugunta da nagarta . ’ 
 Za su yi haka ta wurin ci gaba da wa’azi har sai Jehobah ya ce aikin ya isa ! — Markus 13 : 10 ; Romawa 8 : 31 ; Filibbiyawa 1 : 27 , 28 . 
 [ Hasiya ] 
 Don ka fahimci abubuwan da suka auku , ka karanta Nehemiah 1 : 1 - 4 ; 2 : 1 - 6 , 9 - 20 ; 4 : 1 - 23 ; 6 : 1 - 15 . 
 [ Akwati a shafi na 29 ] 
 Darussa da ke cikin Littafin Nehemiya 
 Bayin Allah suna fuskantar 
 • ba’a 
 • barazana 
 • rinjaya 
 Waɗanda suke rinjaya sune 
 • abokan ƙarya 
 • masu zargin ƙarya 
 • ’ yan’uwan ƙarya 
 Bayin Allah sun yi nasara bisa mugunta ta wajen 
 • manne wa aikin da Allah ya ba su 
 [ Akwati a shafi na 31 ] 
 Ka Tuna ? 
 • Wace hamayya ce mutanen Allah suka fuskanta a dā kuma Kiristoci a yau suna fuskantarta ? 
 • Menene nufin maƙiyan Nehemiya , kuma menene nufin maƙiyan Allah yau ? 
 • Ta yaya ne muke rinjayar mugunta da nagarta a yau ? 
 [ Hoto a shafi na 27 ] 
 Nehemiya da abokan aikinsa sun gina ganuwar Urushalima duk da matsi daga wurin ’ yan hamayya 
 [ Hoto a shafi na 31 ] 
 Kiristocin gaskiya suna wa’azi da gaba gaɗi 
 Ka Yi Zunubi Ga Ruhu Mai Tsarki ne ? 
 “ Akwai zunubi wanda ya kai ga mutuwa . ” — 1 YOHANNA 5 : 16 . 
 1 , 2 . 
 Ta yaya muka san cewa zai yiwu a yi wa ruhu mai tsarki na Allah zunubi ? 
 “ NA DAMU da tunanin cewa na riga na yi wa ruhu mai tsarki zunubi . ” 
 Haka wata mata da take zaune a Jamus ta rubuta , ko da yake tana bauta wa Allah . 
 Kirista zai iya yi wa ruhu mai tsarki na Allah , ko ikon aiki zunubi ne ? 
 Hakika , zai yiwu a yi wa ruhu mai tsarki na Jehobah zunubi . 
 “ Kowane zunubi ko saɓo za a gafarta ma mutane su , ” in ji Yesu Kristi , “ amma saɓon da a ke yi a kan Ruhun ba za a yi gafarassa ba . ” 
 ( Matta 12 : 31 ) An yi mana gargaɗi : “ Idan muna yin zunubi da nufin zuciyarmu bayanda mun karɓi sanin gaskiya , babu sauran wata hadaya domin zunubai , sai sauraro mai - ban tsoro ga shari’a . ” 
 ( Ibraniyawa 10 : 26 , 27 ) Kuma manzo Yohanna ya rubuta : “ Akwai zunubi wanda ya kai ga mutuwa . ” 
 ( 1 Yohanna 5 : 16 ) Amma , wanda ya yi mugun zunubi ne zai yi zaton ko ya yi “ zunubi wanda ya kai ga mutuwa ” ? 
 Yana Gafartawa Idan Aka Tuba 
 Idan muka nuna damuwa sosai domin zunubin da muka yi , menene hakan ke nunawa ? 
 Jehobah ne Mai Shari’a na ƙarshe na masu zunubi . 
 Hakika , dukanmu za mu ba shi lissafin abin da muka yi , kuma yana yin abin da ya dace a kowane lokaci . 
 ( Farawa 18 : 25 ; Romawa 14 : 12 ) Jehobah ne zai yanke shawarar ko mun yi zunubin da ba zai gafarta ba , kuma yana iya janye ruhunsa daga gare mu . 
 ( Zabura 51 : 11 ) Amma , idan muka nuna damuwa sosai game da zunubin da muka yi , ƙila mun tuba da gaske ke nan . 
 Amma , menene tuba na gaskiya ? 
 ( a ) Menene tuba ke nufi ? 
 ( b ) Menene ke da ban ƙarfafa a Zabura 103 : 10 - 14 ? 
 Tuba na nufin mu canja halinmu game da zunubin da muka yi ko muke shirin yi . 
 Yana nufin mun yi baƙin ciki sosai ko da na sani kuma mun bar tafarkin zunubin . 
 Idan muka yi mugun zunubi kuma muka ɗauki matakan da suka dace da suka nuna cewa mun tuba da gaske , muna iya samun ƙarfafa daga kalaman mai zabura : “ [ Jehobah ] ba ya aika mamu gwalgwadon zunubanmu ba , Ba ya sāka mamu gwalgwadon laifofinmu ba . 
 Gama kamar yadda sama ta yi nisa birbishin duniya , Hakanan kuma jinƙansa yana da girma zuwa ga masu - tsoronsa . 
 Kamar nisan gabas da yamma , hakanan ya kawar da saɓe saɓenmu , ya nisantadda su . 
 Kamar yadda uba ya kan yi juyayin ’ ya’yansa , hakanan Ubangiji yana juyayin masu - tsoronsa . 
 Gama ya san tabi’ammu ; Ya kan tuna mu turɓaya ne . ” — Zabura 103 : 10 - 14 . 
 5 , 6 . 
 Ka faɗi ainihin bayanin da ke 1 Yohanna 3 : 19 - 22 , kuma ka bayyana ma’anar kalaman manzon . 
 Wani abin ban ƙarfafa shi ne kalaman manzo Yohanna : “ Saboda wannan za mu sani muna wajen gaskiya , mu rinjayi zuciyarmu a gabansa kuma , dukan inda zuciyarmu ta kashe mu ; gama Allah ya fi zuciyarmu girma , ya kuwa san abu duka . 
 Masoya , idan zuciyarmu ba ta kāshe mu ba , gaba gaɗi mu ke gaban Allah ; dukan iyakar abin da mu ke roƙa kuma , muna karɓa daga wurinsa , domin muna kiyaye dokokinsa , muna yin abubuwa da sun gamshe shi . ” — 1 Yohanna 3 : 19 - 22 . 
 Mun san “ muna wajen gaskiya ” domin muna ƙaunar ’ yan’uwanmu kuma ba ma zunubi . 
 ( Zabura 119 : 11 ) Idan muna damuwa sosai domin wasu dalilai , ya kamata mu tuna cewa “ Allah ya fi zuciyarmu girma , ya kuwa san abu duka . ” 
 Jehobah yana nuna mana tagomashi domin ya san “ sahihiyar ƙauna ta ’ yan’uwa ” da muke nunawa , yaƙin da muke yi da zunubi , da kuma ƙoƙarin da muke yi na yin nufinsa . 
 ( 1 Bitrus 1 : 22 ) Zuciyarmu ba za ta “ kashe mu ” ba idan muka gaskata da Jehobah , muka nuna ƙauna ga ’ yan’uwa , kuma ba mu yi zunubi da sane ba . 
 Za mu kasance da ‘ gaba gaɗi a gaban Allah ’ a addu’a , kuma zai ji mu domin mun bi dokokinsa . 
 Sun Yi wa Ruhu Zunubi 
 Menene zai nuna cewa zunubin da mutum ya yi wanda za a gafarta ne ko a’a ? 
 Waɗanne zunubai ne ba a gafartawa ? 
 Don a amsa wannan tambayar , bari mu tattauna wasu misalai da ke cikin Littafi Mai Tsarki . 
 Ya kamata wannan ya ƙarfafa mu idan muka tuba amma muna baƙin ciki domin mugun zunubin da muka yi . 
 Za mu ga cewa ba irin zunubin da mutum ya yi ba ne ainihin batun ; amma , muradinsa , yanayin zuciyarsa , da kuma son ransa ne zai nuna ko zunubin irin wanda za a gafarta ne ko a’a . 
 Ta yaya ne wasu shugabannin addinai a ƙarni na farko suka yi zunubi ga ruhu mai tsarki ? 
 Shugabannin addinan Yahudawa na ƙarni na farko da ke hamayya da Yesu Kristi sun yi wa ruhu mai tsarki zunubi . 
 Sun ga cewa Yesu yana da ruhu mai tsarki sa’ad da yake yin mu’ujizai da ke ɗaukaka Jehobah . 
 Duk da haka , waɗannan maƙiyan Kristi sun ce ya samo ikonsa ne daga Shaiɗan Iblis . 
 In ji Yesu , waɗanda suka saɓa wa ruhu mai tsarki na Allah suna zunubi ne da ba za a gafarta ba a “ wannan zamani , ko cikin zamani mai - zuwa . ” — Matta 12 : 32 . 
 Menene saɓo , kuma menene Yesu ya ce game da shi ? 
 Saɓo na nufin ɓata suna ko baƙar magana . 
 Tun da yake Allah ne Tushen ruhu mai tsarki , faɗin abubuwan da ba su dace ba game da ruhunsa , daidai ne da faɗin abin da bai dace ba game da Jehobah . 
 Ci gaba da yin irin wannan furcin zunubi ne da ba a gafartawa . 
 Abin da Yesu ya faɗa game da irin wannan zunubin ya nuna cewa Yesu yana nuni ne ga waɗanda suke hamayya da ikon ruhu mai tsarki na Allah da sane . 
 Domin Yesu yana da ruhun Jehobah ne ya sa waɗanda suke hamayya da shi suka ce ruhun na Iblis ne , saboda haka , sun yi saɓo ga ruhu . 
 Shi ya sa Yesu ya ce : “ Dukan wanda za ya yi saɓon Ruhu Mai - tsarki ba shi da gafara har abada , amma shi mai - laifin zunubi mara - matuƙa ne . ” — Markus 3 : 20 - 29 . 
 Me ya sa Yesu ya kira Yahuda “ ɗan lalacewa ” ? 
 Yi la’akari kuma da batun Yahuda Iskariyoti . 
 Ya bi tafarki na rashin aminci , yana satan kuɗi daga akwatin da aka ba shi ya ajiye . 
 ( Yohanna 12 : 5 , 6 ) Daga baya , Yahuda ya je ya sami shugabannin Yahudawa kuma ya shirya ya ci amanar Yesu a kan zinari 30 . 
 Ko da yake Yahuda ya yi da na sani bayan ya ci amanar Yesu , bai tuba ba daga zunubin da ya yi da sane . 
 Saboda haka , Yahuda bai cancanci tashi daga matattu ba . 
 Shi ya sa Yesu ya kira shi “ ɗan lalacewa . ” — Yohanna 17 : 12 ; Matta 26 : 14 - 16 . 
 Ba su Yi wa Ruhu Zunubi Ba 
 11 - 13 . 
 Ta yaya ne Sarki Dauda ya yi zunubi da Bath - sheba , kuma wane ƙarfafa ne za a iya samu daga yadda Allah ya bi da su ? 
 A wasu lokatai , Kiristocin da suka faɗi mugun zunubin da suka yi kuma suka sami taimako na ruhaniya daga dattawa Kiristoci , suna iya ci gaba da yin baƙin ciki domin taka dokar Allah da suka yi a dā . 
 ( Yaƙub 5 : 14 ) Idan muna damuwa a wannan hanyar , babu shakka za mu amfana daga tattauna abubuwan da Nassosi suka ce game da waɗanda aka gafarta wa zunubansu . 
 Sarki Dauda ya yi mugun zunubi da Bath - sheba , matar Uriah . 
 Da ya hangi wannan matar kyakkyawa tana wanka daga inda yake tsaye a saman gidansa , Dauda ya sa aka kawo ta fādarsa kuma ya yi lalata da ita . 
 Bayan ya ji cewa ta yi ciki , ya yi ƙulli don maigidanta , Uriah , ya kwana da ita don hakan ya rufe asirin lalatar da ya yi . 
 Da ya ga cewa ƙullin bai yiwu ba , sarkin ya sa a kashe Uriah a fagen yaƙi . 
 Bayan haka , Bath - sheba ta zama matar Dauda kuma ta haifar masa ɗa wanda ya mutu . — 2 Samuila 11 : 1 - 27 . 
 Jehobah ne ya shari’anta Dauda da Bath - sheba . 
 Allah ya gafarta wa Dauda , wataƙila domin ya tuba da kuma domin alkawarin Mulki da aka yi da shi . 
 ( 2 Samuila 7 : 11 - 16 ; 12 : 7 - 14 ) Babu shakka , Bath - sheba ta tuba , domin ta sami gatar zama uwar Sarki Sulemanu da kuma kakar Yesu Kristi . 
 ( Matta 1 : 1 , 6 , 16 ) Idan muka yi zunubi , yana da kyau mu tuna cewa Jehobah yana lura da halinmu na tuba . 
 Ta yaya aka kwatanta yawan gafartawar Allah a batun Sarki Manassa ? 
 An kwatanta yawan gafartawar Jehobah a batun Sarki Manassa na Yahudiya . 
 Ya yi abin da ba shi da kyau a gaban Jehobah . 
 Manassa ya kafa bagadai wa Baal , ya bauta wa “ dukan rundunar sama , ” kuma ya gina bagadai wa allolin ƙarya a cikin farfajiya biyu na haikali . 
 Ya sa ’ ya’yansa su ratsa ta tsakiyar wuta , ya ƙarfafa yin sihiri , kuma ya sa mazauna Yahuda da Urushalima “ su yi saɓo , har mugunta da suka yi ta fi ta al’ummai waɗanda Ubangiji ya hallaka a gaban ’ ya’yan Isra’ila . ” 
 Ya ƙi bin gargaɗin da annabawan Allah suka yi . 
 Daga baya , sarkin Assuriya ya kai Manassa bauta . 
 A lokacin da yake bauta , Manassa ya tuba kuma ya ci gaba da yin addu’a ga Allah cikin tawali’u , Allah ya gafarta masa kuma ya mai da shi kan sarautarsa a Urushalima , a inda ya ɗaukaka bauta ta gaskiya . — 2 Labarbaru 33 : 2 - 17 . 
 Wane aukuwa a rayuwar manzo Bitrus ne ya nuna cewa Jehobah yana gafartawa “ a yalwace ” ? 
 Ƙarnuka bayan haka , manzo Bitrus ya yi mugun zunubi ta wajen musanta Yesu . 
 ( Markus 14 : 30 , 66 - 72 ) Amma , Jehobah ya gafarta wa Bitrus “ a yalwace . ” 
 ( Ishaya 55 : 7 ) Me ya sa ? 
 Domin Bitrus ya tuba da gaske . 
 ( Luka 22 : 62 ) Cikakkiyar alamar gafartawar Allah ta bayyana kwana 50 bayan haka a ranar Fentikos , Bitrus ya sami gatar ba da shaida mai ƙarfi game da Yesu . 
 ( Ayyukan Manzanni 2 : 14 - 36 ) Babu wani dalilin da zai sa kada mu yarda cewa Allah zai gafarta wa Kiristocin da suka tuba da gaske a yau . 
 “ Idan kai , ya Ubangiji , za ka ƙididdiga laifofi , wa za ya tsaya , ya Ubangiji ? ” 
 mai zabura ya raira , “ amma akwai gafara a wurinka . ” — Zabura 130 : 3 , 4 . 
 Ka Rage Damuwar Cewa Ka Yi Zunubi 
 Menene za mu yi kafin Allah ya gafarta mana zunubinmu ? 
 Waɗannan misalan da aka ambata ya kamata su taimaka mana mu rage damuwa game da ƙila mun yi wa ruhu mai tsarki zunubi . 
 Sun nuna cewa Jehobah yana gafarta wa masu zunubi da suka tuba . 
 Abu mafi muhimmanci shi ne yin addu’a ga Allah . 
 Idan mun riga mun yi zunubi , muna iya neman gafara bisa hadayar fansa ta Yesu , tagomashin Jehobah , ajizancin da muka gada , da kuma hidimar aminci da muka yi . 
 Sanin alherin Jehobah , zai iya sa mu nemi gafara da tabbacin cewa zai gafarta mana . — Afisawa 1 : 7 . 
 Menene muke bukatar mu yi idan muka yi zunubi kuma muna bukatar taimako na ruhaniya ? 
 Idan mun riga mun yi zunubi , kuma mun kasa yin addu’a domin zunubinmu ya sa mun raunana a ruhaniya fa ? 
 Game da wannan , almajiri Yaƙub ya rubuta : “ [ Mutumin ya ] kira dattiɓan ikilisiya su yi addu’a a bisansa , suna shafe shi da mai cikin sunan Ubangiji : addu’ar bangaskiya kuwa za ta ceci mai - ciwo , Ubangiji kuwa za ya tashe shi ; idan kuma ya yi zunubai , za a gafarta masa . ” — Yaƙub 5 : 14 , 15 . 
 Me ya sa za a iya gafarta wa mutum ko da an kore shi daga cikin ikilisiya ? 
 Idan wanda ya yi zunubi ya ƙi ya tuba kuma aka kore shi daga cikin ikilisiya , hakan ba ya nufin cewa ba za a iya gafarta masa zunubinsa ba . 
 Game da wani shafaffe da ya yi zunubi kuma aka yi masa yankan zumunci a Koranti , Bulus ya rubuta : “ Ga irin wannan mutum , hukuncin da aka yi ta bakin mutane dayawa ya isa ; gwamma fa ku gafarta masa , ku yi masa ta’aziya kuwa , kada ya zama da ko ƙaƙa irin wannan shi dulmaya domin yawan baƙincikinsa . ” 
 ( 2 Korinthiyawa 2 : 6 - 8 ; 1 Korinthiyawa 5 : 1 - 5 ) Domin su daidaita dangantakarsu da Jehobah , waɗanda suka yi zunubi suna bukatar su yi na’am da taimako na ruhaniya daga dattawa Kiristoci kuma su nuna alamar tuba ta gaskiya . 
 Dole ne su yi abubuwan da zai nuna ‘ tubansu . ’ — Luka 3 : 8 . 
 Menene zai taimaka mana mu kasance “ sahihai cikin bangaskiya ” ? 
 Menene kuma wani abin da zai iya sa mu yi tunanin cewa mun yi wa ruhu mai tsarki zunubi ? 
 Yawan damuwa ko kuwa rashin lafiya na iya sa haka . 
 A irin wannan yanayin , addu’a da ƙarin hutu na iya taimakawa . 
 Musamman kada mu yarda Shaiɗan ya jawo mana sanyin gwiwa , domin mu daina bauta wa Allah . 
 Tun da yake Jehobah ba ya son mutuwar mugu , ba ya son ya yi rashin wani daga cikin bayinsa . 
 Saboda haka , idan muna tsoron cewa mun yi wa ruhu zunubi , mu ci gaba da karanta Kalmar Allah , har da irin wuraren nan masu ƙarfafawa kamar Zabura . 
 Muna bukatar mu ci gaba da halartar taron ikilisiya da kuma yin aikin wa’azin Mulki . 
 Yin haka zai taimaka mana mu zama “ sahihai cikin bangaskiya ” kuma mu daina damuwa ko ƙila mun yi zunubin da ba za a gafarta ba . — Titus 2 : 2 . 
 Wane irin tunani ne zai taimaka wa mutum ya ga cewa bai yi zunubi ga ruhu mai tsarki ba ? 
 Duk wani wanda yake tsoron cewa ya yi wa ruhu mai tsarki zunubi yana iya tambayar kansa : ‘ Na yi saɓo ga ruhu mai tsarki ? 
 Na tuba da gaske daga zunubi na ? 
 Idan haka ne , na gaskata cewa Allah yana gafartawa ? 
 Ni ɗan ridda ne wanda ya ƙi haske na ruhaniya ? ’ 
 Hakika , irin waɗannan mutanen za su fahimci cewa ba su yi saɓo ga ruhu mai tsarki na Allah ba , kuma ba su zama ’ yan ridda ba . 
 Sun tuba , kuma suna da bangaskiya a gafarar Jehobah . 
 Idan haka ne , ba su yi zunubi ga ruhu mai tsarki na Jehobah ba . 
 Waɗanne tambayoyi ne za mu tattauna a talifi na gaba ? 
 Albarka ne ƙwarai da gaske mu san cewa ba mu yi zunubi ga ruhu mai tsarki ba ! 
 Wasu abubuwa kuma da suka shafi wannan batun su ne tambayoyin da za mu tattauna a talifi na gaba . 
 Alal misali , muna iya tambayar kanmu : ‘ Ruhu mai tsarki na Allah yana yi mini ja - gora kuwa ? 
 Ina nuna alamar haka a rayuwata ? ’ 
 Mecece Amsarka ? 
 • Me ya sa za mu iya cewa zai yiwu a yi zunubi ga ruhu mai tsarki ? 
 • Menene tuba ke nufi ? 
 • Su waye ne suka yi zunubi ga ruhu sa’ad da Yesu yake duniya ? 
 • Ta yaya za a iya sha kan damuwar yin zunubin da ba za a gafarta ba ? 
 [ Hoto a shafi na 4 ] 
 Waɗanda suka ce Yesu ya yi mu’ujizai da ikon Shaiɗan sun yi zunubi ga ruhu mai tsarki na Allah 
 [ Hoto a shafi na 5 ] 
 Ko da yake ya musanta Yesu , Bitrus bai yi zunubin da ba za a gafarta ba 
 Ka Yi Sauraron Ranar Jehobah Da Jimiri 
 “ Sai ku ƙara bada ƙoƙari , cikin bangaskiyarku kuma ku kawo . . . [ jimiri ] . ” — 2 BITRUS 1 : 5 , 6 . 
 1 , 2 . 
 Menene jimiri , kuma me ya sa Kiristoci suke bukatarsa ? 
 BABBAR ranar Jehobah ta kusa sosai . 
 ( Joel 1 : 15 ; Zephaniah 1 : 14 ) Mu Kiristoci da muka ƙudurta riƙe amincinmu ga Allah , cikin ɗoki muna jiran wannan lokaci sa’ad da za a ɗaukaka ikon mallakar Jehobah . 
 Amma a yanzu , muna fuskantar ƙiyayya , taƙaici , tsanani , da kuma mutuwa domin imaninmu . 
 ( Matta 5 : 10 - 12 ; 10 : 22 ; Ru’ya ta Yohanna 2 : 10 ) Hakan na bukatar jimiri , wato , iya jimre wahala . 
 Manzo Bitrus ya aririce mu : “ Sai ku ƙara bada ƙoƙari , cikin bangaskiyarku kuma ku kawo . . . [ jimiri ] . ” 
 ( 2 Bitrus 1 : 5 , 6 ) Muna bukatar jimiri , domin Yesu ya ce : “ Wanda ya jimre har matuƙa shi ne za ya tsira . ” — Matta 24 : 13 . 
 Muna yin rashin lafiya , makoki , kuma muna fuskantar gwaji iri - iri . 
 Shaiɗan zai yi farin ciki sosai idan muka yi rashin bangaskiyarmu ! 
 ( Luka 22 : 31 , 32 ) Da taimakon Jehobah , muna iya jimre gwaji iri - iri . 
 ( 1 Bitrus 5 : 6 - 11 ) Yi la’akari da wasu labaran gaskiya da suka tabbatar da cewa muna iya jiran ranar Jehobah da jimiri da kuma cikakkiyar bangaskiya . 
 Rashin Lafiya Bai Hana Su Ba 
 3 , 4 . 
 Ka ba da misalin da ya nuna cewa muna iya bauta wa Jehobah cikin aminci duk da rashin lafiya ? 
 Allah ba ya warkar da mu ta hanyar mu’ujiza , amma yana ba mu ƙarfin jimre rashin lafiya . 
 ( Zabura 41 : 1 - 3 ) “ Tun lokacin da na yi wayo , ” in ji Sharon , “ ba na rabuwa da keken guragu . 
 Tun lokacin da aka haife ni , wata irin cuta da ke shafan ƙwaƙwalwa kuma ta gurguntar da mutum ta hana ni sanin farin cikin yaranta . ” 
 Koyan game da Jehobah da kuma alkawuransa na koshin lafiya ya sa Sharon ta kasance da bege . 
 Ko da yake tana yin magana da kuma tafiya da kyar , tana jin daɗin yin hidimar Kirista . 
 A shekaru 15 da suka shige , ta ce : “ Ko da yake lafiyar jikina na iya ci gaba da raunana , amma aminci na da kuma dangantaka ta da Allah sune rayuwata . 
 Ina farin cikin kasancewa cikin mutanen Jehobah da kuma samun taimako marar ƙarewa ! ” 
 Manzo Bulus ya aririci Kiristoci a Tassalunika su “ ƙarfafa masu - raunanan zukata . ” 
 ( 1 Tassalunikawa 5 : 14 ) Abubuwa kamar su fid da rai na iya jawo baƙin ciki . 
 A shekara ta 1993 , Sharon ta rubuta : “ Tun da yake ina jin kamar wadda ta gaza , . . . na yi mugun baƙin ciki na shekaru uku da rabi . . . . 
 Amma na sami ƙarfafa da shawara daga dattawa . . . . 
 Ta hanyar Hasumiyar Tsaro , Jehobah ya ƙara ba da haske game da mugun baƙin ciki . 
 Hakika , yana kula da mutanensa kuma ya san yadda muke ji . ” 
 ( 1 Bitrus 5 : 6 , 7 ) Har yanzu Sharon tana bauta wa Allah cikin aminci yayin da take jiran babbar ranar Jehobah . 
 Wane tabbaci ne ya nuna cewa Kiristoci za su iya jimre mugun damuwa ? 
 Wasu Kiristoci suna mugun damuwa domin abubuwan da suka gani a dā . 
 Harley ya ga yadda aka yi Yaƙin Duniya na biyu kuma yana yin mafarki game da yaƙin . 
 A lokacin da yake barci , sai ya fashe da ihu yana cewa : “ Ka mai da hankali ! 
 Ka lura ! ” 
 Da ya farka , sai ya ga jikinsa cike da jiɓin razana . 
 Amma , da shigewar lokaci ya biɗi rayuwa ta ibada kuma yawan yin irin wannan mugun mafarkin ya ragu . 
 Ta yaya ne wani Kirista ya fuskanci matsalar da ta shafi motsin rai ? 
 Yin aikin wa’azin daga kofa zuwa kofa ya yi wa wani Kirista mai taɓin hankali wuya . 
 Ya nace wa wannan aikin , domin ya fahimci cewa hidimar za ta sa ya samu rai da kuma waɗanda suka saurare shi . 
 ( 1 Timothawus 4 : 16 ) A wasu lokatai ba zai iya danna ƙararrawar gidan ba , amma ya ce : “ Bayan wani ɗan lokaci na kan kwantar da hankalina , in je kofa ta gaba , kuma in sake gwadawa . 
 Ta wajen ci gaba a hidima , na kasance da lafiya ta ruhaniya . ” 
 Halartar taro ya zame masa ƙalubale , amma wannan ɗan’uwan ya ɗauki tarayya ta ruhaniya da tamani . 
 Saboda haka , yana iya ƙoƙarinsa ya kasance a taron . — Ibraniyawa 10 : 24 , 25 . 
 Ko da yake wasu suna jin tsoron yin magana a gaban mutane ko su halarci taro , ta yaya suke nuna jimiri ? 
 Wasu Kiristoci suna mugun jin tsoron wasu yanayi ko abubuwa . 
 Alal misali , suna iya jin tsoron yin magana a gaban mutane ko halartar taro . 
 Ka yi tunanin yadda zai yi masu wuya su yi kalami a taron Kirista ko kuwa su ba da jawabi a Makarantar Hidima ta Allah ! 
 Duk da haka , suna jimrewa , kuma kasancewarsu a taro da kalaminsu yana ƙarfafa mu . 
 Menene ya fi muhimmanci sa’ad da ake jimre da matsalolin da suka shafi motsin rai ? 
 Ƙarin hutu da barci na iya taimaka wa mutum ya jimre da matsalar motsin rai . 
 Ana kuma iya neman taimakon likita . 
 Mafi muhimmanci shi ne , dogara ga Allah ta hanyar addu’a . 
 “ Ka zuba nawayarka bisa Ubangiji , shi kuma za ya agaje ka , ” in ji Zabura 55 : 22 . 
 “ Ba za ya yarda a jijjige masu - adalci ba daɗai . ” 
 Saboda haka , ko ta yaya , “ ka dogara ga Ubangiji da dukan zuciyarka . ” — Misalai 3 : 5 , 6 . 
 Jure Baƙin Ciki 
 9 - 11 . ( a ) Menene zai iya taimaka mana mu jimre baƙin ciki sa’ad da wani ƙaunatacce ya mutu ? 
 ( b ) Ta yaya ne misalin Hannatu zai iya taimaka mana mu jimre baƙin ciki ? 
 Sa’ad da wani ya mutu a cikin iyali , irin wannan rashin na iya jawo mugun baƙin ciki . 
 Ibrahim ya yi kuka saboda mutuwar matarsa da yake ƙauna , Saratu . 
 ( Farawa 23 : 2 ) Har ma Yesu wanda kamiltacce ne “ ya yi kuka ” sa’ad da abokinsa Li’azaru ya mutu . 
 ( Yohanna 11 : 35 ) Saboda haka , dole ne ka yi baƙin ciki sa’ad da mutuwa ta ɗauke wani da kake ƙauna . 
 Amma , Kiristoci sun san cewa za a yi tashin matattu . 
 ( Ayukan Manzanni 24 : 15 ) Saboda haka , ba sa “ baƙinciki , kamar sauran mutane , waɗanda ba su da bege . ” — 1 Tassalunikawa 4 : 13 . 
 Ta yaya za mu iya jure irin wannan baƙin ciki ? 
 Wataƙila wannan misalin zai taimaka . 
 Ba ma ci gaba da yin baƙin ciki sa’ad da wani abokinmu ya yi tafiya domin mun san cewa zai dawo . 
 Idan muka kasance da irin wannan ra’ayin sa’ad da wani amintaccen Kirista ya mutu , hakan zai iya rage baƙin cikinmu domin mun san cewa za a ta da shi daga matattu . — Mai Wa’azi 7 : 1 . 
 Cikakkiyar dogara da “ Allah na dukan ta’aziyya ” zai taimaka mana mu jimre baƙin ciki . 
 ( 2 Korinthiyawa 1 : 3 , 4 ) Wani abu kuma da zai taimaka mana shi ne tuna abin da gwauruwa ta ƙarni na farko , Hannatu ta yi . 
 Hannatu ta zama gwauruwa bayan shekaru bakwai da yin aure . 
 Amma har a shekararta ta 84 , ta ci gaba da yin tsarkakkiyar hidima ga Jehobah a haikali . 
 ( Luka 2 : 36 - 38 ) Irin wannan rayuwar da ke cike da ibada ya taimaka mata ta jure baƙin ciki da kaɗaici . 
 Saka hannu a ayyukan Kirista a kowane lokaci , har da aikin wa’azin Mulki , za su iya taimaka mana mu jure baƙin ciki . 
 Bi da Gwaji Iri - Iri 
 Waɗanne gwaji ne wasu Kiristoci suka jimre da ya shafi rayuwar iyali ? 
 Wasu Kiristoci suna jimre gwajin da suka shafi rayuwar iyali . 
 Alal misali , idan aboki ko abokiyar aure ya ko ta yi zina , hakan zai shafi iyalin sosai ! 
 Saboda gigita da baƙin ciki , aboki ko abokiyar auren da aka ci amanarsa yana ko tana iya kasa yin barci kuma ya ko ta ci gaba da yin kuka sosai . 
 Yin ɗan ƙaramin aiki na iya zama abu mai wuya wanda hakan zai sa a yi kurakurai ko wani haɗari ya faru . 
 Abokin auren da aka ci amanarsa zai ko za ta kasa cin abinci , zai ko za ta rama , kuma yana ko tana iya ci gaba da damuwa . 
 Zai iya yi masa ko mata wuya ya ko ta yi ayyukan Kirista . 
 Kuma hakan zai shafi yaransu sosai ! 
 13 , 14 . ( a ) Wane ƙarfafa ne ka samu daga addu’ar Sulemanu a keɓewar haikali ? 
 ( b ) Me ya sa muke yin addu’a don samun ruhu mai tsarki ? 
 Sa’ad da muka fuskanci irin waɗannan gwaje - gwajen , Jehobah yana yin tanadin taimakon da muke bukata . 
 ( Zabura 94 : 19 ) Mun san cewa Allah yana jin addu’ar mutanensa ta wajen addu’ar da Sarki Sulemanu ya yi a keɓewar haikalin Jehobah . 
 Sulemanu ya yi addu’a : “ Ko wace addu’a da roƙo da aka yi , a bakin kowane mutum , ko a bakin dukan jama’arka Isra’ila , kowa yana sane da ciwutar zuciyar kansa , ya miƙa hannunwansa zuwa gidan nan : sai ka ji a cikin sama mazauninka , ka yi gafara , ka aika , ka sāka ma kowane mutum gwalgwadon dukan aikinsa , kai wanda ka san zuciyatasa ; ( gama kai kaɗai ka san zuciyar dukan yan adam : ) domin su ji tsoronka dukan kwanakin da su ke zaune a cikin ƙasa wadda ka ba ubanninmu . ” — 1 Sarakuna 8 : 38 - 40 . 
 Za mu sami taimako sosai idan muka ci gaba da yin addu’a don samun ruhu mai tsarki . 
 ( Matta 7 : 7 - 11 ) Ɗiyar ruhu ta ƙunshi halaye kamar su farin ciki da salama . 
 ( Galatiyawa 5 : 22 , 23 ) Muna samun sauƙi sosai sa’ad da Ubanmu na sama ya amsa addu’o’inmu , wato , sa’ad da aka yi farin ciki maimakon baƙin ciki , kuma sa’ad da aka sami kwanciyar hankali maimakon azaba ! 
 Waɗanne nassosi ne za su taimaka mana mu kawar da damuwarmu ? 
 Muna iya yin alhini sa’ad da muke jimre yawan damuwa . 
 Amma muna iya kawar da wasu daga cikin waɗannan damuwar idan muka tuna waɗannan kalamai na Yesu : “ Kada ku yi alhini saboda ranku , abin da za ku ci , ko kuwa abin da za ku sha ; ko saboda jikinku , abin da za ku yafa . . . . 
 Amma ku fara biɗan mulkinsa , da [ adalcin Allah ] ; waɗannan abu duka fa za a ƙara muku su . ” 
 ( Matta 6 : 25 , 33 , 34 ) Manzo Bitrus ya aririce mu mu ‘ zuba dukan alhininmu a bisa Allah , domin yana kula da mu . ’ 
 ( 1 Bitrus 5 : 6 , 7 ) Ya dace mu yi iya ƙoƙarinmu don magance matsala . 
 Yawan damuwa game da matsalar ba zai taimaka mana ba , amma addu’a za ta taimaka mana . 
 Mai zabura ya raira : “ Ka danƙa ma Ubangiji tafarkinka ; ka dogara gareshi , shi kuma za ya tabbatadda shi . ” — Zabura 37 : 5 . 
 16 , 17 . ( a ) Me ya sa ba za mu iya daina damuwa gaba ɗaya ba ? 
 ( b ) Menene za mu shaida idan muka bi Filibbiyawa 4 : 6 , 7 ? 
 Bulus ya rubuta : “ Kada ku yi alhini cikin kowane abu ; amma cikin kowane abu , ta wurin addu’a da roƙo tare da godiya , ku bar roƙe roƙenku su sanu ga Allah . 
 Salama kuwa ta Allah , wadda ta fi gaban ganewa duka , za ta tsare zukatanku da tunaninku cikin Kristi Yesu . ” 
 ( Filibbiyawa 4 : 6 , 7 ) ’ Yan adam ajizai ba za su daina yin alhini gaba ɗaya ba . 
 ( Romawa 5 : 12 ) Bahittiyawa matan Isuwa sun “ zama abin ɓāta rai ga ” Ishaƙu da Rifkatu iyayen Isuwa masu tsoron Allah . 
 ( Farawa 26 : 34 , 35 ) Ƙila rashin lafiya ya jawo damuwa ga Kiristoci kamar Timothawus da Tarofimas . 
 ( 1 Timothawus 5 : 23 ; 2 Timothawus 4 : 20 ) Bulus ya damu domin ’ yan’uwa masu bi . 
 ( 2 Korinthiyawa 11 : 28 ) Amma “ Mai - jin addu’a ” a kowane lokaci yana taimakon waɗanda suke ƙaunarsa . — Zabura 65 : 2 . 
 Yayin da muke jiran ranar Jehobah , muna samun taimako da ƙarfafa daga “ Allah kuwa na salama . ” 
 ( Filibbiyawa 4 : 9 ) Jehobah yana ‘ cike da juyayi , da alheri ’ shi ‘ nagari ne , mai hanzarin gafartawa , ’ kuma “ ya kan tuna mu turɓaya ne . ” 
 ( Fitowa 34 : 6 ; Zabura 86 : 5 ; 103 : 13 , 14 ) Saboda haka , bari mu ‘ bar roƙe roƙenmu su sanu ga Allah , ’ domin hakan zai sa mu sami “ salama kuwa ta Allah , ” wato , kwanciyar hankali da ta fi ƙarfin fahimtar mutane . 
 Kamar yadda yake a Ayuba 42 : 5 , ta yaya za a iya ‘ ganin ’ Allah ? 
 Sa’ad da aka amsa addu’o’inmu , mun san cewa Allah yana tare da mu . 
 Bayan Ayuba ya jimre gwajinsa , ya ce : “ Na ji labarinka [ Jehobah ] ta wurin ji na kunne ; amma yanzu idona ya gan ka . ” 
 ( Ayuba 42 : 5 ) Da idon fahimi , bangaskiya , da kuma godiya , muna iya yin tunani a kan yadda Allah yake bi da mu kuma muna iya ‘ ganinsa ’ fiye da dā . 
 Irin wannan dangantakar za ta sa mu sami kwanciyar hankali ! 
 Menene zai faru idan muka ‘ zuba duka alhininmu bisa Jehobah ’ ? 
 Idan muka ‘ zuba duka alhininmu bisa Jehobah , ’ za mu iya jimre gwaji cikin kwanciyar hankali da zai kāre zuciyarmu da tunaninmu . 
 A can cikin zuciyarmu ta alama , za mu sami ’ yanci daga alhini da jin tsoro . 
 Kuma hankalinmu zai kwanta . 
 20 , 21 . ( a ) Labarin Istifanus ya bayyana wane irin kwanciyar hankali ne sa’ad da ake fuskantar gwaji ? 
 ( b ) Ka ba da misali na zamani na kwanciyar hankali sa’ad da ake jimre gwaji . 
 Almajiri Istifanus ya nuna kwanciyar hankali sa’ad da yake jimre gwajin bangaskiyarsa . 
 Kafin ya ba da shaidarsa ta ƙarshe , duka waɗanda suke zaune a cikin Majalisa sun ‘ ga fuskarsa , sai ka ce fuskar mala’ika . ’ 
 ( Ayukan Manzanni 6 : 15 ) Akwai alamar kwanciyar hankali a fuskarsa , kamar ta mala’ika , mai ɗauke da saƙon Allah . 
 Bayan Istifanus ya fallasa laifinsu game da mutuwar Yesu , zuciyar alkalan “ suka soku , suka ciji haƙoransu a kansa . ” 
 “ Cike da Ruhu Mai - tsarki , ” Istifanus “ ya zuba ido zuwa sama , ya ga darajar Allah , da Yesu a tsaye ga hannun daman na Allah . ” 
 Da yake ya samu ƙarfafa daga wannan wahayin , Istifanus ya kasance da aminci har mutuwa . 
 ( Ayukan Manzanni 7 : 52 - 60 ) Ko da yake ba ma ganin wahayi , muna iya samun kwanciyar hankali daga Allah sa’ad da aka tsananta mana . 
 Ka yi la’akari da kalaman wasu Kiristoci da ’ yan Nazi suka kashe a lokacin Yaƙin Duniya na biyu . 
 Sa’ad da yake faɗin abin da aka yi masa a kotu kafin a kashe shi , ɗaya daga cikinsu ya ce : “ Na saurara sa’ad da ake karanta hukuncin mutuwar da aka yanke mini , kuma bayan haka na faɗi kalaman nan , ‘ Ka kasance da aminci har mutuwa , ’ da kuma wasu ’ yan kalamai na Ubangijinmu , shi ke nan . 
 Amma kada ku damu . 
 Domin ina da kwanciyar hankali irin wadda ba ku zato ! ” 
 Wani Kirista matashi da za a fille wa kai ya yi wa iyayensa wasiƙa : “ Yanzu sha biyun dare ya riga ya wuce . 
 Har yanzu ina da lokacin canja zuciyata . 
 Amma ! 
 Zan taɓa yin farin ciki a wannan duniyar idan na musanta Ubangijinmu ? 
 Ko kaɗan ! 
 Amma yanzu , kuna da tabbacin cewa na bar wannan duniyar a cikin farin ciki da kwanciyar hankali . ” 
 Babu shakka , Jehobah yana taimaka wa bayinsa masu aminci . 
 Za Ka Iya Jimrewa ! 
 22 , 23 . 
 Wane tabbaci ne za ka iya kasancewa da shi yayin da kake jiran ranar Jehobah da jimiri ? 
 Wataƙila ba za ka fuskanci wasu cikin ƙalubalen da muka tattauna ba . 
 Duk da haka , Ayuba mai tsoron Allah ya faɗi gaskiya sa’ad da ya ce : “ Mutum , haihuwar mace kwanakinsa kaɗanna ne , cike da wahala kuma . ” 
 ( Ayuba 14 : 1 ) Wataƙila ku iyaye ne da ke aiki tuƙuru don ku yi wa yaranku ja - gora ta ruhaniya . 
 Suna bukatar su jimre gwaji a makaranta , kuma za ku kasance da farin ciki sa’ad da suka manne wa Jehobah da mizanansa na adalci ! 
 Wataƙila kana fuskantar wahala da gwaji a wurin aikinka . 
 Za ka iya jimre waɗannan da kuma wasu , domin ‘ Jehobah yana ɗauke da nawayarka kowace rana . ’ — Zabura 68 : 19 . 
 Kana iya tunanin cewa ba ka da amfani sosai , amma ka tuna cewa Jehobah ba zai taɓa mance aikinka da kuma ƙaunar da ka nuna wa sunansa mai tsarki ba . 
 ( Ibraniyawa 6 : 10 ) Da taimakonsa , kana iya jimre gwajin bangaskiya . 
 Saboda haka , ka ci gaba da sa yin nufin Allah a addu’arka da kuma tsare - tsarenka . 
 Da haka , za ka iya kasancewa da tabbacin samun albarka daga Allah da kuma taimakonsa yayin da kake jiran ranar Jehobah da jimiri . 
 Ta Yaya Za Ka Amsa ? 
 • Me ya sa Kiristoci suke bukatar jimiri ? 
 • Menene zai iya taimaka mana mu jimre da rashin lafiya da kuma baƙin ciki ? 
 • Ta yaya ne addu’a ke taimaka mana mu jimre gwaji ? 
 • Me ya sa ya yiwu mu jira ranar Jehobah da jimiri ? 
 [ Hoto a shafi na 15 ] 
 Dogara da Jehobah na sa mu jimre mutuwar waɗanda muke ƙauna 
 [ Hoto a shafi na 17 ] 
 Addu’a na taimaka mana mu jimre gwajin bangaskiyarmu 
 “ Ku Tsare Kanku Daga Dukan Ƙyashi ” 
 “ Ba da yalwar dukiya da mutum ya ke da ita ransa ke tsayawa ba . ” — LUKA 12 : 15 . 
 1 , 2 . ( a ) Menene ka lura game da abubuwa da mutane suke so kuma suke biɗa a yau ? 
 ( b ) Ta yaya irin waɗannan halayen za su shafe mu ? 
 KUƊI , dukiya , matsayi , da aikin da ake samun kuɗi sosai , da kuma iyali suna cikin abubuwa da yawancin mutane suke ganin cewa za sa su yi nasara ko kuma su sami kwanciyar rai a nan gaba . 
 A bayyane yake cewa a ƙasashe masu arziki da marasa arziki , mutane da yawa suna mai da hankali ne ga biɗan abubuwa na duniya da yin nasara . 
 A wani ɓangare kuma , sha’awar da suke yi wa abubuwa na ruhaniya sai ƙara raguwa take a kullum . 
 Wannan shi ne ainihin abin da Littafi Mai Tsarki ya annabta . 
 Ya ce : “ Cikin kwanaki na ƙarshe miyagun zamanu za su zo . 
 Gama mutane za su zama masu - son kansu , masu - son kuɗi . . . ma - fiya son annishuwa da Allah ; suna riƙe da surar ibada , amma sun musunci ikonta . ” 
 ( 2 Timothawus 3 : 1 - 5 ) Da yake suna zaune ne a cikin irin waɗannan mutanen a kullum , Kiristoci na gaskiya suna cikin matsi su bi irin wannan ra’ayi da salon rayuwa . 
 Menene zai taimake mu mu yi tsayayya da ƙoƙarin da duniyar nan take yi don “ ta mulmula mu yadda take so ” ? — Romawa 12 : 2 , The New Testament in Modern English na J . 
 B . 
 Phillips . 
 Wane gargaɗi ne da Yesu ya ba da za mu bincika yanzu ? 
 Tun da yake Yesu Kristi ne “ shugaban bangaskiyarmu da mai - cikanta , ” ya koya mana darussa masu muhimmanci game da wannan . 
 ( Ibraniyawa 12 : 2 ) Akwai lokacin da Yesu yake magana da jama’a a kan wasu al’amura game da bauta ta gaskiya , wani mutum ya katse masa magana ta wajen yin wani roƙo : “ Malam , ka ce ma ɗan’uwana shi raba gadō da ni . ” 
 Yesu ya yi wa mutumin da duka mutanen da suke sauraransa gargaɗi mai muhimmanci . 
 Ya yi musu gargaɗi sosai a kan ƙyashi kuma ya nanata wannan gargaɗin ta wajen yin wani kwatanci mai sa mutum tunani . 
 Yana da kyau mu mai da hankali sosai ga abin da Yesu ya faɗa a wannan lokacin kuma mu ga yadda za mu amfana ta wajen yin amfani da shi a rayuwarmu . — Luka 12 : 13 - 21 . 
 Roƙon da Bai Dace Ba 
 Me ya sa yadda mutumin ya katse wa Yesu magana bai dace ba ? 
 Kafin mutumin ya katse masa magana , Yesu yana wa almajiransa da wasu magana ne a kan mai da hankali da yin riya , game da kasancewa da gaba gaɗin shaida Ɗan Allah , da kuma samun taimako daga ruhu mai tsarki . 
 ( Luka 12 : 1 - 12 ) Hakika , waɗannan darussa ne masu muhimmanci da almajiran suke bukatar su tuna . 
 Yana cikin ba da wannan jawabin ne mai sa tunani , mutumin ya katse maganar da Yesu yake yi kuma ya roƙe shi ya magance jayayyar da iyalinsa ke yi a kan abin duniya . 
 Duk da haka , akwai darassi mai muhimmanci da za mu iya koya daga abin da ya faru . 
 Menene roƙon da mutumin ya yi ya bayyana game da shi ? 
 An rubuta cewa “ ana sanin halin mutum a yawancin lokaci ta inda yake mai da hankalinsa sa’ad da yake sauraron gargaɗi na addini . ” 
 Yayin da Yesu yake magana game da al’amura na ruhaniya masu muhimmanci , wataƙila mutumin yana tunani ne game da abin da zai iya yi don ya samu kuɗi . 
 Ba a faɗa ba ko yana da dalili mai kyau na yin ƙara game da gadon . 
 Wataƙila yana ƙoƙarin ya yi amfani da ikon Yesu da kuma sunansa ne domin Yesu mai shari’a ne mai kyau a kan harkokin ’ yan adam . 
 ( Ishaya 11 : 3 , 4 ; Matta 22 : 16 ) Ko menene dalilinsa , tambayarsa ta nuna cewa yana da matsala , wato , rashin daraja abubuwa na ruhaniya . 
 Wannan ba dalili mai kyau ba ne na bincika kanmu ? 
 Alal misali , a taron Kirista , yana da sauƙi mu dinga tunanin wasu abubuwa ko kuma mu riƙa tunanin abin da za mu yi a nan gaba . 
 Maimakon haka , ya kamata mu saurari abin da ake faɗa kuma mu yi tunanin hanyoyi da za mu iya yin amfani da abin da muka ji don mu kyautata dangantakarmu da Ubanmu na samaniya , Jehobah Allah , da ’ yan’uwanmu Kiristoci . — Zabura 22 : 22 ; Markus 4 : 24 . 
 Me ya sa Yesu ya ƙi yin abin da mutumin ya roƙa ? 
 Ko da menene ya motsa mutumin ya yi wannan roƙon , Yesu ya ƙi yin abin da mutumin ya roƙa . 
 Maimakon haka , Yesu ya ce masa : “ Mutum , wanne ya sanya ni alƙali ko mai - raba musu a bisanku ? ” 
 ( Luka 12 : 14 ) Sa’ad da ya faɗi haka , Yesu yana nuni ne ga wani abin da sananne ne ga mutanen , domin bisa Dokar Musa , ana naɗa alƙalai cikin birane su yi shari’a a kan irin waɗannan batutuwa . 
 ( Kubawar Shari’a 16 : 18 - 20 ; 21 : 15 - 17 ; Ruth 4 : 1 , 2 ) A wani ɓangare kuma , Yesu ya damu ne da abubuwan da suka fi muhimmanci , wato , ya ba da shaida game da gaskiyar Mulki kuma ya koya wa mutane nufin Allah . 
 ( Yohanna 18 : 37 ) Maimakon mu bar abin duniya ta janye mana hankali , muna bin misalin Yesu ta wajen yin amfani da lokacinmu da kuzari mu yi wa’azin bishara kuma mu “ almajirtadda dukan al’ummai . ” — Matta 24 : 14 ; 28 : 19 . 
 Ka Guji Yin Ƙyashi 
 Wane bincike ne Yesu ya yi ? 
 Da yake yana iya sanin abin da ke cikin zuciya , Yesu ya sani cewa roƙon da wannan mutum ya yi ya ƙunshi wani abu mai tsanani shi ya sa ya roƙi Yesu ya sa hannu cikin al’amurar iyalinsu . 
 Maimakon ya ƙi sa baki a roƙon , Yesu ya faɗi ainihin matsalar kuma ya ce : “ Ku yi lura , ku tsare kanku daga dukan ƙyashi : gama ba da yalwar dukiya da mutum ya ke da ita ransa ke tsayawa ba . ” — Luka 12 : 15 . 
 Menene ƙyashi , kuma menene zai sa mutum ya yi ? 
 “ Ƙyashi ” ba kawai sha’awa ba ce ta samun kuɗi ko wasu abubuwa , waɗanda suke da amfaninsu da aikinsu . 
 “ Mugun son arziki ne ko dukiya , ko kuwa son dukiyoyin wani ” in ji wani ƙamus . 
 Ya ƙunshi rashin gamsuwa da abubuwa , haɗamar samun abubuwa , wataƙila kayan wasu , don kawai a ce mutumin yana da su , ba tare da tunanin ko yana bukatar abin ba ko kuma yadda zai shafi wasu . 
 Mutum mai ƙyashi yana barin abin da yake so ya sha kan tunaninsa da ayyukansa har abin ya zama allansa . 
 Ka tuna cewa manzo Bulus ya kamanta mutum mai haɗama da mai bauta wa gunki , wanda ba zai gaji Mulkin Allah ba . — Afisawa 5 : 5 ; Kolossiyawa 3 : 5 . 
 A waɗanne hanyoyi ne za a iya nuna ƙyashi ? 
 Ka ba da wasu misalai . 
 Shi ya sa Yesu ya yi gargaɗi a kan “ dukan ƙyashi . ” 
 Ana iya yin ƙyashi a hanyoyi dabam dabam . 
 Na ƙarshe cikin Dokoki Goma ta ambata wasu cikinsu , tana cewa : “ Ba za ka yi ƙyashin gidan makusancinka ba , ba za ka yi ƙyashin matar makusancinka ba , ko bawansa , ko baiwassa , ko sansa , ko jākinsa , ko kowane abin da ke na makusancinka . ” 
 ( Fitowa 20 : 17 ) Littafi Mai Tsarki yana cike da misalan waɗanda suka faɗa ciki mugun zunubi domin ƙyashi . 
 Shaiɗan ne na farko da ya yi ƙyashin abin wani , wato ɗaukaka , daraja da iko da Jehobah kaɗai ne yake da su . 
 ( Ru’ya ta Yohanna 4 : 11 ) Hauwa’u ta yi ƙyashin samun ’ yancin kai , kuma da yake an ruɗe ta a kan wannan batun ne ya sa ’ yan adam suka soma zunubi da mutuwa . 
 ( Farawa 3 : 4 - 7 ) Aljanu , mala’iku ne da ba su gamsu da “ riƙe matsayi nasu ba , amma suka rabu da nasu wurin zama ” don abin da ba nasu ba . 
 ( Yahuda 6 ; Farawa 6 : 2 ) Ka tuna da Balaam , Achan , Gehazi , da Yahuda Iskariyoti . 
 Maimakon su yi haƙuri da abin da suke da shi a rayuwa , sun ƙyale sha’awar abin duniya ta sa su yi rashin matsayinsu , kuma hakan ya jawo musu halaka . 
 Ta yaya ya kamata ‘ mu lura , ’ kamar yadda Yesu ya ba da gargaɗi ? 
 Ya dace da Yesu ya soma kashedi game da ƙyashi da waɗannan kalmomin “ ku yi lura ” ! 
 Me ya sa ? 
 Domin yana da sauƙi mutane su ga cewa wani mai haɗama ne ko mai ƙyashi ne amma da kyar ne su yarda cewa su ma suna yin hakan . 
 Duk da haka , manzo Bulus ya nuna cewa “ son kuɗi asalin kowace irin mugunta ne . ” 
 ( 1 Timothawus 6 : 9 , 10 ) Almajiri Yaƙub ya bayyana cewa sa’ad da mugun sha’awa , “ ta habala , ta kan haifi zunubi . ” 
 ( Yaƙub 1 : 15 ) Daidai da gargaɗin Yesu , ya kamata ‘ mu lura ’ kada mu dinga kallon wasu da idon cewa su masu ƙyashi ne , amma mu bincika kanmu mu ga inda muka sa zuciyarmu , don mu ‘ tsare kanmu daga dukan ƙyashi . ’ 
 Yawan Dukiya 
 11 , 12 . ( a ) Wane gargaɗi ne Yesu ya yi game da ƙyashi ? 
 ( b ) Me ya sa muke bukatar mu saurari gargaɗin da Yesu ya yi ? 
 Da akwai wani dalilin da ya sa za mu mai da hankali da ƙyashi . 
 Ka lura da abin da Yesu ya faɗa a gaba : “ Ba da yalwar dukiya da mutum ya ke da ita ransa ke tsayawa ba . ” 
 ( Luka 12 : 15 ) Ya kamata mu yi tunanin wannan sosai a zamaninmu na son abin duniya , inda mutane suke ganin cewa za ka yi farin ciki da nasara idan ka yi arziki . 
 Da waɗannan kalmomi , Yesu ya nuna cewa ba a samun rayuwa mai ma’ana da gamsarwa ta yawan dukiya . 
 Amma wasu ba za su yarda ba . 
 Suna iya tunanin cewa dukiya na sa a ji daɗin rayuwa kuma shi ya sa yake da kyau a nemi abin duniya . 
 Shi ya sa suke ba da kansu ga biɗan ayyukan da zai sa su samu dukan abubuwan da suke so har da kayayyakin daki masu amfani da lantarki . 
 Suna tunanin cewa wannan zai sa su more rayuwa . 
 Ta yin irin wannan tunanin , ba su fahimci abin da Yesu yake nufi ba . 
 Wane ra’ayi ne ya dace mu kasance da shi game da rayuwa da dukiya ? 
 Maimakon ya mai da hankali a kan ko ya dace ko bai dace ba a samu dukiya mai yawa , Yesu ya nanata cewa ba ‘ yawan dukiya ’ ba , wato , ba yawan abubuwan da mutum yake da su ba ne za su tsawonta ransa . 
 Saboda haka , dukanmu mun sani cewa ba a bukatar abubuwa masu yawa don mu kasance da rai , ko kuma mu kiyaye ranmu . 
 Abubuwan da kawai muke bukata su ne abinci , kayan sakawa , da wurin kwanciya . 
 Mawadata suna da waɗannan abubuwan da yawa , kuma matalauta suna fama su sami abin da suke bukata . 
 Amma , mawadata da matalauta suna zama ɗaya a lokacin da suka mutu , domin duk abin da suke da shi a wannan lokacin ya ƙare . 
 ( Mai - Wa’azi 9 : 5 , 6 ) Saboda haka , idan rayuwa za ta kasance da ma’ana bai kamata ta dangana a kan abubuwan da mutum zai iya samu ko kuma abubuwan da yake da su ba . 
 Hakan zai zama gaskiya sa’ad da muka bincika irin rayuwar da Yesu yake maganar ta . 
 Menene za mu iya koya daga kalmar nan ‘ rai ’ da ke cikin Littafi Mai Tsarki ? 
 Sa’ad da Yesu ya ce , “ Ba da yalwar dukiya da mutum ya ke da ita ransa ke tsayawa ba , ” kalmar nan ‘ rai ’ da aka yi amfani da ita a Lingilar Luka ( a Helenanci zo·eʹ ) ba ta nufin salon rayuwa , amma cikakkiyar rayuwa . 
 * Yesu yana cewa ko mu masu arziki ne ko matalauta , ko muna da kayan alatu ko kuma da kyar muke samun na ci , ba mu da cikakken ikon tsawonta ranmu ko kuma sanin ko za mu kasance da rai gobe . 
 Yesu ya ce a Huɗubarsa Bisa Dutse : “ Wanene a cikinku , don damuwa tasa , zai iya ƙara ko da taƙi ga tsawon rayuwa tasa ? ” 
 ( Matta 6 : 27 ) Littafi Mai Tsarki ya nuna sarai cewa Jehobah ne kaɗai “ maɓulɓular rai ” kuma shi kaɗai ne zai iya ba amintattu “ hakikanin rai ” ko kuma rai na “ har abada , ” a sama ko kuma a duniya . — Zabura 36 : 9 ; 1 Timothawus 6 : 12 , 19 . 
 Me ya sa mutane da yawa suke dogara ga abin duniya ? 
 Kalmomin Yesu sun nuna cewa yana da sauƙi mutane su kasance da ra’ayin rayuwa da bai dace ba . 
 Dukan ’ yan adam ajizai ne duk da mawadata da matalauta , kuma abu ɗaya ne ke samunsu . 
 Musa na dā ya ce : “ Kwanukan shekarunmu shekara hauya uku ce da goma , idan kuwa domin ƙarfi sun kai hauya huɗu ; fahariyarsu wahala ce da baƙin ciki : gama da sauri ya kan wuce , mu kan tashi . ” 
 ( Zabura 90 : 10 ; Ayuba 14 : 1 , 2 ; 1 Bitrus 1 : 24 ) Domin wannan , mutanen da ba su ƙulla dangantaka mai kyau da Allah ba sau da yawa suna amincewa da ra’ayin “ bari mu ci mu sha , gama gobe za mu mutu ” da manzo Bulus ya yi maganarsa . 
 ( 1 Korinthiyawa 15 : 32 ) Wasu , da yake sun san cewa rayuwa tana saurin wucewa suna ƙoƙari su sami kwanciyar rai da tallafawa na abin duniya . 
 Wataƙila suna jin cewa samun abin duniya na zahiri masu yawa zai sa su sami kwanciyar rai . 
 Da haka , suna aiki tuƙuru don su tara arziki da dukiya , suna kuskuren cewa irin waɗannan abubuwa ne za su kawo musu kwanciyar rai da farin ciki . — Zabura 49 : 6 , 11 , 12 . 
 Rayuwa Mai Kyau a Nan Gaba 
 Rayuwa mafi ma’ana ta dangana ne a kan menene ? 
 Wataƙila gaskiya ne cewa idan muna da abinci mai yawa , tufafi , da wurin kwanciya , da wasu kayan alatu ko kuma zuwa asibiti mai kyau za su iya sa mu ji daɗin rayuwa kuma su daɗa wasu shekaru ga rayuwarmu . 
 Amma , ainihin irin wannan rayuwar ce mafi ma’ana kuma mai ba da kwanciyar hankali kuwa ? 
 Ba a gwada rayuwa mafi ma’ana ta shekarun mutum ko kuma ta yawan abin duniya da mutum yake da shi ko kuma yake morewa . 
 Manzo Bulus ya nuna haɗarin sa rai a irin waɗannan abubuwa . 
 Ya rubuta wa Timothawus : “ Ka dokace waɗanda ke mawadata cikin wannan zamani na yanzu , kada su yi girman kai , kada su ratayi begensu bisa wadata marar - tsayawa , amma bisa Allah , wanda ke ba mu kome a yalwace mu ji daɗinsu . ” — 1 Timothawus 6 : 17 . 
 17 , 18 . ( a ) Waɗanne misalai na musamman game da dukiya ne ya dace mu yi koyi da su ? 
 ( b ) Waɗanne ƙarin kalmomin Yesu ne za mu bincika a talifi na gaba ? 
 Ba shi da kyau mutum ya sa rai a dukiya domin ba ta “ tsayawa . ” 
 Ayuba uban iyali mai arziki ne sosai , amma sa’ad da bala’i ta faɗa masa , dukiyarsa ba ta taimake shi ba ; duk ɓacewa suka yi farat ɗaya . 
 Dangantakarsa ce da Allah ta kiyaye shi a lokacin gwaji da jarabobbin da suka faɗa masa . 
 ( Ayuba 1 : 1 , 3 , 20 - 22 ) Ibrahim bai ƙyale yawan dukiyarsa ta hana shi karɓan aiki mai wuya daga Jehobah ba , kuma an albarkace shi da zama “ uba na jama’ar al’ummai . ” 
 ( Farawa 12 : 1 , 4 ; 17 : 4 - 6 ) Ya kamata mu yi koyi da waɗannan da wasu misalai . 
 Ko mu manya ne ko yara , muna bukatar mu bincika kanmu mu ga abin da ya fi muhimmanci a rayuwarmu da kuma inda muka sa ranmu . — Afisawa 5 : 10 ; Filibbiyawa 1 : 10 . 
 Kalmomi kalilan da Yesu ya faɗa a kan ƙyashi da kuma ra’ayin da ya dace game da rayuwa suna da ma’ana kuma suna taimakawa . 
 Amma , Yesu yana da ƙarin gargaɗi da zai yi , kuma ya ba da almara ko kwatanci mai sa tunani game da wani mawadaci wawa . 
 Ta yaya wannan kwatanci ya dace da zamaninmu a yau , kuma menene za mu iya koya daga ciki ? 
 Talifi na gaba zai ba da amsoshin . 
 [ Hasiya ] 
 Wata kalmar Helenanci da aka fassara ‘ rai ’ ita ce biʹ·os . 
 In ji ƙamus na Vine’s Expository Dictionary of Old and New Testament Words , biʹ·os tana nufin “ tsawon rayuwa , ” “ yadda ake rayuwa , ” da kuma “ abin biyan bukatar rayuwa . ” 
 Mecece Amsarka ? 
 • Menene za mu iya koya daga yadda Yesu ya ƙi ya aikata bisa roƙon da wani mutum da ke cikin jama’a ya yi ? 
 • Me ya sa za mu mai da hankali da yin ƙyashi , ta yaya za mu yi hakan ? 
 • Me ya sa abin da mutum yake da shi ba zai iya tsawonta rayuwarsa ba ? 
 • Menene zai sa rai ya kasance da daraja kuma a sami kwanciyar rai ? 
 [ Hoto a shafi na 21 ] 
 Me ya sa Yesu ya ƙi roƙon wani mutum ? 
 [ Hoto a shafi na 21 ] 
 Ƙyashi yana iya jawo mummunan sakamako 
 [ Hotuna a shafi na 23 ] 
 Ta yaya Ibrahim ya nuna ra’ayin da ya dace game da dukiya ? 
 Kai ‘ Mawadaci Ne Ga Allah ’ ? 
 “ Hakanan ne mai - ajiye wa kansa dukiya , shi kuwa ba mawadaci ba ne ga Allah . ” — LUKA 12 : 21 . 
 1 , 2 . ( a ) Mutane suna shirye su yi sadaukarwa a kan menene ? 
 ( b ) Wane ƙalubale da haɗari ne Kiristoci suke fuskanta ? 
 TUN da daɗewa mutane a ƙasashe masu yawa , suna aiki tuƙuru don su zama masu arziki . 
 Alal misali , filin zinariya da aka gano a ƙarni na 19 a Australiya , Afirka ta Kudu , da kuma Amirka ya jawo hankalin mutane daga ƙasashe masu nisa da suke shirye su bar gida da waɗanda suke ƙauna don su nemi dukiya a wurin da ba su sani ba , wani lokaci a ƙasashe da ba sa karɓan baƙi . 
 Hakika , mutane da yawa suna shirye su sa ransu cikin haɗari kuma su yi sadaukarwa mai girma domin su sami dukiyoyin da suke so . 
 Ko da yake yawancin mutane a yau ba sa zuwa su haƙa ƙasa don su nemi zinari , amma suna aiki tuƙuru don su biya bukatun rayuwa . 
 Yin hakan a wannan zamanin yana da wuya , kuma yana ɗaukan lokaci . 
 Yana da sauƙi mutum ya damu da neman abinci , sa tufafi , da wurin kwanciya kuma ya yi watsi ko ya manta da abubuwan da suka fi muhimmanci . 
 ( Romawa 14 : 17 ) Yesu ya ba da kwatanci , ko almara da ta kwatanta wannan hali na ’ yan adam . 
 Almarar tana cikin Luka 12 : 16 - 21 . 
 Ka ɗan ba da labarin kwatancin Yesu da ke rubuce a Luka 12 : 16 - 21 . 
 Yesu ya ba da wannan kwatancin a lokacin da ya yi magana a kan bukatar tsare kanmu daga yin ƙyashi , da muka bincika dalla - dalla a talifin da ya shige . 
 Bayan ya yi gargaɗi game da yin ƙyashi , Yesu ya yi magana game da wani mawadaci da bai gamsu da rumbunansa da ke cike da kaya masu kyau ba amma ya rushe su kuma ya gina manya domin ya ƙara tara abubuwa masu kyau . 
 A lokacin da yake ganin cewa yana shirye ya more rayuwarsa , Allah ya gaya masa cewa zai mutu , kuma wani ne zai ci dukan abubuwa masu kyau da mutumin ya tara . 
 Sai Yesu ya kammala da waɗannan kalmomin : “ Hakanan ne mai - ajiye wa kansa dukiya , shi kuwa ba mawadaci ba ne ga Allah . ” 
 ( Luka 12 : 21 ) Wane darassi ne za mu iya koya daga wannan almarar ? 
 Ta yaya za mu yi amfani da wannan darasin a rayuwarmu ? 
 Wani Mutumin da ke da Matsala 
 Wane irin mutumi ne za mu iya cewa an kwatanta a cikin almarar Yesu ? 
 Mutane da yawa suna sane da kwatancin da Yesu ya ba da . 
 Mun lura cewa Yesu ya gabatar da labarin ta wajen cewa : “ Ƙasar wani mawadaci ta bada amfani dayawa . ” 
 Yesu bai ce mutumin ya samu dukiyarsa ta hanyar cuta ko kuma a hanyar da ba ta dace ba . 
 Wato , ba a ce mutumin mugu ba ne . 
 Hakika , daga abin da Yesu ya ce , ya dace a ce mutumin cikin almarar ya yi aiki sosai . 
 Mun fahimci cewa mutumi ne da yake shiri kuma yake tara abubuwa don nan gaba , wataƙila don jin daɗin iyalinsa . 
 Da haka , daga ra’ayin duniya za a iya cewa shi mutum ne mai aiki sosai wanda ya ɗauki hakkinsa da muhimmanci . 
 Wace matsala ce mutumin da ke cikin almarar Yesu ya fuskanta ? 
 Ko yaya dai , Yesu ya kira mutumin cikin almarar mawadaci , wato wanda yake da dukiyoyi masu yawa . 
 Amma , yadda Yesu ya kwatanta mawadacin ya nuna cewa yana da matsala . 
 Ya sami amfanin gona fiye da yadda yake zato kuma ba zai iya kula da su ba . 
 Da me ya kamata ya yi ? 
 Wane zaɓi ne bayin Allah da yawa suke fuskanta a yau ? 
 Bayin Jehobah da yawa a yau suna fuskantar yanayi da ya yi kama da na wannan mawadacin . 
 Kiristoci na gaskiya suna ƙoƙarin faɗin gaskiya , kuma suna aiki da kyau . 
 ( Kolossiyawa 3 : 22 , 23 ) Ko suna yi wa wani aiki ko a nasu kasuwanci , suna yin nasara har ma su zama ƙwararru . 
 Suna fuskantar tsai da shawara idan aka ba su ƙarin matsayi ko sa’ad da suka sami wata dama . 
 Za su karɓi matsayin ne kuma su sami ƙarin kuɗi ? 
 Hakanan ma , matasa Shaidu da yawa suna yin ƙoƙari sosai a makaranta . 
 Saboda haka , ana iya ba su lada ko kuma sukolashif don su ƙaro ilimi a babban makarantu . 
 Za su bi tafarkin da yawancin mutane suke bi ne kuma su karɓi abin da aka ba su ? 
 Ta yaya ne mutumin da ke cikin almarar Yesu ya magance matsalarsa ? 
 A kwatancin Yesu , menene mawadacin ya yi sa’ad da ya sami amfanin gona da yawa har ya zama cewa ba shi da inda zai ajiye abubuwan da ya girbe ? 
 Ya tsai da shawara ya rushe rumbunansa kuma ya gina manya don ya tara hatsi da wadatarsa duka . 
 Wannan shirin ya ba shi kwanciyar hankali da gamsuwa da ya sa ya yi tunani : “ In ce ma raina kuma , Ya raina , kana da wadata mai - yawa a ajiye da za ta kai shekaru dayawa ; yi hutunka , ka ci , ka sha , ka yi annishuwa . ” — Luka 12 : 19 . 
 Me Ya Sa Ya Zama “ Wawa ” ? 
 Wane abu mai muhimmanci ne mutumin da ke cikin almarar Yesu ya yi watsi da shi ? 
 Amma , kamar yadda Yesu ya faɗa , shirin da mawadacin ya yi bai kawo masa kwanciyar rai ba . 
 Ko da yake kamar shirin yana da kyau , bai haɗa da wani abu mai muhimmanci ba , wato , nufin Allah . 
 Mutumin ya yi tunanin kansa kaɗai , yadda zai shaƙata , ya ci , ya sha , kuma ya ji daɗin ransa . 
 Ya yi tunanin cewa tun da yana da “ wadata mai - yawa ” zai yi “ shekaru dayawa . ” 
 Amma , abin baƙin ciki , abubuwa ba su faru yadda yake so ba . 
 Kamar yadda Yesu ya ce da farko , “ ba da yalwar dukiya da mutum ya ke da ita ransa ke tsayawa ba . ” 
 ( Luka 12 : 15 ) A wannan daren , duk aikin da mutumin ya yi ya ƙare farat ɗaya , domin Allah ya ce masa : “ Kai wawa , yau da daren nan ana biɗan ranka a gareka ; abin da ka shirya fa , ga wa su ke ? ” — Luka 12 : 20 . 
 Me ya sa aka kira mutumin cikin almarar wawa ? 
 A nan mun kai darasi mai muhimmanci na kwatancin Yesu . 
 Allah ya kira mutumin wawa . 
 Ƙamus nan Exegetical Dictionary of the New Testament ya bayyana cewa irin wannan kalmar Helenanci da aka yi amfani da ita “ tana nufin rashin fahimi . ” 
 Ƙamus ɗin ya faɗi cewa a wannan almarar , an kwatanta Allah kamar yana amfani da wannan kalmar ya fallasa “ rashin amfanin shirin da mawadata suke yi don nan gaba . ” 
 Wannan furcin ba ya maganar wanda ba shi da basira , amma “ wanda ya ƙi dogara ga Allah . ” 
 Kwatancin Yesu game da mawadacin ya tuna mana abin da ya gaya wa Kiristocin da ke ikilisiyar Laodicea na Asiya Ƙarama a ƙarni na farko : “ Domin kana cewa , Na wadata , na sami dukiya , ban bukaci kome ba ; ba ka sani ba malalacin nan ne kai , abin tausayi , matalauci , makaho , tsirara . ” — Ru’ya ta Yohanna 3 : 17 . 
 Me ya sa tara “ wadata mai - yawa ” ba tabbacin samun “ shekaru dayawa ” ba ne ? 
 Ya kamata mu yi bimbini a kan wannan darassin . 
 Za mu iya zama kamar mutumin cikin almarar , mu yi aiki tuƙuru don mu tabbata cewa muna da “ wadata mai - yawa ” duk da haka mu kasa yin abin da ya dace don mu sami begen yin “ shekaru dayawa ” ? 
 ( Yohanna 3 : 16 ; 17 : 3 ) Littafi Mai Tsarki ya ce : “ Wadata ba ta anfana komi a ranar hasala ” kuma “ wanda ya dogara ga wadatarsa za ya fāɗi . ” 
 ( Misalai 11 : 4 , 28 ) Saboda haka , Yesu ya daɗa gargaɗi na ƙarshe a wannan almarar : “ Hakanan ne mai - ajiye wa kansa dukiya , shi kuwa ba mawadaci ba ne ga Allah . ” — Luka 12 : 21 . 
 Me ya sa abin banza ne mutum ya sa bege da samun kwanciyar rai a dukiya ? 
 Sa’ad da Yesu ya ce “ hakanan ne , ” yana nuna cewa abin da ya faru da mawadacin cikin kwatancin zai faru da waɗanda suka kafa rayuwarsu , wato begensu da kwanciyar ransu a kan abin duniya kawai . 
 Laifin ba a kan ‘ ajiye wa kanmu dukiya ’ ba ne amma a kan rashin zama “ mawadaci . . . ga Allah . ” 
 Almajiri Yaƙub ya yi irin wannan gargaɗin sa’ad da ya rubuta : “ Tafi , ku da ku ke cewa , Ko yau ko gobe za mu tafi cikin wannan birni , mu yi shekara a wurin , mu yi ciniki , mu ci riba : ku kuwa ba ku san abin da za ya faru gobe ba . ” 
 Me ya kamata su yi ? 
 “ Da ma kun ce , Idan Ubangiji ya yarda , za mu yi rai , mu yi abu kaza da kaza . ” 
 ( Yaƙub 4 : 13 - 15 ) Komi yawan kuɗin mutum da arzikinsa , duk za su zama banza idan ba mawadaci ba ne a gun Allah . 
 To , menene ake nufi da mutum ya zama mawadaci a gun Allah ? 
 Zama Mawadaci ga Allah 
 Yin menene zai sa mu zama mawadaci ga Allah ? 
 A furcin Yesu , an bambanta zama mawadaci ga Allah da mutum ya tara wa kansa dukiya , ko kuma ya zama mai arziki . 
 Da haka , Yesu yana cewa ne bai kamata tara dukiya ko kuma jin daɗin abin da muka tara ya zama ainihin damuwarmu a rayuwa ba . 
 Maimakon haka , ya kamata mu yi amfani da dukiyarmu mu kyautata ko kuma mu ƙarfafa dangantakarmu da Jehobah . 
 Yin hakan zai sa mu zama mawadaci ga Allah . 
 Me ya sa ? 
 Domin zai sa mu sami albarka da yawa daga wajensa . 
 Littafi Mai Tsarki ya gaya mana : “ Albarkar Ubangiji ta kan kawo wadata , ba ya kan haɗa ta da baƙinciki ba . ” — Misalai 10 : 22 . 
 Ta yaya albarkar Jehobah take “ kawo wadata ” ? 
 Sa’ad da Jehobah ya albarkace mutanensa , yana ba su abin da ya fi kyau a kowane lokaci . 
 ( Yaƙub 1 : 17 ) Alal misali , sa’ad da Jehobah ya ba Isra’ilawa inda za su zauna , ya ba su ƙasa “ mai - zuba da madara da zuma . ” 
 Ko da yake an kwatanta ƙasar Masar kamar haka , ƙasar da Jehobah ya ba Isra’ilawa dabam take a hanya ta musamman . 
 Musa ya gaya wa Isra’ilawa cewa ƙasa ce ‘ wadda Ubangiji Allahnsu ya ke lura da ita . ’ 
 Wato , za su yi nasara domin Jehobah zai kula da su . 
 Muddin Isra’ilawa suka kasance da aminci ga Jehobah , ya albarkace su sosai kuma sun more rayuwa da ta fi ta dukan al’ummai da suka kewaye su . 
 Hakika , albarkar Jehobah “ ta kan kawo wadata ” ! — Litafin Lissafi 16 : 13 ; Kubawar Shari’a 4 : 5 - 8 ; 11 : 8 - 15 . 
 Menene mawadata a gun Allah suke morewa ? 
 Ana iya fassara furci zama ‘ mawadaci ga Allah ’ zuwa ‘ mai tanadi a gun Allah . ’ 
 ( LMT ) Masu arziki suna damuwa da yadda za su bayyana a gaban mutane . 
 Sau da yawa ana ganin wannan ta salon rayuwarsu . 
 Suna son su burge mutane da abin da Littafi Mai Tsarki ya kira “ darajar rai ta wofi . ” 
 ( 1 Yohanna 2 : 16 ) Akasin haka , mawadata a gun Allah suna more amincewar Allah , tagomashinsa , da alherinsa masu yawa kuma suna da dangantaka na kud da kud da shi . 
 Kasancewa a irin wannan yanayi mai tamani na sa su farin ciki da kwanciyar rai , fiye da wadda kowace irin dukiya za ta ba su . 
 ( Ishaya 40 : 11 ) Tambayar da ta rage ita ce , Menene dole mu yi domin mu zama mawadata a gaban Allah ? 
 Zama Mawadaci a Gaban Allah 
 Menene dole mu yi don mu zama mawadata a gaban Allah ? 
 A kwatancin Yesu , mutumin ya yi shiri kuma ya yi aiki tuƙuru don ya azurtar da kansa , kuma an kira shi wawa . 
 Saboda haka , don mu zama mawadata a gun Allah dole ne mu yi aiki tuƙuru kuma mu sa hannu a cikin ayyuka masu amfani da daraja a gaban Allah . 
 Wannan yana cikin umurnin da Yesu ya ba da : “ Ku tafi fa , ku almajirtadda dukan al’ummai . ” 
 ( Matta 28 : 19 ) Za a iya kamanta yin amfani da lokacinmu , kuzarinmu , da iyawarmu , don wa’azin Mulki da aikin almajirantarwa da zuba jari ba don kyautata rayuwarmu ba . 
 Waɗanda suka yi hakan sun sami albarka mai yawa a ruhaniya kamar yadda labarai na gaba suka nuna . — Misalai 19 : 17 . 
 16 , 17 . 
 Wane labari za ka ba da don ka nuna hanyar rayuwa da ke sa mutum ya zama mawadaci a gaban Allah ? 
 Ka yi la’akari da labarin wani Kirista a wata ƙasar Asiya . 
 Yana gyara na’aurar kwamfuta kuma aikin na ba shi kuɗi . 
 Amma , aikinsa na ɗaukan dukan lokacinsa kuma hakan ya sa ya ji ba shi da ruhaniya . 
 A ƙarshe , maimakon ya ci gaba da aikinsa , ya yi murabus kuma ya soma yin askirim yana sayarwa a kan titi don ya samu isashen lokaci ya kula da bukatunsa na ruhaniya da hakkinsa . 
 Abokan aikinsa na dā suka yi masa ba’a , amma menene sakamakon ? 
 Ya ce : “ Na fi samun kuɗi yanzu fiye da lokacin da nake gyaran na’aurar kwamfuta . 
 A yanzu farin cikina ya ƙaru domin ba ni da matsi da damuwa da nake da shi a aikina na dā . 
 Kuma mafi muhimmanci , na fi kusa da Jehobah yanzu . ” 
 Wannan canjin ya taimaki wannan Kirista ya shiga hidima ta cikakken lokaci , kuma yanzu yana hidima a ofishin reshe na Shaidun Jehobah a ƙasarsu . 
 Hakika , albarkar Jehobah tana kawo wadata . 
 Wani misali kuma na wata mata ce da ta yi girma a iyalin da ake ɗaukan ilimi da muhimmanci ƙwarai . 
 Ta je jami’u a Faransa , Mexico , da Swizerland kuma tana da damar samun aikin da zai sa ta sami kuɗi sosai . 
 Ta ce , “ na yi nasara ; ana daraja ni kuma ana ba ni zarafi na musamman , amma a zuciyata , ba ni da gamsuwa . ” 
 Sai ta koya game da Jehobah . 
 Ta ce : “ Da na ci gaba a ruhaniya , sha’awar faranta wa Jehobah rai da kuma son na mayar masa kaɗan cikin abubuwa da ya ba ni ya taimake ni na ga tafarkin da zan bi wato hidima ta cikakken lokaci . ” 
 Ta bar aikinta kuma ba da daɗewa ba ta yi baftisma . 
 Shekara 20 yanzu tana farin ciki a hidima na cikakken lokaci . 
 Ta ce : “ Wasu suna ganin na yi watsi da ilimina , amma sun gane cewa ina farin ciki , kuma suna son ƙa’idodi da ke ja - gorar rayuwata . 
 Kowace rana ina addu’a ga Jehobah ya taimake ni na kasance da tawali’u don na samu amincewarsa . ” 
 Kamar Bulus , ta yaya za mu zama mawadata a gaban Allah ? 
 Saul wanda ya zama manzo Bulus , yana da damar samun aikin da zai azurtar da shi . 
 Duk da haka , ya rubuta : “ Hakika , ina lissafa dukan abu hasara kuma bisa ga fifikon sanin Kristi Yesu Ubangijina . ” 
 ( Filibbiyawa 3 : 7 , 8 ) A wurin Bulus , arzikin da ya samu ta wurin Kristi ya fi duk wani abin da zai samu daga duniya . 
 Hakanan ma , ta wurin barin kowane buri na son kai da kuma biɗan rayuwa ta ibada , mu ma za mu more rayuwa ta arziki a gaban Allah . 
 Kalmar Allah ta tabbatar mana cewa : “ Ladar tawali’u da tsoron Ubangiji Dukiya ne , da girma , da rai . ” — Misalai 22 : 4 . 
 Za Ka Iya Bayyanawa ? 
 • Wace matsala ce mutumin da ke cikin kwatancin Yesu yake da ita ? 
 • Me ya sa aka kira mutumin cikin almarar wawa ? 
 • Me yake nufi mutum ya zama mawadaci ga Allah ? 
 • Ta yaya za mu zama mawadata ga Allah ? 
 [ Hoto a shafi na 24 ] 
 Me ya sa aka kira mawadacin mutumin nan wawa ? 
 [ Hoto a shafi na 25 ] 
 Ta yaya ne zarafin samun cin gaba zai zama gwaji ? 
 [ Hoto a shafi nas 26 , 27 ] 
 “ Albarkar Ubangiji ta kan kawo wadata ” 
 Jehobah Yana Son Adalci 
 ‘ Ni , Ubangiji , ina ƙaunar adalci . ’ — ISHAYA 61 : 8 . 
 1 , 2 . ( a ) Menene kalmomin nan ‘ adalci ’ da ‘ rashin adalci ’ suke nufi ? 
 ( b ) Menene Littafi Mai Tsarki ya ce game da Jehobah da kuma halinsa na adalci ? 
 ADALCI na nufin ‘ rashin son kai , da kuma yin nagargarun abubuwa . ’ 
 Rashin adalci ya ƙunshi nuna bambanci , mugunta da kuma cutar da wasu ba gaira ba dalili . 
 Kusan shekaru 3,500 da suka wuce , Musa ya rubuta game da Jehobah Mamallakin Dukan Halitta , ya ce : ‘ Dukan tafarkunsa adalci ne : Shi Allah mai - aminci ne , mara - mugunta . ’ 
 ( Kubawar Shari’a 32 : 4 ) Fiye da ƙarnuka bakwai da suka wuce , Allah ya umurci Ishaya ya rubuta waɗannan kalaman : ‘ Ni , Ubangiji , ina ƙaunar adalci . ’ 
 ( Ishaya 61 : 8 ) Sa’an nan a ƙarni na farko , Bulus ya furta : “ Da rashin adalci tare da Allah ? 
 Daɗai ! ” 
 ( Romawa 9 : 14 ) A wannan lokacin ne kuma Bitrus ya faɗi cewa : “ Allah ba mai - tara ba ne : amma a cikin kowace al’umma , wanda ya ke tsoronsa , yana aika adalci kuma , abin karɓa ne gareshi . ” 
 ( Ayukan Manzanni 10 : 34 , 35 ) Hakika , ‘ Ubangiji yana ƙaunar adalci . ’ — Zabura 37 : 28 ; Malachi 3 : 6 . 
 Rashin Adalci ya Zama Gama Gari 
 Yaya ne rashin adalci ya soma a duniya ? 
 Ba a yin adalci a yau . 
 Za mu iya fuskantar rashin adalci a wurin aiki , a makaranta , a wajen sha’ani da shugabannai , da kuma waɗansu hanyoyi , har ma a cikin iyali . 
 Hakika , irin waɗannan rashin adalci ba sabon abu ba ne . 
 Rashin adalci ya soma ne a lokacin da Shaiɗan Iblis ya rinjayi iyayenmu na fari suka yi tawaye kuma suka zama marasa adalci . 
 Adamu , da Hauwa’u da kuma Shaiɗan sun nuna rashin adalci da suka wulaƙanta ’ yancin da Jehobah ya ba su . 
 Mummunan aikinsu ya jawo wa dukan mutane wahala mai tsanani da kuma mutuwa . — Farawa 3 : 1 - 6 ; Romawa 5 : 12 ; Ibraniyawa 2 : 14 . 
 Yaushe ne rashin adalci ya soma a tarihin ’ yan adam ? 
 Bayan shekaru 6,000 da aka yi tawaye a Adnin , rashin adalci ya kasance a duniya . 
 Wannan ba abin mamaki ba ne saboda Shaiɗan ne allan wannan zamanin . 
 ( 2 Korinthiyawa 4 : 4 ) Shi maƙaryaci ne kuma uban ƙarya , mai tsegumi kuma mai hamayya da Jehobah . 
 ( Yohanna 8 : 44 ) Koyaushe yana yin rashin adalci . 
 Alal misali , saboda yadda Shaiɗan ya rinjayi mutane kafin rigyawa a zamanin Nuhu , Allah ya lura cewa “ muguntar mutum ta yi yawa cikin duniya , kuma kowace shawara ta tunanin zuciyarsa mugunta ce kaɗai kullayaumi . ” 
 ( Farawa 6 : 5 ) Wannan yanayin ya ci gaba har zamanin Yesu . 
 Ya ce : “ Wahalar yini ta ishe shi , ” wahala wato rashin adalci . 
 ( Matta 6 : 34 ) Littafi Mai Tsarki ya ce : “ Dukan talikai suna nishi suna naƙuda tare da mu har yanzu . ” — Romawa 8 : 22 . 
 Me ya sa ake nuna rashin adalci a zamaninmu fiye da dā ? 
 Saboda haka , mugayen abubuwa suna faruwa a dukan tarihin ’ yan adam don rashin adalci . 
 Yanzu yanayin ya fi na dā . 
 Me ya sa ? 
 Saboda tun shekaru da yawa da suka shige wannan zamanin marar ibada yana cikin ‘ kwanakinsa na ƙarshe , ’ na “ miyagun zamanu . ” 
 Littafi Mai Tsarki ya ce , a wannan zamanin , mutane za su zama “ masu - son kansu , masu - son kuɗi , masu - ruba , masu - girman kai , masu - zagi , . . . marasa - godiya , marasa - tsarki , Marasa - ƙauna irin na tabi’a , masu - baƙar zuciya , masu - tsegumi , marasa - kamewa , masu - zafin hali , marasa - son nagarta , masu - cin amana , masu - taurin kai , masu - kumbura . ” 
 ( 2 Timothawus 3 : 1 - 5 ) Waɗannan mugayen halayen suna jawo rashin adalci iri - iri . 
 6 , 7 . 
 Wane irin mugun rashin adalci ne ya shafi ’ yan adam a zamaninmu ? 
 Rashin adalci ya ƙaru a cikin shekaru ɗari da suka wuce fiye da dā . 
 Wani dalili shi ne a waɗannan shekarun an yi yaƙe - yaƙe fiye da kowane zamani . 
 Alal misali , waɗansu ’ yan tarihi sun ce a Yaƙin Duniya na biyu kaɗai , an kashe mutane wajen miliyan 60 , waɗanda yawancinsu fararen hula ne maza da mata da yara marasa laifi . 
 Bayan da aka ƙare wannan yaƙin , an kashe miliyoyin mutane a yaƙe - yaƙe dabam dabam , waɗanda yawancinsu fararen hula ne . 
 Shaiɗan ya yaɗa irin waɗannan rashin adalci saboda ya fusata sosai ne , ya san cewa ba da daɗewa ba Jehobah zai kawar da shi gaba ɗaya . 
 Annabci na Littafi Mai Tsarki ya ce : “ Shaiɗan ya sauko wajenku , hasala mai - girma kuwa gareshi , domin ya sani sauran zarafinsa kaɗan ne . ” — Ru’ya ta Yohanna 12 : 12 . 
 A kowace shekara ana kashe kusan dala biliyan sau biliyan a kan sojoji da kayan yaƙi . 
 Miliyoyin mutane ba su da abubuwa na biyan bukatar rayuwa , saboda haka ka yi tunanin amfanin da dukan kuɗin nan zai yi idan aka kashe su wajen neman abin biyan bukata . 
 Kusan mutane biliyan ɗaya ne ba su da isashen abinci , yayin da wasu suna da abinci da yawa . 
 Majalisar Ɗinkin Duniya ta ce , a kowace shekara yara kusan miliyan biyar ne suke mutuwa domin rashin abinci . 
 Wannan rashin adalci ne ! 
 Ka yi tunanin jarirai da yawa da ake kashewa ta wurin zubar da ciki . 
 A kowace shekara an kimanta cewa ana kashe jarirai wajen miliyan 40 zuwa miliyan 60 a dukan duniya ! 
 Wannan mugun rashin adalci ne ! 
 Ta yaya ne kawai ’ yan adam za su sami adalci na gaskiya ? 
 Shugabanni ba sa neman magance matsalar da ke damun mutane a yau ; kuma ƙoƙarce - ƙoƙarcen da mutane suke yi ba zai kyautata yanayin ba . 
 Kalmar Allah ta annabta cewa a lokacinmu “ miyagun mutane da masu - hila za su daɗa mugunta gaba gaba , suna ruɗi , ana ruɗinsu . ” 
 ( 2 Timothawus 3 : 13 ) Rashin adalci ya zama yanayin rayuwa na yau da kullum da mutane ba za su iya kawar da shi ba . 
 Allah na adalci ne kaɗai zai iya kawar da rashin adalci . 
 Shi kaɗai ne zai cire Shaiɗan , da aljanu , da kuma miyagun mutane . — Irmiya 10 : 23 , 24 . 
 Damuwa da ta Dace 
 9 , 10 . 
 Menene ya sa Asaph ya yi sanyin gwiwa ? 
 A dā , wasu marubutan Littafi Mai Tsarki sun yi tunanin abin da ya sa Allah bai sa hannu a harkokin ’ yan adam ba don ya kawo adalci na gaskiya . 
 Alal misali , ka yi la’akari da rubutu na sama na Zabura ta 73 a cikin NWT da ya ambata sunan Asaph , wanda wataƙila yana nuni ne ga wani shahararren mawaƙi Balawi a lokacin sarautar Sarki Dauda ko kuma mawaƙan da suke gidan da Asaph ne shugaba . 
 Asaph da zuriyarsa sun rubuta waƙoƙi da yawa da ake amfani da su a wajen bauta . 
 A wani lokaci a rayuwarsa , marubucin wannan zabura ya yi kasala a bautarsa . 
 Ya ga yadda miyagun mutane suke cin gaba , ya kuma lura cewa suna yin rayuwa mai gamsarwa , ba sa fuskantar wani mugun sakamako . 
 Mun karanta : “ Na ji kishin zuci ga masu - girman kai , sa’anda na ga arzikin masu - mugunta . 
 Gama a cikin mutuwassu babu mirkaki : Ƙarfinsu yana cike . 
 Ba su cikin wahala kamar sauran mutane ; Ba a yi masu masibu kamar sauran mutane ba . ” 
 ( Zabura 73 : 2 - 8 ) Amma daga baya marubucin ne Littafi Mai Tsarki ya fahimci cewa irin wannan tunanin ba shi da kyau . 
 ( Zabura 73 : 15 , 16 ) Mai zabura ya gyara tunaninsa , amma bai fahimci abin da ya sa miyagu suke nasara wajen aikata mugunta ba yayin da mutane masu zuciyar kirki suna shan wahala . 
 Menene mai zabura Asaph ya fahimta daga baya ? 
 Daga baya wannan mutumin mai aminci ya fahimci abin da aka shirya wa miyagu , wato Jehobah zai daidaita abubuwa . 
 ( Zabura 73 : 17 - 19 ) Dauda ya rubuta : “ Ka yi sauraro ga Ubangiji , ka kiyaye tafarkinsa , shi kuma za ya ɗaukake ka ka gaji ƙasar : Lokacinda an datse miyagu , ka gani . ” — Zabura 37 : 9 , 11 , 34 . 
 ( a ) Menene nufin Jehobah game da mugunta da rashin adalci ? 
 ( b ) Menene ra’ayinka game da yadda za a magance rashin adalci ? 
 Hakika , nufin Jehobah ne ya kawar da miyagu da rashin adalci daga wannan duniya idan lokacinsa ya yi . 
 Wannan shi ne abin da ya kamata Kiristoci masu aminci su dinga tunawa koyaushe . 
 Jehobah zai kawar da waɗanda ba su bi nufinsa ba , kuma zai albarkaci waɗanda suka bi nufinsa . 
 “ Idanunsa suna duban ’ yan adam , maƙyaptansa suna gwada su . 
 Ubangiji yana gwada mai - adalci : amma mai - mugunta da mai - son zalunci ransa yana ƙinsu . 
 Za ya zubo da tarkuna bisa masu - mugunta ; Wuta da ƙibiritu da iska mai - ƙuna . . . 
 Gama Ubangiji mai - adalci ne ; yana ƙaunar adalci . ” — Zabura 11 : 4 - 7 . 
 Sabuwar Duniya ta Adalci 
 13 , 14 . 
 Me ya sa adalci zai kasance a sabuwar duniya ? 
 Sa’ad da Jehobah ya halaka wannan zamani na rashin adalci da Shaiɗan yake ja - gora , Zai kawo sabuwar duniya mai ɗaukaka . 
 Mulkin Allah na samaniya wanda Yesu ya koya wa mabiyansa su yi addu’a ya zo ne zai ja - gorance ta . 
 Gaskiya da kuma adalci za su kasance maimakon mugunta , sa’an nan addu’ar nan za ta cika : “ Mulkinka shi zo . 
 Abin da ka ke so , a yi shi , cikin duniya . ” — Matta 6 : 10 . 
 Littafi Mai Tsarki ya gaya mana irin shugabancin da za mu yi begensa , wato shugabancin da dukan mutane masu zuciyar kirki suke ɗokinsa . 
 Sa’an nan Zabura 145 : 16 za ta cika : “ [ Jehobah Allah ] kana buɗe hannunka , kana biya ma kowane mai - rai muradinsa . ” 
 Bugu da ƙari , Ishaya 32 : 1 ta ce : “ DUBA , wata rana wani sarki [ Yesu Kristi da ke sama ] za ya yi mulki cikin adalci , hakimai [ wakilan Kristi a duniya ] kuma za su yi mulki da shari’a . ” 
 Game da Sarki Yesu Kristi , Ishaya 9 : 7 ta ce : “ Ƙaruwar mulkinsa da salama ba ta da iyaka , a bisa kursiyin Dauda , da bisa mulkinsa , domin a kafa shi , a tabbatadda shi ta wurin gaskiya da adalci daga nan gaba kuma har abada . 
 Himmar Ubangiji mai - runduna za ya aikata wannan . ” 
 Kana ganin za ka kasance a ƙarƙashin wannan shugabanci mai kyau ? 
 Menene Jehobah zai yi wa mutane a sabuwar duniya ? 
 A sabuwar duniya ta Allah , ba za a sami dalilin furta kalaman da suke cikin Mai - Wa’azi 4 : 1 ba : “ Na kuma duba , na ga dukan irin zilama da a ke yi a cikin duniya : duba , ga hawayen waɗannan da a ke zalumtassu , ba su da mai - taimako ; a wajen masu - zalumtassu kuma ga iko , amma ba su da mai - taimako . ” 
 Hakika , saboda mu ajizai ne , zai yi wuya mu yi tunanin yadda sabuwar duniya ta adalci za ta kasance . 
 Mugunta ba za ta ƙara kasancewa ba , amma kowace rana za ta kasance da abubuwa masu kyau . 
 Hakika , Jehobah zai gyara dukan abubuwa marasa kyau , zai yi haka ne fiye da yadda muke tsammani . 
 Ya dace da Jehobah Allah ya aririce manzo Bitrus ya rubuta : “ Bisa ga alkawarinsa , muna sauraron sabobin sammai da sabuwar duniya , inda adalci yake zaune . ” — 2 Bitrus 3 : 13 . 
 Ta yaya ne aka kafa “ sabobin sammai ” kuma ta yaya ne ake shirya “ sabuwar duniya ” a yau ? 
 Hakika , an kafa wannan “ sabobin sammai , ” wato gwamnatin Allah na samaniya da ke hannun Kristi . 
 An tattara mutane kaɗan masu zuciyar kirki a wannan zamani na ƙarshe a “ sabuwar duniya . ” 
 Mutanen sun kusan miliyan bakwai a ƙasashe 235 cikin ikilisiyoyi guda 100,000 . 
 Waɗannan miliyoyin mutanen suna koyon hanyoyin Jehobah na adalci , a sakamakon haka , dukan duniya suna more haɗin kai da ke bisa ƙauna ta Kirista . 
 Ana ganin haɗin kai da jimrewa da suke yi a tarihi na duniya , haɗin kai da ya fi duk wani abin da talakawan Shaiɗan suke da shi . 
 Wannan ƙauna da haɗin kai suna nuna irin rayuwa mai kyau da za a yi a sabuwar duniya ta Allah , wadda za ta kasance da gaskiya da kuma adalci . — Ishaya 2 : 2 - 4 ; Yohanna 13 : 34 , 35 ; Kolossiyawa 3 : 14 . 
 Shaiɗan ba Zai Yi Nasara a Farmakinsa Ba 
 Me ya sa Shaiɗan ba zai yi nasara ba a farmakin ƙarshe da zai kai wa mutanen Jehobah ? 
 Ba da daɗewa ba Shaiɗan da mabiyansa za su so su halaka masu bauta wa Jehobah . 
 ( Ezekiel 38 : 14 - 23 ) Wannan yana cikin abin da Yesu ya kira “ ƙunci mai - girma , irin da ba a taɓa yi ba tun farkon duniya har yanzu , ba kuwa za a yi ba daɗai . ” 
 ( Matta 24 : 21 ) Shaiɗan zai yi nasara a wannan farmakin kuwa ? 
 A’a . 
 Kalmar Allah ta ba mu tabbaci cewa : “ Ubangiji yana son shari’a , kuma ba ya yarda tsarkakansa ba ; ana kiyaye su har abada : amma za a datse zuriyar miyagu . 
 Masu - adalci za su gāji ƙasan , su zauna a cikinta har abada . ” — Zabura 37 : 28 , 29 . 
 ( a ) Menene Allah zai yi game da farmakin da Shaiɗan zai kai wa mutanensa ? 
 ( b ) Me ya sa yana da kyau ka sake karanta wannan bayani da ke cikin Littafi Mai Tsarki game da cin nasara na adalci ? 
 Farmakin da Shaiɗan zai kai tare da mutanensa masu yawa bisa mutanen Jehobah ne zai zama ta ƙarshe . 
 Ta wurin Zechariah Jehobah ya ce : “ Wanda ya taɓa ku , ya taɓa ƙwayar idonsa . ” 
 ( Zechariah 2 : 8 ) Kamar wani yana saka yatsunsa ne a cikin idon Jehobah . 
 Zai ɗauki mataki nan da nan kuma ya halaka masu aikata laifi . 
 Bayin Jehobah su ne suka fi nuna ƙauna , haɗin kai , salama , da kuma bin doka a duniya . 
 Shi ya sa bai cancanta a kai musu farmaki ba . 
 Mai ‘ son adalci ’ ba zai yarda ba . 
 Matakin da zai ɗauka zai kai ga halaka maƙiyan mutanensa , cikin adalci zai ceci waɗanda suke bauta wa Allah makaɗaici na gaskiya . 
 Abubuwa masu ban sha’awa suna nan tafe a gaba ! — Misalai 2 : 21 , 22 . 
 Yaya Za Ka Amsa ? 
 • Me ya sa rashin adalci ya zama gama gari ? 
 • Ta yaya ne Jehobah zai magance rashin adalci a duniya ? 
 • Menene ya burge ka a wannan nazari game yadda adalci zai ci nasara ? 
 [ Hoto a shafi na 9 ] 
 Mugunta ta yi yawa kafin Rigyawa , kuma ta ƙaru a wannan “ kwanaki na ƙarshe ” 
 [ Hoto a shafi na 10 ] 
 A sabuwar duniya ta Allah , gaskiya da kuma adalci za su kasance maimakon mugunta 
 Iyaye , Ku Koyar Da ’ Ya’yanku Cikin Ƙauna 
 “ Abin da ku ke yi duka , da ƙauna a yi shi . ” — 1 KORINTHIYAWA 16 : 14 . 
 Yaya ne iyaye suke ji sa’ad da suka haihu ? 
 YAWANCIN mutane za su yarda cewa haihuwa tana cikin abubuwa masu kawo farin ciki . 
 “ Sa’ad da na kalli jaririyata , na yi farin ciki ƙwarai da gaske , ” in ji wata uwa mai suna Aleah . 
 “ Na ɗauka cewa ita ce jaririya mafi kyau da na taɓa gani . ” 
 Irin wannan yanayi na farin ciki yana iya jawo damuwa ga wasu iyaye . 
 “ Damuwa na , ” in ji mijin Aleah , “ shi ne ko zan iya shirya ɗiyata don ta iya magance matsalolin da za su iya tasowa a rayuwa . ” 
 Yawancin iyaye suna da irin wannan damuwar kuma sun fahimci cewa suna bukatar su koyar da yaransu cikin ƙauna . 
 Amma , iyaye Kiristoci da suke son su koyar da yaransu cikin ƙauna suna fuskantar ƙalubale . 
 Menene wasunsu ? 
 Waɗanne ƙalubale ne iyaye suke fuskanta ? 
 A yanzu muna zaune ne a ƙarshen wannan zamanin . 
 Kamar yadda aka annabta , rashin ƙauna ta cika ko’ina . 
 Har ma a cikin iyali , mutane sun zama “ marasa - ƙauna irin ta tabi’a , ” kuma sun zama “ marasa - godiya , marasa - tsarki , . . . marasa - kamewa , masu - zafin hali . ” 
 ( 2 Timothawus 3 : 1 - 5 ) Haɗuwa da mutanen da suke nuna irin waɗannan halayen a kullum yana iya shafan yadda iyalan Kirista suke bi da juna . 
 Bugu da ƙari , iyaye suna yin kokawa da ajizancin da suka gada na nuna rashin kamewa , faɗin abin da bai dace ba ba da sane ba , da kuma yanke shawarar da bai dace ba a wasu hanyoyi . — Romawa 3 : 23 ; Yaƙub 3 : 2 , 8 , 9 . 
 Ta yaya ne iyaye za su iya renon yara masu farin ciki ? 
 Duk da waɗannan ƙalubalen , iyaye suna iya yin renon yara masu farin ciki kuma masu ruhaniya . 
 Ta yaya ? 
 Ta wajen bin shawarar Littafi Mai Tsarki da ta ce : “ Abin da ku ke yi duka , da ƙauna a yi shi . ” 
 ( 1 Korinthiyawa 16 : 14 ) Hakika , ƙauna “ ce magamin kamalta . ” 
 ( Kolossiyawa 3 : 14 ) Bari mu bincika sashe uku na ƙauna da manzo Bulus ya kwatanta a cikin wasiƙarsa ta farko ga Korinthiyawa kuma mu tattauna wasu hanyoyi na musamman da iyaye za su iya yin amfani da wannan halin yayin da suke renon yaransu . — 1 Korinthiyawa 13 : 4 - 8 . 
 Iyaye Suna Bukatar Su Kasance Masu Haƙuri 
 Me ya sa iyaye suke bukatar su kasance masu haƙuri ? 
 Bulus ya rubuta : “ Ƙauna tana da yawan haƙuri . ” 
 ( 1 Korinthiyawa 13 : 4 ) Furcin nan na Helenanci da aka fassara “ yawan haƙuri ” yana nufin ƙin yin fushi da wuri . 
 Me ya sa iyaye suke bukatar su kasance masu haƙuri ? 
 Babu shakka , yawancin iyaye za su yi tunanin dalilai masu yawa . 
 Ga kaɗan daga ciki . 
 Da wuya yara su roƙi abin da suke so sau ɗaya kawai . 
 Ko da iyayen sun ce a’a , yaron yana iya ci gaba da roƙonsu ko zai yi nasara . 
 Matasa suna iya ba da dalilai masu yawa don a ƙyale su su ɗauki matakin da iyayen suka san cewa wawanci ne . 
 ( Misalai 22 : 15 ) Kuma kamar dukanmu , yara suna maimaita kurakuran da suka yi . — Zabura 130 : 3 . 
 Menene zai iya taimaka wa iyaye su kasance masu haƙuri ? 
 Menene zai taimaka wa iyaye su kasance masu haƙuri da yaransu ? 
 Sarki Sulemanu ya rubuta : “ Hankalin mutum ya kan sa fushinsa shi yi jinkiri . ” 
 ( Misalai 19 : 11 ) Iyaye za su iya fahimtar halin yaransu idan suka tuna cewa a dā su ma sun taɓa ‘ yin magana ta ƙuruciya , ji kamar mai - ƙuruciya , da kuma tunani na ƙuruciya . ’ 
 ( 1 Korinthiyawa 13 : 11 ) Iyaye , kun tuna lokacin da kuka dami mama ko babanku don ya ko ta amince da roƙon da kuka yi na yarinta ? 
 Sa’ad da kuke matasa , kun taɓa tunanin cewa iyayenku ba su san yadda kuke ji ba ? 
 Idan haka ne , ya kamata ku fahimci dalilin da ya sa yaranku suke nuna irin wannan halin , da kuma dalilin da ya sa kuke bukatar ku yi haƙuri sa’ad da kuke tunasar da su a kai a kai game da shawarwarin da kuka yanke . 
 ( Kolossiyawa 4 : 6 ) Yana da muhimmanci ku lura cewa Jehobah ya gaya wa iyaye Isra’ilawa su “ koya ma ” yaransu dokokinsa . 
 ( Kubawar Shari’a 6 : 6 , 7 ) Kalmar Ibrananci da aka fassara “ koya ma ” tana nufin “ maimaitawa a kai a kai , ” da kuma “ cusawa . ” 
 Wannan yana nufin cewa wataƙila iyaye suna bukatar su ci gaba da maimaita abin da suke so kafin yaron ya koyi yadda zai yi amfani da dokokin Allah . 
 Ana kuma bukatar a yi amfani da irin wannan maimaitawar don a koyar da wasu darussa a rayuwa . 
 Me ya sa iyaye masu haƙuri ba masu ƙyaliya ba ne ? 
 Amma fa , iyaye masu haƙuri ba masu barin a yi abin da Allah ba ya so ba ne . 
 Kalmar Allah ta yi gargaɗi : “ Yaro wanda an ƙyale shi za ya jawo ma uwatasa kumya . ” 
 Don a guje wa irin wannan aukuwar , littafin misalai ya ce : “ Sanda da tsautawa suna bada hikima . ” 
 ( Misalai 29 : 15 ) A wasu lokatai , yara suna iya tunanin cewa iyayensu ba su da ikon horonta su . 
 Amma , iyalan Kirista ba mulkin dimokuraɗiyya ba ce , inda za a ce yaran ne suke da ikon amincewa da dokokin da iyayensu suka kafa . 
 Maimakon haka , Jehobah , Wanda shi ne Shugaban iyali , ya ba iyaye ikon koyar da kuma horanta yaransu a cikin ƙauna . 
 ( 1 Korinthiyawa 11 : 3 ; Afisawa 3 : 15 ; 6 : 1 - 4 ) Hakika , horo yana da nasaba na kud da kud da sashe na gaba na ƙauna da Bulus ya ambata . 
 Yadda Za a Yi Horo Cikin Ƙauna 
 Me ya sa iyaye masu kirki za su yi wa yaransu horo , kuma menene wannan horon ya ƙunsa ? 
 Bulus ya rubuta cewa “ ƙauna tana da . . . nasiha [ ko kirki ] . ” 
 ( 1 Korinthiyawa 13 : 4 ) Iyayen da suke da kirki sosai za su dinga horanta yaransu yadda ya kamata . 
 Suna koyi da Jehobah idan suka yi hakan . 
 Manzo Bulus ya rubuta cewa : “ Wanda Ubangiji ke ƙauna shi ya ke horo . ” 
 Don Allah ku lura cewa irin horon da aka ambata a cikin Littafi Mai Tsarki ba ya nufin hukunci kawai . 
 Yana nufin koyarwa da kuma ilimantarwa . 
 Menene manufar wannan horon ? 
 “ Ya kan bada amfani mai - salama - watau na adalci ke nan - ga waɗanda sun wāsu ta wurinsa , ” in ji Bulus . 
 ( Ibraniyawa 12 : 6 , 11 ) Sa’ad da iyaye suka ilimantar da yaransu kamar yadda Allah ya nufa , suna ba su damar zama mutane masu lumana da adalci . 
 Idan yara suka yi na’am da “ koyaswar Ubangiji , ” za su sami hikima , sani , da fahimi , abubuwan da suka fi azurfa da zinari tamani . — Misalai 3 : 11 - 18 . 
 Menene ke faruwa a yawancin lokaci sa’ad da iyaye suka ƙi yi wa yaransu horo ? 
 A wani ɓangare kuma , rashin ƙauna ce idan iyaye suka ƙi yi wa yaransu horo . 
 Jehobah ya hura Sulemanu ya rubuta : “ Wanda ya sauƙaƙa bulalatasa yana ƙin ɗansa ke nan : Amma wanda ya ƙaunace shi ya kan fore shi da anniya . ” 
 ( Misalai 13 : 24 ) Yaran da aka yi renonsu ba tare da horo ba za su iya zama masu son kai kuma marar farin ciki . 
 Akasin haka , an ga cewa yaran da iyayensu ke da tausayi amma masu manne wa abin da suka ce suna yin ƙoƙari sosai a makaranta , sun san yadda ake bi da mutane , kuma suna yin farin ciki . 
 Hakika , iyayen da suke horon yaransu suna nuna masu ne cewa suna ƙaunarsu da gaske . 
 Menene iyaye Kiristoci suke koya wa yaransu , kuma ya ya kamata a ɗauki waɗannan bukatun ? 
 Menene yi wa yara horo cikin nasiha da ƙauna ya ƙunsa ? 
 Iyaye suna bukatar su tattauna da yaransu ainihin abin da suke bukata daga gare su . 
 Alal misali , tun suna ƙanana ake koya wa yaran da iyayensu Kiristoci ne muhimman mizanai na Littafi Mai Tsarki da kuma bukatar saka hannu a duka fasaloli na bauta ta gaskiya . 
 ( Fitowa 20 : 12 - 17 ; Matta 22 : 37 - 40 ; 28 : 19 ; Ibraniyawa 10 : 24 , 25 ) Yara suna bukatar su san cewa waɗannan bukatun ba sa canjawa . 
 10 , 11 . 
 Me ya sa iyaye za su iya yin la’akari da abubuwan da yaransu suke so sa’ad suke kafa dokoki a gida ? 
 A wasu lokatai , iyaye za su so su tuntuɓi yaransu sa’ad da suke son su kafa dokoki a gida . 
 Idan aka tattauna waɗannan dokokin da yaran , hakan zai iya motsa su su yi biyayya . 
 Alal misali , idan iyaye suna son su kafa dokar hana fitar dare , suna iya zaɓan daidai lokacin da suke son yaransu su dawo gida . 
 Ko kuwa , suna iya ƙyale yaransu su ba da shawarar lokacin da za su dawo gida kuma su faɗi dalilan zaɓan lokacin . 
 Bayan haka , iyayen suna iya faɗin lokacin da suke son yaran su dawo gida kuma su bayyana dalilin da ya sa suka ga cewa hakan ya dace . 
 Menene iyaye za su yi idan ra’ayi ya bambanta ? 
 A wasu yanayin , iyaye suna iya yanke shawarar bin ra’ayin yaransu idan hakan bai karya mizanan Allah ba . 
 Wannan yana nufin cewa iyaye sun kasa yin amfani da ikonsu ne ? 
 Don a amsa wannan tambayar , yi la’akari da hanyar da Jehobah ya yi amfani da ikonsa cikin ƙauna sa’ad da yake ma’amala da Lutu da iyalinsa . 
 Bayan sun fitar da Lutu , matarsa , da yaransa mata daga Saduma , mala’ikun sun gaya masu : ‘ Ku tsira zuwa dutse , domin kada ku hallaka . ’ 
 Amma , Lutu ya ce : “ Ai , ba haka ba , ya ubangijina . ” 
 Sai Lutu ya ba da wata shawarar dabam : “ Ga shi , wannan birni kusa ne , in gudu gareshi , ƙanƙane ne kuwa : Ai ! 
 ka bari in yi can in tsira , ( ba ƙanƙane ba ne ? ) ” 
 Menene Jehobah ya ce ? 
 “ Ga shi , na amsa maka a kan wannan abu kuma , ” in ji shi . 
 ( Farawa 19 : 17 - 22 ) Jehobah ya kasa nuna ikonsa ne ? 
 A’a ! 
 Amma , ya saurari roƙon Lutu kuma ya zaɓi ya nuna masa alheri . 
 Idan ku iyaye ne , akwai lokatan da kuke yin la’akari da abubuwan da yaranku suke so sa’ad da kuke kafa doka a cikin iyali ? 
 Menene zai taimaka wa yara su sami kwanciyar hankali ? 
 Hakika , yara suna bukatar su san dokoki da kuma sakamakon karya su . 
 Yayin da aka tattauna sakamakon kuma aka fahimce su , ana bukatar a bi dokokin . 
 Iyaye ba za su kyauta ba idan suka ci gaba da yi wa yaransu gargaɗi game da wani horon da ya kamata su yi masu amma suka ƙi . 
 “ Saboda ba a aika shari’a da aka hukunta a bisa mugunta da sauri ba , shi ya sa zuciyar ’ yan adam ta kan ji ƙarfin aika mugunta , ” in ji Littafi Mai Tsarki . 
 ( Mai - Wa’azi 8 : 11 ) Hakika , iyaye suna iya ƙin horanta yaro a fili ko kuwa a gaban abokansa , don kada ya ji kunya . 
 Amma , yara sun fi samun kwanciyar hankali kuma suna ƙara daraja da ƙaunar iyayensu idan suka san cewa “ I ” ɗin iyayensu shi ne i , kuma “ A’a ” a’a , ko da hakan ya ƙunshi horo . — Matta 5 : 37 . 
 13 , 14 . 
 Ta yaya ne iyaye za su iya yin koyi da Jehobah sa’ad da suke koyar da yaransu ? 
 Idan horon zai kasance na ƙauna , ya kamata ya dace da yaron . 
 “ Yaranmu biyu suna da bukatu dabam dabam idan ya zo ga horo , ” in ji Pam . 
 “ Abin da ya dace da wannan ba zai dace da wancan ba . ” 
 Maigidanta , Larry , ya ce : “ Babbar ɗiyarmu tana da taurin kai sosai kuma tana jin magana ne kawai idan aka horanta ta sosai . 
 Amma , ɗiyarmu ƙarama tana jin faɗan baki sosai har da kallon ido . ” 
 Hakika , iyaye masu kirki suna iya ƙoƙarinsu su fahimci horon da ya fi dacewa da yaransu ɗaɗɗaya . 
 Jehobah ya kafa wa iyaye misali domin ya san ƙarfi da kumamancin duka bayinsa . 
 ( Ibraniyawa 4 : 13 ) Bugu da ƙari , sa’ad da yake yin horo , Jehobah ba ya tsanantawa sosai kuma ba ya ƙyaliya . 
 Maimakon haka , Jehobah yana horanta mutanensa “ yadda ya kamata . ” 
 ( Irmiya 30 : 11 ; NW ) Iyaye , kun san ƙarfi da kumamancin yaranku ? 
 Kuna yin amfani da wannan sanin a hanyar da ta dace don ku koyar da su ? 
 Idan haka ne , kuna nuna cewa kuna ƙaunar yaranku . 
 Ku Taimaka wa Yaranku Su Dinga Gaya Maku Gaskiya 
 15 , 16 . 
 Ta yaya ne iyaye za su iya ƙarfafa yaransu su faɗi gaskiya , kuma wace irin dabara ce iyaye Kiristoci suka ga cewa ta fi dacewa ? 
 Wani sashen kuma na ƙauna shi ne “ ba ta yin murna cikin rashin adalci , amma tana murna da gaskiya . ” 
 ( 1 Korinthiyawa 13 : 6 ) Ta yaya ne iyaye za su iya koya wa yaransu su ƙaunaci abin da ke da kyau da kuma gaskiya ? 
 Mataki mai muhimmanci shi ne su ƙarfafa yaransu su faɗi yadda suke ji , ko da iyayen ba za su so su yarda da abin da yaran suka ce ba . 
 Babu shakka , iyaye suna yin farin ciki sa’ad da yaransu suka faɗi abubuwan da suka jitu da mizanai na gaskiya . 
 A wasu lokatai kuwa , abin da yaro ya faɗa yana iya bayyana tunaninsa na yin abin da bai da kyau . 
 ( Farawa 8 : 21 ) Menene ya kamata iyaye su yi ? 
 Matakin da za su so su fara ɗauka shi ne su horanta yaransu nan da nan domin sun faɗi irin wannan maganar . 
 Idan iyaye suka ɗauki irin wannan matakin , yaran suna iya soma gaya wa iyayen abin da suke son su ji kawai . 
 Ko da yake ya kamata a daidaita furci marar kyau nan da nan , amma akwai bambanci tsakanin koyar da yara yadda za su yi magana da tarbiyya da kuma gaya masu abin da za su faɗa . 
 Ta yaya ne iyaye za su iya ƙarfafa faɗin gaskiya ? 
 Aleah , da muka ambata ɗazu ta ce : “ Mun kafa yanayi na tattaunawa da juna ta wajen guje wa saurin yin fushi sa’ad da yaranmu suka gaya mana abin da zai ba mu haushi . ” 
 Wani uba mai suna Tom ya ce : “ Mun ƙarfafa ɗiyarmu ta gaya mana abin da ke zuciyarta , har ma a lokacin da ba ta yarda da namu ra’ayin ba . 
 Mun ga cewa idan muna katse ta a duk lokacin da take magana kuma muka cusa mata ra’ayinmu , za ta ji haushi kuma za ta daina gaya mana abin da ke zuciyarta . 
 Mun ga cewa sauraron abin da take cewa yana motsa ta ta saurare mu . ” 
 Hakika , yara suna bukatar su yi biyayya ga iyayensu . 
 ( Misalai 6 : 20 ) Amma , tattaunawa yana ba iyaye damar taimaka wa yaransu su iya yin tunani . 
 Vincent , wanda yake da yara huɗu , ya ce : “ A yawancin lokaci , muna yin magana a kan amfani da rashin amfanin wasu abubuwa domin yaranmu su ga abin da ya fi kyau da kansu . 
 Hakan ya taimaka masu su iya yin tunani sosai . ” — Misalai 1 : 1 - 4 . 
 Wane tabbaci ne ya kamata iyaye su kasance da shi ? 
 Hakika , babu iyayen da za su iya yin amfani sarai da shawarar renon yara da ke cikin Littafi Mai Tsarki . 
 Duk da haka , ku tabbata cewa yaranku za su nuna godiya ƙwarai da gaske game da ƙoƙarin da kuka yi na koyar da su cikin haƙuri , nasiha , da kuma ƙauna . 
 Jehobah zai albarkaci ƙoƙarce - ƙoƙarcenku na yin haka . 
 ( Misalai 3 : 33 ) Gabaki ɗaya , duka iyaye Kiristoci suna son yaransu su ƙaunaci Jehobah kamar yadda su ma suke yi . 
 Ta yaya ne iyaye za su iya cim ma wannan makasudi mai muhimmanci ? 
 A talifi na gaba za a tattauna wasu hanyoyi na musamman . 
 Ka Tuna ? 
 • Ta yaya nuna fahimi zai taimaka wa iyaye su kasance masu haƙuri ? 
 • Ta yaya ne kirki da horo suke da nasaba ? 
 • Me ya sa tattaunawa tsakanin yara da iyayensu yake da muhimmanci ? 
 [ Hotuna a shafi na 23 ] 
 Iyaye , za ku iya tuna abin da yaranta ke nufi ? 
 [ Hoto a shafi na 24 ] 
 Kuna ƙarfafa yaranku su gaya maku gaskiya ? 
 Ku Koya Wa Yaranku Su Ƙaunaci Jehobah 
 “ Kamar yadda kibawu a hannun ƙaƙarfan mutum , Hakanan ne ’ ya’yan ƙuruciya . ” — ZABURA 127 : 4 . 
 1 , 2 . 
 Ta yaya ne yara suke kama da “ kibawu a hannun ƙaƙarfan mutum ” ? 
 MAHARBI yana son ya harbi wani abu da kibiya . 
 Ya ɗora kibiyar a kan bakar , sa’an nan ya ja bakar da ƙarfi . 
 Duk da ƙoƙarin da yake yi , ya ɗauki ɗan lokaci don ya saita abin da yake son ya harba . 
 Sai ya saki kibiyar ! 
 Kibiyar za ta sami abin da yake son ya harba kuwa ? 
 Amsar ta ƙunshi abubuwa masu yawa , har da iyawar maharbin , inda iska take kaɗawa , da kuma yanayin kibiyar . 
 Sarki Sulemanu ya kwatanta yara da “ kibawu a hannun ƙaƙarfan mutum . ” 
 ( Zabura 127 : 4 ) Ka yi la’akari da yadda za a iya yin amfani da wannan kwatancin . 
 Maharbin zai ja kibiyar ce kawai na ɗan lokaci . 
 Don ya sami abin da yake son ya harba , dole ne ya sake ta da wuri . 
 Hakazalika , iyaye suna da ɗan gajeren lokaci ne kawai koyar da yaransu su ƙaunaci Jehobah da dukan zuciyarsu . 
 Bayan wasu ’ yan shekaru , yaran za su yi girma kuma su bar gida . 
 ( Matta 19 : 5 ) Za su sami abin da suke son su harba , wato , yaran za su ci gaba da ƙauna da kuma bauta wa Allah bayan sun bar gida ? 
 Amsar ta ƙunshi abubuwa masu yawa . 
 Uku daga cikinsu su ne ƙwarewar iyayen , wurin da aka yi renon yaran , da kuma yadda ‘ kibiyar , ’ ko yaron , ya yi na’am da koyarwar da aka yi masa . 
 Bari mu bincika waɗannan hanyoyin sosai . 
 Na farko , za mu tattauna halayen ƙwararrun iyaye . 
 Ƙwararrun Iyaye Suna Kafa Misali Mai Kyau 
 Me ya sa ya kamata iyaye su yi abin da suka faɗa ? 
 Yesu ya kafa misali ga iyaye domin ya yi abin da yake koya wa mutane . 
 ( Yohanna 13 : 15 ) A wani ɓangare kuma , ya la’anta Farisawa waɗanda suke “ faɗi ” amma “ ba su kuwa aikatawa . ” 
 ( Matta 23 : 3 ) Don su motsa yaransu su ƙaunaci Jehobah , dole ne abin da iyaye suka faɗa ya jitu da abin da suke yi . 
 Kalaman da aka faɗa da baki kawai ba su da amfani kamar bakar da ba ta da tsirkiya . — 1 Yohanna 3 : 18 . 
 Waɗanne tambayoyi ne ya kamata iyaye su yi wa kansu , kuma don me ? 
 Me ya sa ya kamata iyaye su kafa misali mai kyau ? 
 Kamar yadda manya za su iya ƙaunar Allah ta wajen bin misalin Yesu , yara suna iya koyan yadda za su ƙaunaci Jehobah ta wajen bin misali mai kyau na iyayensu . 
 Abokan yaro suna iya ƙarfafa shi ko kuma su “ ɓata halaye na kirki . ” 
 ( 1 Korinthiyawa 15 : 33 ) A yawancin rayuwar yaro , musamman a lokacin da yake girma , abokai na kud da kud kuma mafi tasiri da yaro yake da shi su ne iyayensa . 
 Saboda haka , zai dace iyaye su tambayi kansu : ‘ Wane irin aboki ne ni ? 
 Misalin da nike kafawa yana ƙarfafa yarona ya kasance mai halayen kirki ? 
 Wane irin misali nike kafawa wajen batutuwa masu muhimmanci a addu’a da kuma nazarin Littafi Mai Tsarki ? ’ 
 Ƙwararrun Iyaye Suna Yin Addu’a Tare da Yaransu 
 Menene yara za su iya koya daga addu’o’in iyayensu ? 
 Yaranku suna iya koyan abubuwa masu yawa ta wajen sauraron addu’o’inku . 
 Idan suka ji kuna gode wa Allah a lokacin cin abinci kuma kuna yin addu’a a lokacin nazarin Littafi Mai Tsarki , menene za su kammala ? 
 Wataƙila za su iya koyan cewa Jehobah ne yake tanadin bukatunmu na zahiri , don haka muna bukatar mu gode masa , kuma shi ne ke koya mana gaskiya ta ruhaniya . 
 Waɗannan darussa ne masu kyau . — Yaƙub 1 : 17 . 
 Ta yaya ne iyaye za su iya taimaka wa yara su ga cewa Jehobah yana damuwa da kowannensu ɗaɗɗaya ? 
 Amma , idan ka yi addu’a tare da iyalinka a wasu lokatai ba kawai lokacin cin abinci da nazarin Littafi Mai Tsarki ba , kuma idan kuka ambata batutuwa masu muhimmanci da suka shafe ku da yaranku a cikin addu’a , za ku cim ma abubuwa masu yawa . 
 Za ku taimaka wa yaranku su ga cewa Jehobah yana tare da iyalinku , kuma yana kula da kowannenku ɗaɗɗaya . 
 ( Afisawa 6 : 18 ; 1 Bitrus 5 : 6 , 7 ) Wani uba ya ce : “ Tun lokacin da muka haifi ɗiyarmu , muna yin addu’a tare da ita . 
 Sa’ad da ta girma , mun yi addu’a game da tarayyarta da mutane da kuma sauran batutuwan da suka shafe ta . 
 Kafin ta yi aure , babu ranar da ba ma yin addu’a tare da ita . ” 
 Za ku iya yin addu’a da yaranku a kowace rana ? 
 Za ku iya taimaka masu su ɗauki Jehobah a matsayin Aboki wanda ba wai kawai yana yi masu tanadin abubuwa na zahiri da kuma na ruhaniya da suke bukata ba , amma wanda yake kula da yadda suke ji ? — Filibbiyawa 4 : 6 , 7 . 
 Don addu’arsu ta kasance takamaimai , menene iyaye suke bukatar su sani ? 
 Hakika , don addu’arku ta zama takamaimai , kuna bukatar ku san abin da yaranku suke fuskanta . 
 Ku yi la’akari da kalaman wani uba wanda ya yi renon yara biyu : “ A ƙarshen kowane mako , ina yi wa kai na tambayoyi biyu : ‘ Waɗanne abubuwa ne ke damun yarana a wannan makon ? 
 Kuma waɗanne abubuwa masu kyau ne suka shaida ? ’ ” 
 Iyaye , za ku iya yi wa kanku waɗannan tambayoyin kuma ku sa wasu cikin amsoshin a addu’o’in da za ku yi da ’ ya’yanku ? 
 Idan kuka yi haka , kuna koya masu ne cewa ba wai kawai za su yi addu’a ga Jehobah , Mai jin addu’a ba , amma suna bukatar su ƙaunace shi . — Zabura 65 : 2 . 
 Ƙwararrun Iyaye Suna Ƙarfafa Yin Nazari Sosai 
 Me ya sa ya kamata iyaye su taimaka wa yaransu su dinga yin nazarin Kalmar Allah ? 
 Ta yaya ne ra’ayin iyaye game da nazarin Littafi Mai Tsarki zai iya shafan dangantakar yaro da Allah ? 
 Idan ana son dangantaka ta ci gaba , waɗanda suke dangantakar suna bukatar su ci gaba da yi wa juna magana kuma su saurari juna . 
 Ɗaya daga cikin hanyoyin da muke sauraron Jehobah ita ce yin nazarin Littafi Mai Tsarki ta hanyar littattafan da ‘ bawan nan mai - aminci ’ ke tanadinsu . 
 ( Matta 24 : 45 - 47 ; Misalai 4 : 1 , 2 ) Saboda haka , don su taimaka wa yaransu su kafa dangantaka mai kyau na dindindin da Jehobah , iyaye suna bukatar su ƙarfafa su su yi nazarin Kalmar Allah . 
 Ta yaya ne za a iya taimaka wa yara su soma yin nazari sosai ? 
 Ta yaya ne za a iya taimaka wa yara su dinga yin nazari sosai ? 
 A nan ma , hanya mafi kyau da iyaye za su iya koya wa yaransu ita ce ta misali . 
 Yaranku suna ganinku a kowane lokaci kuna jin daɗin karanta da kuma yin nazarin Littafi Mai Tsarki ? 
 Hakika , wataƙila kuna aiki tuƙuru don kula da yaranku , kuma kuna iya mamakin inda za ku sami lokacin yin karatu da kuma nazari . 
 Amma , ku tambayi kanku , ‘ Yarana suna ganina ina kallon talabijin a kowane lokaci ? ’ 
 Idan haka ne , za ku iya yin amfani da wasu daga cikin wannan lokacin ku kafa masu misali mai kyau game da yin nazari ? 
 10 , 11 . 
 Me ya sa ya kamata iyaye su dinga yin nazarin Littafi Mai Tsarki na iyali a kai a kai ? 
 Wata hanya mai kyau kuma da iyaye za su iya taimaka wa yaransu su saurari Jehobah ita ce su dinga yin nazarin Littafi Mai Tsarki na iyali a kai a kai . 
 ( Ishaya 30 : 21 ) Wasu suna iya cewa , ‘ Me ya sa za a yi nazari na iyali da yara tun da iyayensu suna kai su taron ikilisiya a kowane lokaci ? ’ 
 Akwai kyakkyawan dalilai masu yawa . 
 Jehobah ya ba iyaye ainihin hakkin koyar da yaransu . 
 ( Misalai 1 : 8 ; Afisawa 6 : 4 ) Nazarin Littafi Mai Tsarki na iyali yana koya wa yara cewa bauta ba abin da ake yi a fili ba ne ba kawai , amma sashe ne na rayuwar iyali . — Kubawar Shari’a 6 : 6 - 9 . 
 Bugu da ƙari , nazari na iyali da aka yi da kyau zai iya ba iyaye damar sanin irin tunanin da yaransu suke yi game da batutuwa na ruhaniya da ɗabi’a . 
 Alal misali , sa’ad da yara suke ƙanana , iyaye suna iya yin amfani da littattafai kamar Ka Koya Daga Wurin Babban Malami . 
 * A yawancin sakin layin da ke cikin wannan littafin na yin nazarin Littafi Mai Tsarki , an tambayi yara su faɗi ra’ayinsu game da batutuwan da aka tattauna . 
 Ta wajen tattauna nassosin da aka ambata a cikin littafin , iyaye za su iya taimaka wa yaransu su hora hankalinsu don su iya bambanta “ nagarta da mugunta . ” — Ibraniyawa 5 : 14 . 
 Ta yaya ne iyaye za su daidaita nazari na iyali da bukatun yaransu , kuma menene ka gani ya dace game da wannan ? 
 Yayin da yaranku suke girma , ku sa nazarin ya dace da bukatunsu . 
 Ku lura da yadda wata mata da mijinta suka taimaka wa yaransu su yi tunani a kan damar da suke son a ba su don su halarci bikin rawa na makaranta . 
 Uban ya ce : “ Mun gaya wa yaranmu cewa a lokacin nazari na iyali na gaba , ni da matata za mu zama yara , kuma yaranmu mata su yi kamar su ne iyaye . 
 Yaran su zaɓi wanda zai zama Uba da Uwa a tsakaninsu , amma yaran suna bukatar su yi aiki tare don su yi bincike a kan batun kuma su yi bayani game da rawa a makaranta . ” 
 Menene sakamakon ? 
 “ Mun yi mamakin yadda yaranmu mata suka bambanta nagarta da mugunta ( a gurbin da suka ɗauka na iyaye ) sa’ad da suke bayyana mana ( a matsayin yara ) dalilan da suka samo daga cikin Littafi Mai Tsarki da ya sa bai dace ba a halarci rawan , ” in ji uban . 
 “ Abin da ya ƙara burge mu shi ne shawarwarin da suka bayar na wasu abubuwa dabam da za a iya yi maimakon wannan . 
 Hakan ya taimaka mana mu san tunaninsu da sha’awoyinsu . ” 
 Hakika , ana bukatar nacewa da kuma tunani don a ci gaba da yin nazari na iyali mai amfani , amma kwalliya ce da za ta biya kuɗin sabulu . — Misalai 23 : 15 . 
 Ku sa Yanayin Ya Kasance na Kwanciyar Hankali 
 13 , 14 . ( a ) Ta yaya ne iyaye za su iya sa kwanciyar hankali ta kasance a cikin gida ? 
 ( b ) Wane amfani ne za a iya samu sa’ad da iyaye suka yarda da kuskurensu ? 
 Kibiya za ta iya samun abin da ake son a harba ne kawai idan iska ba ta kaɗawa . 
 Hakazalika , yara za su iya koyan yadda za su ƙaunaci Jehobah ne kawai idan akwai kwanciyar hankali a gida . 
 Yaƙub ya rubuta cewa : “ Ana shibka ɗiyan adilci cikin salama domin masu - yin salama . ” 
 ( Yaƙub 3 : 18 ) Ta yaya ne iyaye za su iya sa kwanciyar hankali ta kasance a cikin gida ? 
 Ma’aurata suna bukatar su kasance da dangantaka mai kyau sosai . 
 Mata da mijin da suke ƙauna da kuma daraja juna , suna da dama mai kyau na koya wa yaransu su ƙaunaci wasu kuma su daraja su , har da Jehobah . 
 ( Galatiyawa 6 : 7 ; Afisawa 5 : 33 ) Ƙauna da daraja suna ɗaukaka salama . 
 Ma’auratan da ke zaune lafiya da juna suna da dama mai kyau na magance matsalolin da za su iya tasowa a cikin iyalin . 
 Hakika , kamar yadda babu auren da ba shi da matsala , haka nan ma , babu iyalai a duniya a yanzu da ba su da matsala . 
 A wasu lokatai , iyaye suna iya ƙin nuna halin ɗiyar ruhu sa’ad da suke ma’amala da yaransu . 
 ( Galatiyawa 5 : 22 , 23 ) Idan hakan ya faru , menene ya kamata iyaye su yi ? 
 Idan iyaye suka yarda cewa sun yi kuskure , hakan zai rage darajar da yaran suke ba su ne ? 
 Yi la’akari da misalin Bulus . 
 Shi kamar uba ne na ruhaniya ga mutane masu yawa . 
 ( 1 Korinthiyawa 4 : 15 ) Duk da haka , ya amince cewa ya yi kurakurai . 
 ( Romawa 7 : 21 - 25 ) Muna daraja shi domin tawali’unsa da sahihancinsa . 
 Duk da kurakuran da ya yi , da gaba gaɗi Bulus ya rubuta wannan wasiƙar ga ikilisiyar Koranti : “ Ku zama masu - koyi da ni , kamar yadda ni kuma na Kristi ne . ” 
 ( 1 Korinthiyawa 11 : 1 ) Idan ku ma kuka yarda da kuskuren da kuka yi , yaranku za su iya gafarta maku . 
 15 , 16 . 
 Me ya sa ya kamata iyaye su koyar da yaransu su ƙaunaci ’ yan’uwansu Kiristoci maza da mata , kuma ta yaya za a iya yin haka ? 
 Menene kuma iyaye za su iya yi don kwanciyar hankali ta kasance a inda yaransu za su yi girma su ƙaunaci Jehobah ? 
 Manzo Yohanna ya rubuta : “ Idan wani ya ce , Ina ƙaunar Allah , shi kuwa yana ƙin ɗan’uwansa , maƙaryaci ne shi : domin wanda ba ya yi ƙaunar ɗan’uwansa ba wanda ya gani , ba shi iya ƙaunar Allah wanda ba ya gani ba . ” 
 ( 1 Yohanna 4 : 20 , 21 ) Saboda haka , sa’ad da kuke koyar da yaranku su ƙaunaci ’ yan’uwansu Kiristoci maza da mata , kuna koya masu ne su ƙaunaci Allah . 
 Ya kamata iyaye su tambayi kansu , ‘ Furcin da nike yawan yi game da ikilisiya yana ƙarfafawa ne ko kuwa marar kyau ne ? ’ 
 Ta yaya za ku sani ? 
 Ku saurari abin da yaranku suke cewa sosai game da taro da kuma waɗanda suke cikin ikilisiya . 
 Wataƙila za ku ji abubuwan da kuke cewa a furcinsu . 
 Menene iyaye za su iya yi don su taimaka wa yaransu su ƙaunaci ’ yan’uwansu na ruhaniya ? 
 Peter , wanda yake da yara maza biyu , ya ce : “ Tun lokacin da yaranmu suke ƙanana , muna gayyato ƙwararrun Kiristoci a kowane lokaci su zo su ci abinci tare da mu kuma mu yi hira tare a gidanmu , kuma muna jin daɗin yin haka . 
 Yaranmu sun girma suna tarayya da mutanen da suke ƙaunar Jehobah , kuma a yanzu sun ga cewa bauta wa Allah ita ce hanya mafi daɗi a rayuwa . ” 
 Dennis , wanda yake da yara mata guda biyar , ya ce , “ Mun ƙarfafa yaranmu mata su zama ƙawayen tsofaffin majagaba da suke cikin ikilisiya , kuma a duk lokacin da ya yiwu muna nuna karimci ga masu kula masu ziyara da matansu . ” 
 Za ku iya taimaka wa yaranku su ɗauki ikilisiya a matsayin wata ɓangare na iyalinku ? — Markus 10 : 29 , 30 . 
 Hakkin Yaro 
 Wace shawara ce yara za su yanke wa kansu ? 
 Ku sake yin la’akari da misalin maharbin . 
 Ko da yake ƙwararre ne , yana iya ƙin samun abin da yake son ya harba idan kibiyoyin sun riga sun banƙare . 
 Hakika , iyaye za su yi iya ƙoƙarinsu su miƙar da kibiyar da ta banƙare a alamance , ta wajen daidaita tunani marar kyau na yaro . 
 Amma , yara ne za su yanke wa kansu shawarar ko za su yarda wannan duniyar ta banƙarar da su su yi nufinta ko kuwa za su bari Jehobah ‘ ya daidaita hanyoyinsu . ’ — Misalai 3 : 5 , 6 ; Romawa 12 : 2 . 
 Ta yaya ne abin da yaro ya zaɓa zai iya shafan wasu ? 
 Ko da yake iyaye suna da hakki mai girma na yin renon yaransu a “ cikin horon Ubangiji da gargaɗinsa , ” irin mutumin da zai zama a nan gaba ya rage a hannun yaron . 
 ( Afisawa 6 : 4 ) Saboda haka , yara ku tambayi kanku : ‘ Zan amince da koyarwa mai kyau da iyaye na suke yi mini ? ’ 
 Idan kuka yi haka , za ku zaɓi hanya mafi kyau a rayuwa . 
 Za ku sa iyayenku su yi farin ciki . 
 Mafi muhimmanci , za ku faranta wa Jehobah rai . — Misalai 27 : 11 . 
 [ Hasiya ] 
 Shaidun Jehobah ne suka wallafa . 
 Ka Tuna ? 
 • Ta yaya ne iyaye za su iya kafa misali mai kyau game da addu’a da kuma nazarin Littafi Mai Tsarki ? 
 • Ta yaya ne iyaye za su iya sa kwanciyar hankali ta kasance a cikin gida ? 
 • Wane irin zaɓi ne yara za su iya yi , kuma ta yaya ne zaɓin da suka yi zai iya shafan wasu ? 
 [ Hoto a shafi na 28 ] 
 Kuna kafa wa yaranku misali mai kyau game da nazari na kai ? 
 [ Hoto a shafi na 29 ] 
 Idan akwai kwanciyar hankali a cikin iyali hakan zai daɗa farin ciki 
 “ Ubanku Mai - jinƙai Ne ” 
 “ Ku zama masu - jinƙai , kamar yadda Ubanku mai - jinƙai ne . ” — LUKA 6 : 36 . 
 1 , 2 . 
 Ta yaya maganar da Yesu ya yi wa marubuta da Farisawa da kuma mabiyansa suka nuna cewa jin ƙai hali ne mai kyau ? 
 DOKAR da aka ba da ta wurin Musa tana ɗauke da farillai da mizanai 600 . 
 Ko da yake ana bukatar a cika farillan da ke cikin Dokar Musa , nuna jin ƙai ma yana da muhimmanci . 
 Ka yi la’akari da abin da Yesu ya gaya wa Farisawa da ba sa nuna wa mutane jin ƙai . 
 Sau biyu ya tsauta musu , kuma ya nuna cewa Allah ya ce : “ Ni , jinƙai ni ke so , ba hadaya ba . ” 
 ( Matta 9 : 10 - 13 ; 12 : 1 - 7 ; Hosea 6 : 6 ) Kusan ƙarshen hidimarsa , Yesu ya ce : “ Kaitonku , ku marubuta da Farisawa , masu - riya ! 
 gama kuna karɓan ushira ga ɗanɗoya da anise da algaru , amma kun ƙyale matsaloli mafiya girma na Attaurat , shari’a , da jinƙai da bangaskiya . ” — Matta 23 : 23 . 
 Babu shakka , a wajen Yesu jin ƙai hali ne mai muhimmanci . 
 Ya gaya wa mabiyansa : “ Ku zama masu - jinƙai , kamar yadda Ubanku mai - jinƙai ne . ” 
 ( Luka 6 : 36 ) Amma , don mu “ zama fa masu - koyi da Allah ” a kan wannan batun jin ƙai , muna bukatar mu san ma’anar jin ƙai na gaskiya . 
 ( Afisawa 5 : 1 ) Buga da ƙari , fahimtar amfanin jin ƙai zai motsa mu mu nuna wannan halin sosai a rayuwarmu . 
 Jin Tausayin Mabukata 
 Me ya sa ya kamata mu dogara ga Jehobah don mu koyi ainihin jin ƙai ? 
 Mai zabura ya rera waƙa : “ Ubangiji mai - alheri ne , cike da tausai kuma ; Mai - jinkirin fushi , mai - yawan jinƙai kuma . 
 Ubangiji mai - alheri ne ga dukan mutane ; Jiyejiyenƙansa a bisa dukan ayyukansa ne . ” 
 ( Zabura 145 : 8 , 9 ) Jehobah ne “ Uban jiyejiyenƙai , Allah na dukan ta’aziyya . ” 
 ( 2 Korinthiyawa 1 : 3 ) Ana nuna jin ƙai ta wajen yi wa wani juyayi . 
 Wannan sashe ne mai muhimmanci na halin Allah . 
 Misalinsa da umurnin da ya ba mu za su iya koya mana ainihin ma’anar jin ƙai . 
 Menene Ishaya 49 : 15 ta koya mana game da jin ƙai ? 
 Kamar yadda yake rubuce a Ishaya 49 : 15 , Jehobah ya ce : “ Ya yiwu mace ta manta da ɗanta mai - shan mama , har da ba za ta yi juyayin ɗan cikinta ba ? ” 
 Ana amfani da kalmomin Ibrananci da ke da nasaba da wanda aka fassara “ juyayi ” cikin jituwa da jin ƙai da ke Zabura 145 : 8 , 9 , da aka ambata a sama . 
 An kwatanta sosuwar zuciya da ke motsa Jehobah ya kasance mai jin ƙai da yadda mace mai shayarwa take ji game da ɗanta . 
 Wataƙila jaririn yana jin yunwa ko kuma yana da wasu bukatu . 
 Juyayi ko tausayi da take ji zai motsa mamar ta biya bukatun jaririnta . 
 Jehobah yana jin hakan game da waɗanda yake yi wa jin ƙai . 
 Ta yaya Jehobah ya nuna wa Isra’ila cewa shi “ mawadaci ne cikin jinƙai ” ? 
 Yana da kyau a ji tausayin mutane amma ya fi kyau a aikata don amfanin mabukata . 
 Ka yi la’akari da yadda Jehobah ya aikata sa’ad da masu bauta masa suke bauta a Masar kusan shekaru 3,500 da suka shige . 
 Ya gaya wa Musa : “ Hakika na ga ƙuncin mutanena waɗanda ke cikin Masar , na kuwa ji kukarsu sabada shugabanninsu na gandu ; gama na san baƙinzuciyarsu ; na kuwa sabko domin in cece su daga hannun Masarawa , in fishe su daga wa can ƙasa , in kai su cikin ƙasa mai - kyau mai - faɗi , ƙasa mai - zubasda madara da zuma . ” 
 ( Fitowa 3 : 7 , 8 ) Kusan shekaru 500 bayan da aka ceci Isra’ilawa daga ƙasar Masar , Jehobah ya tuna musu : “ Na fito da Isra’ila daga cikin Masar , na tsame ku daga hannun Masarawa , daga hannun dukan mulkokin da suka wulakance ku kuma . ” 
 ( 1 Samuila 10 : 18 ) Sau da yawa Isra’ilawa sun faɗa cikin matsala domin sun bijire wa mizanan Allah na adalci . 
 Duk da haka , Jehobah ya ji tausayinsu kuma ya cece su a kai a kai . 
 ( Alƙalawa 2 : 11 - 16 ; 2 Labarbaru 36 : 15 ) Wannan ya kwatanta yadda Allah mai ƙauna yake kula da mabukata , waɗanda suke cikin haɗari , ko kuwa cikin matsala . 
 Jehobah “ mawadaci ne cikin jinƙai . ” — Afisawa 2 : 4 . 
 Ta yaya ne Yesu Kristi ya yi koyi da Ubansa wajen nuna jin ƙai ? 
 Yesu Kristi ya yi koyi da Ubansa sosai wajen nuna jin ƙai . 
 Menene Yesu ya yi sa’ad da makafi biyu suka roƙe shi , suna cewa : “ Ubangiji , ka yi mana jinƙai , kai dan Dawuda ” ? 
 Suna roƙon Yesu ya buɗe idanunsu ta hanyar mu’ujiza . 
 Yesu ya yi mu’ujizar saboda ya ji tausayi ne . 
 Littafi Mai Tsarki ya ce : “ Yesu . . . da yana jin juyayi , ya taɓa idanunsu : nan da nan suka sami ganin gari . ” 
 ( Matta 20 : 30 - 34 ) Juyayi ne ya sa Yesu ya yi mu’ujizai da yawa don ya warkar da makafi , masu aljanu , masu kuturta , kuma ya sauƙaƙa wa iyaye masu yara da suke ciwo . — Matta 9 : 27 ; 15 : 22 ; 17 : 15 ; Markus 5 : 18 , 19 ; Luka 17 : 12 , 13 . 
 Menene misalan Jehobah Allah da Ɗansa suka koya mana game da jin ƙai ? 
 Misalan Jehobah Allah da Yesu Kristi sun nuna cewa jin ƙai yana da fannoni biyu : yin juyayi ko jin tausayin mabukata da kuma yin abin da zai kawo musu sauƙi . 
 Don mutum ya zama mai jin ƙai ya kamata ya kasance mai nuna dukan waɗannan halayen . 
 A cikin Nassosi , sau da yawa nuna jin ƙai na nufin yi wa mabukata alheri . 
 To , ta yaya ake nuna jin ƙai a batun shari’a ? 
 Ya ƙunshi ƙin yin abin da ya kamata ne , kamar ƙin horanta mutum ? 
 Nuna Jin Ƙai ga Masu Zunubi 
 8 , 9 . 
 Menene jin ƙai da aka nuna wa Dauda bayan ya yi zunubi da Bath - sheba ya ƙunsa ? 
 Ka yi la’akari da abin da ya faru bayan da annabi Natan ya je wajen Sarki Dauda na Isra’ila ta dā game da zina da ya yi da Bath - sheba . 
 Dauda ya tuba kuma ya yi addu’a : “ Ka yi mani jinƙai , ya Allah , bisa ga rahamarka : Bisa ga yawan jiyejiyenƙanka ka shafe laifofina . 
 Ka wanke ni sarai daga kuskurena , ka tsarkake ni daga zunubina . 
 Gama ina sane da laifofina : zunubina yana gabana tuttur . 
 Kai kaɗai na yi maka zunubi , Na yi abin da ke mugu a gabanka . ” — Zabura 51 : 1 - 4 . 
 Dauda ya yi nadama sosai . 
 Jehobah ya gafarta masa zunubinsa kuma ya yi haƙuri bai yi wa Dauda da Bath - sheba horo mai tsanani ba . 
 Bisa Dokar Musa , ya kamata a kashe Dauda da Bath - sheba . 
 ( Kubawar Shari’a 22 : 22 ) Ko da yake ba su tsira daga dukan sakamakon zunubinsu ba , ba a kashe su ba . 
 ( 2 Samuila 12 : 13 ) Jin ƙai na Allah ya ƙunshi gafarta zunubai . 
 Duk da haka , yana ba da horo da ya dace . 
 Ko da Jehobah mai jin ƙai ne wajen zartar da hukunci , me ya sa ba za mu yi abin da muka ga dama ba ? 
 Tun da yake “ zunubi ya shigo cikin duniya ta wurin mutum ɗaya [ Adamu ] kuma “ hakkin zunubi mutuwa ne ” ya dace dukan ’ yan adam su mutu . 
 ( Romawa 5 : 12 ; 6 : 23 ) Ya kamata mu yi godiya cewa Jehobah yana nuna jin ƙai sa’ad da yake zartar da hukunci ! 
 Amma , ya kamata mu mai da hankali kada mu riƙa yin abin da muka ga dama domin Allah mai jin ƙai ne . 
 Kubawar Shari’a 32 : 4 ta ce : “ Dukan tafarkunsa [ Jehobah ] shari’a ne . ” 
 Idan yana nuna jin ƙai , Allah ba ya ƙyale cikakken mizanansa na shari’a . 
 Ta yaya Jehobah ya nuna adalci wajen bi da Dauda don zunubinsa da Bath - sheba ? 
 Kafin a sauƙaƙa hukuncin mutuwa a kan Dauda da Bath - sheba , za a gafarta musu zunubansu . 
 Ba a ba alƙalai na Isra’ilawa ikon yin hakan ba . 
 Idan aka bar su su yi wannan shari’a , da yake ba su da wani mataki dabam , za su ce a kashe masu laifin . 
 Haka ne doka ta ce a yi . 
 Amma domin alkawarinsa da Dauda , Jehobah yana son ya gani ko akwai dalilin gafarta wa Dauda zunubinsa . 
 ( 2 Samuila 7 : 12 - 16 ) Saboda haka , Jehobah Allah , “ mai - shari’an dukan duniya ” wanda yake “ auna zukata , ” ya zaɓi ya yi shari’ar da kansa . 
 ( Farawa 18 : 25 ; 1 Labarbaru 29 : 17 ) Allah ya san zuciyar Dauda , ya auna tabbacin tubansa , kuma ya gafarta masa . 
 Ta yaya ne mutane masu zunubi za su iya samun jin ƙan Allah ? 
 Jin ƙai da Jehobah ya nuna mana ta wajen sa ya yiwu a sake mu daga hukuncin zunubi da muka gada ya jitu da adalcinsa . 
 Domin ya gafarta zunubi ba tare da taka mizanansa na adalci ba , Jehobah ya yi tanadin Ɗansa Yesu Kristi , ya yi hadayar fansa , wannan shi ne jin ƙai mafi girma da aka taɓa yi . 
 ( Matta 20 : 28 ; Romawa 6 : 22 , 23 ) Don mu amfana daga jin ƙan Allah wanda zai iya cetonmu daga hukuncin zunubi da muka gada , dole ne mu “ bada gaskiya ga Ɗan . ” — Yohanna 3 : 16 , 36 . 
 Allah Mai Jin Ƙai da Hukunci 
 13 , 14 . 
 Jin ƙan Allah yana sauƙaƙa hukuncinsa ne ? 
 Ka ba da bayani . 
 Ko da yake Jehobah ba ya taka mizanansa na shari’a wajen nuna jin ƙai , hakan yana shafan hukuncinsa ne ? 
 Jin ƙai na rage hukuncin Allah ne ? 
 A’a . 
 Ta wurin annabi Hosea , Jehobah ya gaya wa Isra’ilawa : “ Zan ɗaura alkawarin aure da ke har abada ; i , cikin adalci , da cikin shari’a , da rahama , da jinƙai , zan yi alkawari da ke . ” 
 ( Hosea 2 : 19 ) Waɗannan kalmomi sun nuna sarai cewa jin ƙai da Jehobah yake nunawa ya jitu da sauran halayensa har da adalci . 
 Jehobah “ Allah ne cike da juyayi , mai - alheri kuma , . . . yana gafarta laifi da saɓo da zunubi : ba shi kuɓutadda mai - laifi ko kaɗan . ” 
 ( Fitowa 34 : 6 , 7 ) Jehobah Allah ne mai jin ƙai da adalci . 
 Littafi Mai Tsarki ya ce game da shi : “ Fa ne shi , aikinsa cikakke ne ; gama dukan tafarkunsa shari’a ne . ” 
 ( Kubawar Shari’a 32 : 4 ) Adalcin Allah cikakke ne , kamar jin ƙansa . 
 Ba wanda ya fi wani , ba wanda ke bukatar taimakon wani don ya sauƙaƙa sakamakonsa . 
 Maimakon haka , dukan halaye na aiki cikin jituwa da juna . 
 15 , 16 . ( a ) Menene ya nuna cewa hukuncin Allah ba mai azabtarwa ba ne ? 
 ( b ) Sa’ad da Jehobah zai zartar da hukuncinsa a kan wannan mugun zamani , wane tabbaci ne masu bauta masa za su kasance da shi ? 
 Hukuncin Jehobah ba mai azabtarwa ba ne . 
 Hukunci yana da ma’ana ta doka , kuma koyaushe ana bukatar a ba da horo da ya dace ga waɗanda suka yi laifi . 
 Amma , hukuncin Allah na iya sa waɗanda suka cancanta su sami ceto . 
 Alal misali , sa’ad da aka halaka miyagu da ke cikin biranen Saduma da Gwamrata , uban iyali Lutu da ’ ya’yansa mata biyu sun tsira . — Farawa 19 : 12 - 26 . 
 Muna da tabbacin cewa sa’ad da Jehobah zai zartar da hukuncinsa a kan wannan zamanin , “ taro mai - girma ” na masu bauta ta gaskiya , waɗanda “ suka wanke rigunansu , suka faranta su cikin jinin Ɗan ragon kuma , ” za su tsira . 
 Saboda haka , za su “ fito daga cikin babban tsananin . ” — Ru’ya ta Yohanna 7 : 9 - 14 . 
 Me Ya Sa Ya Kamata Mu Zama Masu Jin Ƙai ? 
 Menene dalili na musamman na zama masu jin ƙai ? 
 Misalan Jehobah da Yesu Kristi sun koya mana jin ƙai na gaskiya . 
 Da yake muna da dalili na musamman na zama masu jin ƙai , Misalai 19 : 17 ta ce : “ Mai - jin tausayin fakirai yana bada rance ga Ubangiji , kuma za ya sāka masa da alherinsa . ” 
 Jehobah yana farin ciki sa’ad da muka yi koyi da shi da kuma Ɗansa ta wurin nuna jin ƙai sa’ad da muke sha’ani da juna . 
 ( 1 Korinthiyawa 11 : 1 ) An ƙarfafa mutane su zama masu jin ƙai , don idan muna nuna wa mutane jin ƙai su ma za su yi mana jin ƙai . — Luka 6 : 38 . 
 Me ya sa ya kamata mu yi ƙoƙari mu zama masu jin ƙai ? 
 Jin ƙai ya ƙunshi halaye da yawa masu kyau . 
 Ya haɗa da alheri , ƙauna , da nagarta . 
 Juyayi ko kuma tausayi ne ke motsa mu mu yi jin ƙai . 
 Ko da cewa jin ƙai na Allah ba ya hana shi hukunci , Jehobah na jinkirin fushi kuma cikin haƙuri yana ba masu aika laifi isashen lokaci su tuba . 
 ( 2 Bitrus 3 : 9 , 10 ) Da haka jin ƙai ya ƙunshi yin haƙuri da tsawon jimrewa . 
 Da yake ya ƙunshi halaye da yawa masu kyau , har da fannoni dabam dabam na ɗiyar ruhu na Allah , jin ƙai ya zama zarafi na nuna waɗannan halaye . 
 ( Galatiyawa 5 : 22 , 23 ) Yana da muhimmanci mu yi ƙoƙari mu zama masu jin ƙai ! 
 “ Masu - Albarka ne Masu - Jinƙai ” 
 19 , 20 . 
 A wace hanya ce jin ƙai yake yin nasara bisa shari’a ? 
 Almajiri Yaƙub ya gaya mana abin da ya sa za mu sa jin ƙai ya zama hali mai muhimmanci a rayuwarmu . 
 Ya rubuta : “ Jinƙai kuma yana fahariya bisa shari’a . ” 
 ( Yaƙub 2 : 13b ) Yaƙub yana maganar jin ƙai da mai bauta wa Jehobah yake nuna wa mutane . 
 Jin ƙai yana nasara bisa shari’a domin idan lokaci ya zo da mutum zai “ kawo lissafin kansa ga Allah , ” Jehobah yana la’akari da yadda mutumin ya nuna jin ƙai ga wasu kuma ya gafarta masa domin hadayar fansa na Ɗansa . 
 ( Romawa 14 : 12 ) Babu shakka , dalili ɗaya da ya sa aka nuna wa Dauda jin ƙai don zunubinsa da Bath - sheba shi ne cewa yana nuna wa mutane jin ƙai . 
 ( 1 Samuila 24 : 4 - 7 ) A wani ɓangare kuma , “ shari’a mara - jin ƙai ce ga wanda ba ya nuna jinƙai ba . ” 
 ( Yaƙub 2 : 13a ) Shi ya sa “ marasa - jinƙai ” suke cikin waɗanda Allah yake gani “ sun isa mutuwa ” ! — Romawa 1 : 31 , 32 . 
 A cikin Huɗubarsa a kan Dutse , Yesu ya ce : “ Masu - albarka ne masu - jinƙai : gama su za su sami jinƙai . ” 
 ( Matta 5 : 7 ) Waɗannan kalmomi sun nuna cewa ya kamata waɗanda suke son Allah ya nuna musu jin ƙai su ma su zama masu jin ƙai ! 
 Talifi na gaba zai nuna yadda za mu nuna jin ƙai a rayuwarmu ta yau da kullum . 
 Menene Ka Koya ? 
 • Menene jin ƙai ? 
 • A waɗanne hanyoyi ne ake nuna jin ƙai ? 
 • A wace hanya ce Jehobah Allah mai jin ƙai da shari’a ne ? 
 • Me ya sa ya kamata mu zama masu jin ƙai ? 
 [ Hoto a shafi na 3 ] 
 Yadda Jehobah yake ji game da mabukata yana kamar yadda uwa take ji game da jaririnta 
 [ Hoto a shafi na 5 ] 
 Menene muka koya game da jin ƙai daga mu’ujizan Yesu ? 
 [ Hoto a shafi na 6 ] 
 Jehobah ya taka shari’arsa ta wajen nuna wa Dauda jin ƙai ne ? 
 [ Hoto a shafi na 7 ] 
 Jin ƙan Allah game da masu zunubi yana cikin jituwa da shari’arsa 
 Ta Yaya Za Mu Nuna Jin Ƙai ? 
 “ Bari mu aika nagarta zuwa ga dukan mutane , tun ba waɗanda su ke cikin iyalin imani . ” — GALATIYAWA 6 : 10 . 
 1 , 2 . 
 Menene almara na Basamariye ta koya mana game da jin ƙai ? 
 SA’AD da yake magana da Yesu , wani mutum da ya san Doka sosai ya tambaye shi : “ Wanene maƙwabcina ? ” 
 Sai Yesu ya amsa ta wurin ba da almarar da ke gaba : “ Wani mutum yana tafiya daga Urushalima zuwa Jericho ; ya gamu da mafasa , suka yi masa tsiraici , suka dudduke shi , suka tashi , suka bar shi tsakanin rai da mutuwa . 
 Ya arala fa wani malami yana bin wannan hanya : sa’anda ya gan shi , ya rāɓa ta wancan gefe , ya wuce . 
 Hakanan kuma wani Lawi , sa’anda ya zo wurin , ya gan shi , shi kuma ya rāɓa ta wancan gefe , ya wuce . 
 Amma wani Ba - samariye yana cikin tafiya , ya kawo wurinda shi ke : sa’anda ya gan shi , ya yi juyayi , ya zo wurinsa , ya ɗaure raunukansa , yana zuba masu mai da ruwan anab ; ya hawashe shi bisa dabbansa , ya zo da shi wani mashidi , ya yi ɗawainiya da shi . 
 Washegari kuma ya fito da sule biyu , ya ba ubangijin mashidi , ya ce , Ka yi ɗawainiya da shi ; abin da za ka ɓatas gaba da wannan , sa’anda na komo , ni mayar maka . ” 
 Sai Yesu ya tambayi mai sauraronsa : “ A cikin waɗannan uku fa , wa ka aza ya zama maƙwabci ga wanda ya gamu da mafasa ? ” 
 Mutumin ya amsa : “ Wannan da ya nuna masa jinƙai . ” — Luka 10 : 25 , 29 - 37a . 
 Yadda Basamariye ya bi da mutumin da aka ji ma rauni ya kwatanta jin ƙai na gaske ! 
 Domin ya nuna jin ƙai ko kuma juyayi , hakan ya motsa Basamariyen ya ɗauki matakin da ya kawo sauƙi ga mutumin da aka ji wa rauni . 
 Bugu da ƙari , Basamariyen bai san mutumin da aka ji ma rauni ba . 
 Ƙasa , addini , ko kuma al’ada ba sa hana mutum ya nuna wa wani jin ƙai . 
 Bayan da ya ba da kwatanci na Basamariyen , Yesu ya ba mai sauraronsa shawara : “ Je ka , ka yi hakanan . ” 
 ( Luka 10 : 37b ) Muna iya bin wannan gargaɗin kuma mu yi iya ƙoƙarinmu mu nuna wa mutane jin ƙai . 
 Ta yaya ? 
 Ta yaya za mu iya nuna jin ƙai a rayuwarmu ta yau da kullum ? 
 ‘ Idan Wani Ɗan’uwa Yana Tsiraici ’ 
 3 , 4 . 
 Me ya sa yake da muhimmanci sosai mu nuna jin ƙai cikin ikilisiyar Kirista ? 
 Manzo Bulus ya ce : “ Yayinda mu ke da dama fa , bari mu aika nagarta zuwa ga dukan mutane , tun ba waɗanda su ke cikin iyalin imani . ” 
 ( Galatiyawa 6 : 10 ) Saboda haka , bari mu fara tattauna yadda za mu yawaita wajen nuna ayyukan jin ƙai ga waɗanda muke cikin imani ɗaya da su . 
 Da yake ƙarfafa Kiristoci na gaskiya su zama masu nuna jin ƙai ga juna , almajiri Yaƙub ya rubuta : “ Wanda ba ya nuna jinƙai ba : jinƙai kuma yana fahariya bisa shari’a . ” 
 ( Yaƙub 2 : 13 ) Ayoyin waɗannan hurarrun kalmomi sun gaya mana wasu hanyoyin da za mu ci gaba da yi wa mutane jin ƙai . 
 Alal misalin , Yaƙub 1 : 27 ta ce : “ Addini mai - tsarki marar - ɓāci a gaban Allah Ubanmu ke nan , mutum shi ziyarci marayu da gwauraye cikin ƙuncinsu , shi tsare kansa marar - aibi daga duniya . ” 
 Yaƙub 2 : 15 , 16 sun ce : “ Idan wani ɗan’uwa ko kuwa wata ’ yar’uwa suna tsiraici , kuma sun rasa abincin yini , ɗaya kuwa daga cikinku ya ce masu , Ku tafi lafiya , ku ji ɗumi , ku ƙoshi ; ba ku ko ba su bukatar jiki ba ; me ya amfana ? ” 
 5 , 6 . 
 Ta yaya za mu yawaita wajen nuna ayyukan jin ƙai a tarayyarmu da ikilisiya ? 
 Kula da wasu da kuma taimaka wa mabukata suna cikin abubuwan da ke nuna addinin gaskiya . 
 Domin addininmu , ba zai yi kyau mu yi wa mutane fatar zaman lafiya kawai ba . 
 Maimakon haka , yi wa mutane juyayi mai zurfi zai motsa mu mu taimaka wa mabukata . 
 ( 1 Yohanna 3 : 17 , 18 ) Hakika , dafa wa wanda yake ciwo abinci , taimaka wa tsofaffi da aikacen - aikacen gida , yi wa wasu tanadin abin hawa zuwa taro idan bukata ta kama , da kuma yi wa waɗanda suke bukatar taimako alheri suna cikin ayyukan jin ƙai da ya kamata mu yi . — Kubawar Shari’a 15 : 7 - 10 . 
 Ko da yake yana da kyau a taimaki waɗanda suke cikin ikilisiyar Kirista da ke ƙaruwa a zahiri , ya fi muhimmanci a taimake su a ruhaniya . 
 An gargaɗe mu mu “ ƙarfafa masu - raunanan zukata , [ mu ] tokare marasa - ƙarfi . ” 
 ( 1 Tassalunikawa 5 : 14 ) An ƙarfafa “ tsofaffin mata ” su zama “ masu - koyarda nagarta . ” 
 ( Titus 2 : 3 ) Ga abin da Littafi Mai Tsarki ya ce game da Kiristoci masu kula : “ Mutum kuma za ya zama kamar maɓoya daga iska , makāri kuma daga hadarin ruwa . ” — Ishaya 32 : 2 . 
 Menene muka koya daga almajirai da ke Suriya ta Antakiya game da jin tausayi ? 
 Ban da kula da gwauraye , marayu , da waɗanda suke bukatar taimako da ƙarfafa , ikilisiyoyi na ƙarni na farko sun aika kayan agaji domin masu bi da suke wasu wurare . 
 Alal misali , sa’ad da annabi Agabus ya annabta cewa “ za a yi babbar yunwa ko’ina cikin duniya , ” dukan almajirai da suke Suriya ta Antakiya sun ba da gwargwadon abin da suka iya , “ suka kudurta su aike gudunmuwa ga ’ yan’uwa da ke zaune cikin Yahudiya . ” 
 An aika wa dattawa da ke wajen “ ta hannun Barnaba da Shawulu . ” 
 ( Ayukan Manzanni 11 : 28 - 30 ) Yau kuma fa ? 
 “ Bawan nan mai - aminci , mai - hikima ” ya shirya kwamitin kai agaji don su kula da ’ yan’uwanmu da tsarar bala’i , kamar su guguwa , girgizar ƙasa ko kuma tsunami ya shafa . 
 ( Matta 24 : 45 ) Ba da lokacinmu , ƙoƙarinmu , da dukiyarmu da son ranmu don mu ba da haɗin kai da wannan tsarin , hanya ce mai kyau na jin tausayi . 
 “ Idan Kuna Tara ” 
 Ta yaya nuna fifiko ke hana tausayi ? 
 Sa’ad da yake yin gargaɗi game da halin da ke hana mu jin tausayi da kuma “ shari’an nan ba’sarauciya ” na ƙauna , Yaƙub ya rubuta : “ Idan kuna tara , zunubi ku ke yi , shari’a tana kāshe ku masu - laifi ne . ” 
 ( Yaƙub 2 : 8 , 9 ) Yi wa mawadata ko kuma waɗanda suke da matsayi alheri da bai dace ba zai hana mu jin “ kukan talaka . ” 
 ( Misalai 21 : 13 ) Nuna fifiko yana hana jin tausayi . 
 Muna jin tausayin mutane ta wurin bi da su ba tare da nuna fifiko ba . 
 Me ya sa yake da kyau a nuna kulawa ta musamman ga waɗanda suka cancanta ? 
 Nuna rashin son kai yana nufin cewa ba za mu nuna kulawa ta musamman ga kowa ba ne ? 
 A’a . 
 Manzo Bulus ya rubuta wa Kiristoci da ke Filibbi game da abokin aikinsa Abafroditus : “ Ku maida irin wannan abin darajantawa . ” 
 Me ya sa ? 
 “ Sabili da aikin Kristi ya kai kusa da mutuwa , yana kasaida ransa domin shi cika abin da ya tauye wajen hidimarku gareni . ” 
 ( Filibbiyawa 2 : 25 , 29 , 30 ) Saboda hidimar da ya yi cikin aminci , Abafroditus ya cancanci a nuna masa kulawa ta musamman . 
 Bugu da ƙari , 1 Timothawus 5 : 17 ta ce : “ Dattiɓai waɗanda ke mulki da kyau sai a maishe su sun isa bangirma ninki biyu , balle fa waɗannan da ke aiki cikin kalma da koyarwa . ” 
 Ya kuma dace a amince da halaye na ruhaniya masu kyau . 
 Nuna irin wannan kulawar ta musamman ba nuna fifiko ba ne . 
 “ Hikima Mai Fitowa Daga Bisa . . . 
 [ Tana ] Cike da Jinƙai ” 
 Me ya sa ya kamata mu kame harshenmu ? 
 Yaƙub ya ce game da harshe : “ Mugunta ne shi mara - hutu , cike da guba mai - matarwa . 
 Da shi mu ke albarkata Ubangiji , Uba ; da shi kuma mu ke la’antadda mutane , waɗanda an yi su bisa ga kamanin Allah ; daga cikin bakin nan ɗaya albarka da la’ana su ke fitowa . ” 
 Yaƙub ya daɗa : “ Idan kuna da kishi mai - zafi da tsaguwa a cikin zuciyarku , kada ku yi fahariya , kada ku yi ƙarya bisa gaskiya kuma . 
 Wannan hikima ba hikima mai - saukowa daga bisa ba , amma ta duniya ce , ta jiki , ta Shaiɗan . 
 Gama wurinda kishi da tsaguwa su ke , nan akwai yamutsai da kowane irin mugun al’amari . 
 Amma hikima mai - fitowa daga bisa tsatsarka ce dafari , bayan wannan mai - salama ce , mai - sauƙin hali , mai - siyasa , cike da jinƙai da kyawawan ’ ya’ya , mara - kokanto , mara - riya ce . ” — Yaƙub 3 : 8 - 10a , 14 - 17 . 
 Ta yaya za mu zama masu jin ƙai a yadda muke amfani da harshenmu ? 
 Saboda haka , yadda muke amfani da harshenmu zai nuna ko muna da hikima da take ‘ cike da jinƙai . ’ 
 Idan saboda kishi ko kuma jayayya muka yi fahariya , ƙarya ko kuma yaɗa gulma fa ? 
 Zabura 94 : 4 ta ce : “ Dukan masu - aika mugunta suna ruba . ” 
 Kuma baƙar magana na saurin ɓata sunan marar laifi ! 
 ( Zabura 64 : 2 - 4 ) Bugu da ƙari , ka yi tunanin lahanin da “ mai - shaidan zur ” da ke yaɗa ƙarya yake jawowa . 
 ( Misalai 14 : 5 ; 1 Sarakuna 21 : 7 - 13 ) Bayan ya tattauna game da yin amfani da harshe a hanyar da bai dace ba , Yaƙub ya ce : “ ’ Yan’uwana , ba ya kamata waɗannan al’amura su zama haka ba . ” 
 ( Yaƙub 3 : 10b ) Idan za mu nuna jin ƙai ta gaske muna bukatar mu yi wa mutane magana da hankali , salama , kuma a hanyar da ta dace . 
 Yesu ya ce : “ Ina ce muku kuma , Kowacce maganar banza da mutane ke faɗi , a cikin ranar shari’a za su bada lissafinta . ” 
 ( Matta 12 : 36 ) Yana da muhimmanci mu zama masu jin ƙai a yadda muke amfani da harshenmu ! 
 Ka “ Gafarta ma Mutane Laifofinsu ” 
 12 , 13 . ( a ) Menene muka koya game da jin ƙai daga almarar bawa da ubangijinsa yake bi bashin kuɗi mai yawa ? 
 ( b ) Menene ake nufi da mu gafarta wa ɗan’uwanmu “ bakwai bakwai so saba’in ” ? 
 Almarar Yesu na bawan da ubangijinsa sarki ke binsa bashin talanti dubu goma ya nuna wata hanya da za mu zama masu jin ƙai . 
 Da yake ba zai iya biyan bashin ba , bawan ya yi roƙo a yafe masa bashin . 
 Domin “ ya ji juyayi , ” ubangijin bawan ya yafe masa bashin . 
 Amma bawan nan ya fita waje kuma ya ga wani bawa da yake bi bashin dinari ɗari kawai kuma ya ƙi gafarta masa ya jefa shi cikin kurkuku . 
 Sa’ad da ubangijinsa ya ji abin da ya faru , ya kira bawan da ya yafe wa bashi , kuma ya ce masa : “ Kai mugun bawa , na gafarta maka dukan bashin nan , domin ka roƙe ni : ba ya kamata gareka ba kai kuma ka jiƙan abokin bautanka , kamar yadda ni na jiƙanka ? ” 
 Da haka ubangijin ya miƙa shi ga ma’aikatan gidan kurkuku . 
 Yesu ya kammala almararsa , yana cewa : “ Hakanan kuma Ubana na sama za ya yi muku , idan cikin zuciyarku ba ku gafarta ma ’ yan’uwanku . ” — Matta 18 : 23 - 35 . 
 Wannan almarar ta nuna cewa jin ƙai ya ƙunshi kasancewa a shirye mu gafarta wa mutane ! 
 Jehobah ya gafarta mana zunubai masu yawa . 
 Bai kamata mu ma mu “ gafarta ma mutane laifofinsu ” ba ? 
 ( Matta 6 : 14 , 15 ) Kafin Yesu ya ba da almara game da bawa marar jin ƙai , Bitrus ya tambaye shi , “ so nawa ɗan’uwana za ya yi mani zunubi , in gafarta masa ? 
 har so bakwai ? ” 
 Yesu ya amsa : “ Ban ce maka , Har so bakwai ba ; amma , Har bakwai bakwai so saba’in . ” 
 ( Matta 18 : 21 , 22 ) Hakika , mutum mai jin ƙai yana shirye ya gafarta “ har bakwai bakwai so saba’in , ” wato , ba iyaka . 
 In ji Matta 7 : 1 - 4 , ta yaya za mu nuna jin ƙai kowace rana ? 
 Yesu ya nuna wata hanyar da za mu nuna jin ƙai a Huɗubarsa bisa Dutse : “ Kada ku zartar , domin kada a zartar muku . 
 Gama da irin shari’a da ku ke shar’antawa , da shi za a shar’anta muku . . . . 
 Don me kuwa ka ke duban ɗan hakin da ke cikin idon ɗan’uwanka , amma ba ka kula da gungumen da ke cikin ido naka ba ? 
 Ko kuwa ƙaƙa za ka ce ma ɗan’uwanka , Bari in cire ɗan hakin daga cikin idonka ; ga shi kuwa , gungume yana cikin ido naka ? ” 
 ( Matta 7 : 1 - 4 ) Saboda haka , za mu nuna jin ƙai kowace rana ta wurin jimrewa da kasawar mutane ba tare da yawan shara’anta su ba . 
 Ka Yi “ Nagarta Zuwa ga Dukan Mutane ” 
 Me ya sa ba ’ yan’uwanmu masu bi kaɗai ba ne za mu yi wa jin ƙai ? 
 Ko da littafin Yaƙub ya nanata jin ƙai tsakanin masu bauta , wannan ba ya nufin cewa waɗanda suke cikin ikilisiya ne kaɗai za mu riƙa nuna wa jin ƙai . 
 “ Ubangiji mai - alheri ne ga dukan mutane ” in ji Zabura 145 : 9 , kuma “ jiyejiyenƙansa a bisa dukan ayyukansa ne . ” 
 An umurce mu mu “ zama fa masu - koyi da Allah ” kuma “ mu aika nagarta zuwa ga dukan mutane . ” 
 ( Afisawa 5 : 1 ; Galatiyawa 6 : 10 ) Ko da yake ba ma “ ƙaunar duniya , ko abubuwan da ke cikin duniya ” muna damuwa da bukatun waɗanda ke cikin duniya . — 1 Yohanna 2 : 15 . 
 Waɗanne abubuwa ne ke shafan yadda muke nuna wa mutane alheri ? 
 Da yake mu Kiristoci ne , muna shirye koyaushe mu taimaka wa waɗanda ‘ sa’a , da tsautsayi ’ ya shafe su ko kuma waɗanda suke cikin mugun yanayi . 
 ( Mai Hadishi 9 : 11 ; LMT ) Hakika , abin da za mu iya yi da yawan yadda za mu yi shi ya dangana ne da yanayinmu . 
 ( Misalai 3 : 27 ) Sa’ad da muke ba da taimako , ya kamata mu mai da hankali don kada alherinmu ya sa mutane ragonci . 
 ( Misalai 20 : 1 , 4 ; 2 Tassalunikawa 3 : 10 - 12 ) Saboda haka , mutumin da ke nuna jin ƙai na gaske na aikatawa cikin juyayi ko tausayi da sanin ya kamata . 
 Wace hanya ce mafi kyau da za mu yi wa waɗanda ba sa cikin ikilisiyar Kirista alheri ? 
 Hanya mafi kyau na nuna wa waɗanda ba sa cikin ikilisiya alheri ita ce ta wajen gaya musu gaskiyar Littafi Mai Tsarki . 
 Me ya sa ? 
 Domin yawancin ’ yan adam a yau suna cikin duhu na ruhaniya . 
 Da yake ba su san yadda za su bi da matsalolin da suke fuskanta ba , kuma ba su da bege don nan gaba , yawancin mutane “ suna nan a warwatse kamar tumaki ba makiyayi . ” 
 ( Matta 9 : 36 ) Saƙon Kalmar Allah zai iya zama ‘ fitila ga sawayensu , ’ kuma zai taimaka masu su jimre matsaloli na rayuwa . 
 Zai iya zama ‘ haske kuma a tafarkinsu ’ tun da yake Littafi Mai Tsarki ya annabta ƙudurin Allah don nan gaba , yana ba su dalilin kasancewa da bege mai kyau . 
 ( Zabura 119 : 105 ) Gata ce ƙwarai mu gaya wa waɗanda suke bukatar wannan saƙon gaskiya mai ban sha’awa ! 
 Domin “ ƙunci mai - girma ” ya kusa , yanzu ne lokacin da za mu yi ƙwazo sosai cikin aikin wa’azin Mulki da almajirantarwa . 
 ( Matta 24 : 3 - 8 , 21 , 22 , 36 - 41 ; 28 : 19 , 20 ) Ba wani alherin da za mu yi da ya fi wannan . 
 Ka “ Bada ” Abin da Ka Iya Sadaka 
 18 , 19 . 
 Me ya sa ya kamata mu yi ƙoƙari mu daɗa nuna alheri a rayuwarmu ? 
 Yesu ya ce : “ Ku bada abin da kun iya sadaka . ” 
 ( Luka 11 : 41 ) Don aikin nagarta ya zama alheri na gaske , zai zama kyauta da aka bayar da zuciya ɗaya cikin ƙauna da son rai . 
 ( 2 Korinthiyawa 9 : 7 ) A cikin duniya da ta cika da zafin rai , son kai , da rashin damuwa game da wahala da matsalolin mutane , irin wannan alheri na da wartsakewa ! 
 Bari mu yi aiki tuƙuru don mu ƙara yin jin ƙai a rayuwarmu . 
 Idan muka daɗa zama masu jin ƙai za mu ƙara zama kamar Allah . 
 Wannan zai taimake mu mu yi rayuwa mai ma’ana da gamsarwa . — Matta 5 : 7 . 
 Menene Ka Koya ? 
 • Me ya sa yake da muhimmanci a ji tausayin ’ yan’uwa masu bi ? 
 • Ta yaya za mu nuna jin ƙai cikin ikilisiyar Kirista ? 
 • Ta yaya za mu aikata nagarta ga waɗanda ba sa cikin ikilisiya ? 
 [ Hoto a shafi na 8 ] 
 Basamariyen ya ji tausayi 
 [ Hotuna a shafi na 9 ] 
 Kiristoci sun cika da ayyukan alheri 
 [ Hoto a shafi na 12 ] 
 Hanya mafi kyau na nuna wa waɗanda ba sa cikin ikilisiya alheri ita ce ta gaya musu gaskiyar Littafi Mai Tsarki 
