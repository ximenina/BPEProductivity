 Sasa Ndio Wakati wa Kuchukua Hatua 
 “ Mtayumba - yumba juu ya maoni mawili tofauti mpaka wakati gani ? ” — 1 WAFALME 18 : 21 . 
 Ni nini hufanya wakati wetu uwe tofauti sana na wakati uliopita ? 
 JE , UNAAMINI kwamba Yehova ndiye Mungu pekee wa kweli ? 
 Je , unaamini pia kwamba unabii mbalimbali wa Biblia unaonyesha kuwa tunaishi katika “ siku za mwisho ” za mfumo huu mwovu wa Shetani ? 
 Ikiwa ndivyo , utakubali kwamba kuna uhitaji wa kuchukua hatua sasa kuliko wakati mwingine wowote . 
 Leo , maisha ya watu wengi yako hatarini kuliko wakati mwingine wowote . 
 Kulitukia nini katika ufalme wa Israeli wa makabila kumi wakati wa utawala wa Mfalme Ahabu ? 
 Katika karne ya kumi K.W.K . , taifa la Israeli lilihitaji kufanya uamuzi mzito . 
 Wangemtumikia nani ? 
 Mfalme Ahabu , akishawishiwa na mke wake mpagani , Yezebeli , aliendeleza ibada ya Baali katika ufalme wa Israeli wa makabila kumi . 
 Baali alikuwa mungu wa uzazi aliyedhaniwa kuwa aliandaa mvua na kutokeza mazao mengi . 
 Huenda waabudu wengi wa Baali waliibusu sanamu ya mungu wao au kuiinamia . 
 Ili kumsihi Baali abariki mazao na mifugo yao , waabudu wake walifanya ngono potovu na makahaba wa hekaluni . 
 Walikuwa pia na desturi ya kujikatakata mpaka damu ilipotiririka . — 1 Wafalme 18 : 28 . 
 Ibada ya Baali ilikuwa na uvutano gani juu ya watu wa Mungu ? 
 Mabaki ya Waisraeli 7,000 hivi walikataa kushiriki katika ibada hiyo ya sanamu , yenye ukosefu wa adili na yenye jeuri . 
 Walikuwa washikamanifu kwa agano lao pamoja na Yehova Mungu , nao wakateswa kwa sababu hiyo . 
 Kwa mfano , Malkia Yezebeli aliwaua manabii wengi wa Yehova . 
 Kwa sababu ya hali hizo ngumu , Waisraeli wengi walichanganya imani , huku wakijaribu kumpendeza Yehova na Baali . 
 Lakini ulikuwa uasi - imani kwa Mwisraeli kumwacha Yehova na kuabudu mungu wa uwongo . 
 Yehova aliahidi kuwabariki Waisraeli ikiwa wangempenda na kutii amri zake . 
 Hata hivyo , aliwaonya kwamba ikiwa ‘ hawangejitoa kwake kikamili , ’ wangeangamizwa . — Kumbukumbu la Torati 5 : 6 - 10 ; 28 : 15 , 63 . 
 Ni jambo gani ambalo Yesu na mitume wake walitabiri lingetukia miongoni mwa Wakristo , nalo limetimiaje ? 
 Hivyo ndivyo hali ilivyo leo katika dini zinazodai kuwa za Kikristo . 
 Wafuasi wa dini hizo hudai kuwa Wakristo , lakini sikukuu zao , mwenendo wao , na imani zao zinapingana na mafundisho ya Biblia . 
 Kama Yezebeli , makasisi wa dini zinazodai kuwa za Kikristo wako mstari wa mbele katika kuwatesa Mashahidi wa Yehova . 
 Pia , makasisi hao wana historia ndefu ya kuunga mkono vita , na katika njia hiyo wanaunga mkono mauaji ya mamilioni ya wafuasi wa kanisa . 
 Biblia inasema kwamba zoea hilo la dini kuunga mkono serikali za kilimwengu ni uasherati wa kiroho . 
 Isitoshe , dini zinazodai kuwa za Kikristo zimeendelea kuruhusu uasherati halisi hata miongoni mwa makasisi wake . 
 Yesu Kristo na mitume wake walitabiri uasi - imani huo mkubwa . 
 Matokeo yatakuwa nini kwa wafuasi zaidi ya bilioni moja wa dini hizo ? 
 Waabudu wa kweli wa Yehova wana jukumu gani kuelekea watu hao na wengine ambao wamedanganywa na dini za uwongo ? 
 Tunapata jibu lililo wazi kwa kuchunguza matukio muhimu yaliyosababisha ‘ kuangamizwa kwa Baali katika Israeli . ’ — 2 Wafalme 10 : 28 . 
 Upendo wa Mungu kwa Watu Wake Waliopotoka 
 Yehova alionyeshaje kwamba aliwahangaikia kwa upendo watu wake waliopotoka ? 
 Yehova Mungu hafurahii kuwaadhibu wale wanaoacha kuwa waaminifu kwake . 
 Akiwa Baba mwenye upendo , anatamani kwamba waovu watubu na kumrudia . 
 Kwa mfano , katika siku za Ahabu na Yezebeli , Yehova alitumia manabii wengi ili kuwaonya watu Wake kuhusu matokeo mabaya ya ibada ya Baali . 
 Eliya alikuwa mmoja wa manabii hao . 
 Baada ya ukame uliotabiriwa mapema ambao ulisababisha uharibifu , Eliya alimwambia Mfalme Ahabu awakusanye Waisraeli na manabii wa Baali kwenye Mlima Karmeli . — 1 Wafalme 18 : 1 , 19 . 
 6 , 7 . ( a ) Eliya alionyeshaje chanzo cha uasi wa Waisraeli ? 
 ( b ) Manabii wa Baali walifanya nini ? 
 ( c ) Eliya alifanya nini ? 
 Mkutano huo ulifanyika mahali palipokuwa na madhabahu ya Yehova “ iliyokuwa imebomoka , ” labda ili kumpendeza Yezebeli . 
 Kwa kusikitisha , Waisraeli waliohudhuria mkutano huo hawakuwa na uhakika kuhusu ni nani kati ya Yehova na Baali aliyekuwa na uwezo wa kuleta mvua iliyohitajiwa sana . 
 Baali aliwakilishwa na manabii 450 , lakini Eliya tu ndiye nabii aliyemwakilisha Yehova . 
 Akitaja moja kwa moja sababu ya tatizo lao , Eliya aliwauliza watu hao hivi : “ Mtayumba - yumba juu ya maoni mawili tofauti mpaka wakati gani ? ” 
 Kisha , kwa maneno rahisi , akawapa nafasi ya kuchagua : “ Ikiwa Yehova ndiye Mungu wa kweli , mfuateni yeye ; lakini ikiwa ni Baali , mfuateni yeye . ” 
 Ili kuwachochea Waisraeli hao wenye kusitasita wajitoe kikamili kwa Yehova , Eliya alipendekeza jaribu ambalo lingeonyesha ni nani aliye Mungu wa kweli . 
 Ng’ombe - dume wawili wangechinjwa kuwa dhabihu , ng’ombe mmoja kwa ajili ya Yehova na mwingine kwa ajili ya Baali . 
 Mungu wa kweli angeteketeza dhabihu yake kwa moto . 
 Manabii wa Baali walitayarisha dhabihu yao , na kwa muda wa saa nyingi waliendelea kuita : “ Ee Baali , tupe jibu ! ” 
 Eliya alipoanza kuwadhihaki , wakaanza kujikatakata mpaka damu ilipotiririka , huku wakiita kwa sauti yao yote . 
 Lakini hakuna yeyote aliyewajibu . — 1 Wafalme 18 : 21 , 26 - 29 . 
 Sasa wakati wa Eliya ukafika . 
 Kwanza , alirekebisha madhabahu ya Yehova na akaweka juu yake vipande vya ng’ombe - dume huyo . 
 Kisha , akaamuru kwamba mitungi minne mikubwa ya maji imwagwe juu ya dhabihu hiyo . 
 Walimwaga maji hayo mara tatu mpaka mtaro uliokuwa kando ya madhabahu hiyo ulipojaa maji . 
 Halafu Eliya akasali hivi : “ Ee Yehova Mungu wa Abrahamu , Isaka na Israeli , leo na ijulikane kwamba wewe ni Mungu katika Israeli na mimi ni mtumishi wako na ni kwa neno lako nimefanya mambo haya yote . 
 Unijibu , Ee Yehova , unijibu , ili watu hawa wajue kwamba wewe , Yehova , ndiye Mungu wa kweli na wewe mwenyewe umeugeuza moyo wao urudi . ” — 1 Wafalme 18 : 30 - 37 . 
 Mungu aliitikiaje sala ya Eliya , na nabii huyo alichukua hatua gani ? 
 Mungu wa kweli alijibu kwa kuteketeza dhabihu na madhabahu kwa kutumia moto uliotoka mbinguni . 
 Moto huo uliteketeza hata maji yaliyokuwa katika mtaro kando ya madhabahu ! 
 Fikiria jinsi Waisraeli walivyochochewa ! 
 “ Wakaanguka kifudifudi mara moja , na kusema : ‘ Yehova ndiye Mungu wa kweli ! 
 Yehova ndiye Mungu wa kweli ! ’ ” 
 Sasa Eliya akachukua hatua zaidi kwa kuwaamuru Waisraeli hivi : “ Wakamateni manabii wa Baali ! 
 Msiache hata mmoja wao aponyoke ! ” 
 Kisha manabii wote 450 wa Baali wakauawa chini ya Mlima Karmeli . — 1 Wafalme 18 : 38 - 40 . 
 Waabudu wa kweli walijaribiwaje tena ? 
 Siku hiyohiyo isiyoweza kusahaulika , Yehova alisababisha mvua inyeshe kwa mara ya kwanza baada ya miaka mitatu na nusu ! 
 Unaweza kuwazia yale ambayo Waisraeli walizungumzia walipokuwa wakirudi nyumbani ; Yehova alikuwa ametetea Uungu wake . 
 Hata hivyo , waabudu wa Baali , hawakukata tamaa . 
 Yezebeli aliendelea na kampeni yake ya kuwatesa watumishi wa Yehova . 
 Hivyo , utimilifu wa watu wa Mungu ukajaribiwa tena . 
 Je , wangekutwa wakijitoa kikamili kwa Yehova wakati ambapo siku ya hukumu ingefika dhidi ya waabudu wa Baali ? 
 Chukua Hatua Sasa 
 ( a ) Leo , Wakristo watiwa - mafuta wamekuwa wakifanya nini ? 
 ( b ) Inamaanisha nini kutii amri iliyo kwenye Ufunuo 18 : 4 ? 
 Leo , Wakristo watiwa - mafuta wamefanya kazi kama ile ya Eliya . 
 Kwa maneno na kwa vichapo , wamewaonya watu wa mataifa yote kuhusu hatari za dini za uwongo , hata iwe wako au hawako katika dini zinazodai kuwa za Kikristo . 
 Kwa sababu hiyo , mamilioni ya watu wamechukua hatua ya kujitenga na dini za uwongo . 
 Watu hao wamejiweka wakfu kwa Yehova na kuwa wanafunzi wa Yesu Kristo waliobatizwa . 
 Naam , wametii onyo hili la Mungu kuhusiana na dini za uwongo : “ Tokeni kwake , watu wangu , ikiwa hamtaki kushiriki pamoja naye dhambi zake , na ikiwa hamtaki kupokea sehemu ya mapigo yake . ” — Ufunuo 18 : 4 . 
 Ni nini kinachohitajiwa ili kupata kibali cha Yehova ? 
 Watu wengine wengi ambao wanavutiwa na ujumbe unaotegemea Biblia ambao unatangazwa na Mashahidi wa Yehova , bado hawana uhakika kuhusu yale wanayopaswa kufanya . 
 Baadhi yao wanahudhuria mara kwa mara mikutano ya Kikristo , kama vile maadhimisho ya Mlo wa Jioni wa Bwana , au wanasikiliza hotuba fulani kwenye kusanyiko la wilaya . 
 Tunawahimiza watu hao wote wachunguze kwa makini maneno haya ya Eliya : “ Mtayumba - yumba juu ya maoni mawili tofauti mpaka wakati gani ? ” 
 Badala ya kukawia - kawia , wanahitaji kuchukua hatua sasa na kufanya bidii kufikia mradi wao wa kuwa waabudu wa Yehova waliojiweka wakfu na kubatizwa . 
 Matarajio yao ya kuishi milele yamo hatarini ! — 2 Wathesalonike 1 : 6 - 9 . 
 Baadhi ya Wakristo waliobatizwa wamejiingiza katika hali gani hatari , nao wanapaswa kufanya nini ? 
 Kwa kusikitisha , Wakristo fulani waliobatizwa hawahubiri kwa ukawaida au si watendaji katika ibada yao . 
 Wengine wamepoteza bidii yao kwa sababu ya kuogopa kuteswa , mahangaiko ya kupata riziki , jitihada za kuwa matajiri , au kufuatia raha za ubinafsi . 
 Yesu alionya kwamba vitu hivyo hasa vingewakwaza , kuwasonga , na kuwa mtego kwa baadhi ya wafuasi wake . 
 Badala ya ‘ kuyumba - yumba juu ya maoni mawili tofauti , ’ watu hao wanapaswa kuwa ‘ wenye bidii na kutubu ’ kwa kuchukua hatua ya kuishi kupatana na wakfu wao kwa Mungu . — Ufunuo 3 : 15 - 19 . 
 Dini za Uwongo Zakomeshwa Ghafula 
 Eleza jinsi hali ilivyokuwa huko Israeli wakati Yehu alipotiwa mafuta awe mfalme . 
 Sababu inayofanya iwe muhimu kwa wanadamu kuchukua hatua ya haraka sasa inahusiana na yale yaliyotukia huko Israeli miaka 18 hivi baada ya suala la ni nani aliye Mungu wa kweli kutatuliwa kwenye Mlima Karmeli . 
 Siku ya hukumu ya Yehova dhidi ya ibada ya Baali ilikuja ghafula bila kutarajiwa wakati wa huduma ya Elisha , ambaye alichukua nafasi ya Eliya . 
 Yehoramu , mwana wa Mfalme Ahabu , alikuwa akitawala katika Israeli , na Yezebeli alikuwa bado hai akiwa mama malkia . 
 Elisha alimtuma kimya - kimya mtumishi wake kumtia mafuta Yehu , mkuu wa jeshi la Israeli , ili awe mfalme mpya . 
 Wakati huo , Yehu alikuwa upande wa mashariki wa Yordani huko Ramothi - gileadi , akiongoza vita dhidi ya adui za Israeli . 
 Mfalme Yehoramu alikuwa huko Yezreeli katika bonde tambarare karibu na Megido , akipata nafuu kutokana na majeraha ya vita . — 2 Wafalme 8 : 29 – 9 : 4 . 
 14 , 15 . 
 Yehu alipewa kazi gani , naye aliitimizaje ? 
 Yehova alimwamuru Yehu hivi : “ Uipige nyumba ya Ahabu bwana wako , nami lazima nilipize kisasi damu ya watumishi wangu manabii na damu ya watumishi wote wa Yehova mkononi mwa Yezebeli . 
 Na nyumba yote ya Ahabu lazima iangamie ; . . . 
 Mbwa watamla Yezebeli katika sehemu ya shamba kule Yezreeli , wala hakuna atakayemzika . ” — 2 Wafalme 9 : 7 - 10 . 
 Yehu alikuwa mtu ambaye hakusita kuchukua hatua . 
 Bila kukawia alipanda gari lake na kuelekea haraka Yezreeli . 
 Mlinzi mmoja huko Yezreeli alitambua namna ya Yehu ya kuendesha gari naye akamjulisha Mfalme Yehoramu , hivyo Yehoramu akapanda gari lake ili kwenda kukutana na mkuu wake wa jeshi . 
 Walipokutana , Yehoramu alimuuliza : “ Je , kuna amani , Yehu ? ” 
 Yehu akamjibu : “ Kunaweza kuwa na amani gani wakati kungali na uasherati wa Yezebeli mama yako na ulozi wake mwingi ? ” 
 Kisha , kabla ya Mfalme Yehoramu kukimbia , Yehu alivuta upinde wake na kumpiga Yehoramu kwa mshale moyoni na kumuua . — 2 Wafalme 9 : 20 - 24 . 
 ( a ) Ni hali gani ambayo maofisa wa makao ya Yezebeli walikabili ghafula ? 
 ( b ) Neno la Yehova kuhusu Yezebeli lilitimiaje ? 
 Bila kukawia , Yehu alipanda gari lake kwenda jijini . 
 Akitazama chini kutoka dirishani , Yezebeli aliyekuwa amejipodoa sana alimsalimu Yehu kwa vitisho . 
 Yehu alimpuuza Yezebeli , naye akaomba msaada : “ Ni nani aliye pamoja nami ? 
 Ni nani ? ” 
 Sasa watumishi wa Yezebeli walihitaji kuchukua hatua . 
 Maofisa wawili au watatu wa makao ya kifalme wakaangalia chini toka dirishani . 
 Kisha ushikamanifu wao ukajaribiwa . 
 Yehu aliwaamuru hivi : “ Mwangusheni ! ” 
 Maofisa hao wakamwangusha Yezebeli chini barabarani , ambapo alikanyagwa na gari na farasi wa Yehu . 
 Hivyo , mwanzilishi wa ibada ya Baali katika Israeli akauawa . 
 Na kabla hata azikwe , mbwa walikuwa tayari wamemla , kama tu ilivyotabiriwa . — 2 Wafalme 9 : 30 - 37 . 
 Hukumu ya Mungu juu ya Yezebeli inapaswa kuimarisha imani yetu katika tukio gani la wakati ujao ? 
 Mwisho kama huo wenye kushtua sana utampata kahaba wa mfano anayeitwa “ Babiloni Mkubwa . ” 
 Kahaba huyo anawakilisha dini za uwongo za ulimwengu wa Shetani , ambazo zimetokana na jiji la kale la Babiloni . 
 Baada ya mwisho wa dini za uwongo , Yehova Mungu ataelekeza fikira zake juu ya wanadamu wote ambao ni sehemu ya ulimwengu wa Shetani . 
 Wao pia wataharibiwa , na hilo litatayarisha njia kwa ajili ya ulimwengu mpya wenye uadilifu . — Ufunuo 17 : 3 - 6 ; 19 : 19 - 21 ; 21 : 1 - 4 . 
 Ni nini kilichowapata waabudu wa Baali katika Israeli baada ya kifo cha Yezebeli ? 
 Baada ya kifo cha Yezebeli , Mfalme Yehu aliwaangamiza bila kukawia wazao wote wa Ahabu na wale waliowaunga mkono . 
 Hata hivyo , bado kulikuwa na Waisraeli wengi nchini waliomwabudu Baali . 
 Ili kuonyesha kwamba ‘ hakuvumilia ushindani wowote kumwelekea Yehova , ’ Yehu aliwachukulia hatua . 
 Akidai kuwa mwabudu wa Baali , Yehu alipanga sherehe kubwa kwenye hekalu la Baali ambalo Ahabu alijenga huko Samaria . 
 Waabudu wa Baali katika Israeli walifika kwenye sherehe hiyo . 
 Wakiwa wamenaswa ndani ya hekalu , wanaume wa Yehu waliwaua wote . 
 Biblia inamalizia simulizi hilo kwa maneno haya : “ Kwa hiyo Yehu akaangamiza Baali kutoka katika Israeli . ” — 2 Wafalme 10 : 18 - 28 . 
 “ Umati mkubwa ” wa waabudu washikamanifu wa Yehova una tarajio gani zuri ? 
 Ibada ya Baali ilikomeshwa katika Israeli . 
 Vivyo hivyo , dini za uwongo za ulimwengu huu zitafikia ghafula mwisho wenye kushtua sana . 
 Utakuwa upande gani katika siku hiyo kuu ya hukumu ? 
 Chukua hatua sasa , na huenda ukawa na pendeleo la kuwa kati ya “ umati mkubwa ” wa wanadamu watakaookoka “ dhiki kuu . ” 
 Ndipo utakapoweza kukumbuka kwa shangwe wakati uliopita na kumtukuza Mungu kwa kumhukumu “ yule kahaba mkubwa aliyeiharibu dunia kwa uasherati wake . ” 
 Kwa umoja pamoja na waabudu wengine wa kweli , utakubaliana na maneno haya yenye kuchochea yanayoimbwa na sauti za kimbingu : “ Msifuni Yah , kwa sababu Yehova Mungu wetu , Mweza - Yote , ameanza kutawala akiwa mfalme . ” — Ufunuo 7 : 9 , 10 , 14 ; 19 : 1 , 2 , 6 . 
 Maswali ya Kutafakari 
 • Waisraeli wa kale walijihusishaje na ibada ya Baali ? 
 • Biblia ilitabiri uasi - imani gani mkubwa , na unabii huo umetimiaje ? 
 • Yehu aliondoaje ibada ya Baali ? 
 • Tunapaswa kufanya nini ili kuokoka siku ya Mungu ya hukumu ? 
 [ Ramani katika ukurasa wa 25 ] 
 ( Ona mpangilio kamili katika nakala iliyochapishwa ) 
 Sokoh 
 Afeki 
 Helkathi 
 Yokneamu 
 Megido 
 Taanaki 
 Dothani 
 SAMARIA 
 En - dori 
 Shunemu 
 Ofra 
 Yezreeli 
 Ibleamu ( Gath - rimoni ) 
 Tirsa 
 Beth - shemeshi 
 Beth - sheani ( Beth - shani ) 
 Yabesh - gileadi ? 
 Abel - mehola 
 Nyumba ya Arbeli 
 Ramothi - gileadi 
 Mountain Peaks 
 Ml . 
 Karmeli 
 Ml . 
 Tabori 
 More 
 Ml . 
 Gilboa 
 [ Bodies of water ] 
 Bahari ya Mediterania 
 Bahari ya Galilaya 
 [ River ] 
 Mto Yordani 
 [ Spring and well ] 
 Kisima cha Harodi 
 [ Hisani ] 
 Based on maps copyrighted by Pictorial Archive ( Near Eastern History ) Est . and Survey of Israel 
 [ Picha katika ukurasa wa 26 ] 
 Kuhudhuria mikutano ya Kikristo na kushiriki kwa ukawaida katika kazi ya kuhubiri Ufalme ni mambo muhimu ya ibada ya kweli 
 [ Picha katika ukurasa wa 28 , 29 ] 
 Kama Yehu , wote wanaotaka kuokoka siku ya Yehova wanapaswa kuchukua hatua 
 Unamtegemea Mungu Kadiri Gani ? 
 “ Basi , endeleeni kuutafuta kwanza ufalme . ” — MATHAYO 6 : 33 . 
 1 , 2 . 
 Kijana mmoja alichukua hatua gani kuhusiana na kazi ya kimwili , na kwa nini ? 
 KIJANA mmoja alitaka kutumika zaidi kutanikoni . 
 Tatizo lilikuwa kwamba kazi yake ya kimwili haikumruhusu kuhudhuria mikutano kwa ukawaida . 
 Alishughulikiaje hali hiyo ? 
 Alirahisisha maisha yake , akaacha kazi hiyo , na baada ya muda akapata kazi nyingine ambayo haikuhitilafiana na utendaji wake wa Kikristo . 
 Leo , anapata mshahara mdogo kuliko zamani , lakini bado anashughulikia mahitaji ya familia yake na anaweza kusaidia kutaniko . 
 Je , unaelewa ni kwa nini kijana huyo alichukua hatua hiyo ? 
 Je , unafikiri ungechukua hatua kama hiyo ikiwa ungekuwa katika hali yake ? 
 Inapendeza kwamba Wakristo wengi wamefanya hivyo , na matendo yao yanaonyesha kwamba wana uhakika katika ahadi hii ya Yesu : “ Basi , endeleeni kuutafuta kwanza ufalme na uadilifu wake , nanyi mtaongezewa hivi vitu vingine vyote . ” 
 Wanamtegemea Yehova awape usalama badala ya kuutegemea ulimwengu . — Methali 3 : 23 , 26 . 
 Kwa nini huenda watu fulani leo wakajiuliza ikiwa inafaa kuutanguliza Ufalme wa Mungu ? 
 Kwa kuwa tunaishi katika wakati mgumu , huenda watu fulani wakashangaa ikiwa mwanamume huyo alifanya uamuzi wenye hekima . 
 Leo , baadhi ya watu ni maskini sana , huku wengine wakifurahia maisha ya hali ya juu sana kupita wakati mwingine wowote katika historia . 
 Watu wengi katika nchi maskini wangefurahia kupata kazi yoyote ili angalau waboreshe maisha yao . 
 Kwa upande mwingine , watu wengi katika nchi zenye utajiri hukabili mikazo ya kudumisha viwango vya juu vya maisha kwa sababu ya uchumi usiotegemeka , mabadiliko kazini , na kwa sababu waajiri wao wanataka wafanye kazi kwa saa nyingi sana . 
 Kwa sababu ya mikazo inayohusiana na kutafuta riziki , huenda wengine wakajiuliza , ‘ Je , bado inawezekana kuutafuta kwanza Ufalme ? ’ 
 Ili kupata jibu la swali hilo , fikiria watu ambao Yesu alikuwa akizungumza nao . 
 “ Acheni Kuhangaika ” 
 4 , 5 . 
 Yesu alitoa mfano gani kuonyesha kwamba watu wa Mungu hawafai kuhangaika kupita kiasi kuhusu mahitaji ya kila siku ? 
 Yesu alikuwa Galilaya , akizungumza na umati mkubwa wa watu kutoka sehemu mbalimbali . 
 Huenda ni wachache tu kati ya watu hao waliokuwa matajiri . 
 Yaelekea wengi wao walikuwa maskini . 
 Hata hivyo , Yesu aliwahimiza wasitangulize kutafuta utajiri wa kimwili bali wajiwekee akiba kitu fulani chenye thamani zaidi , yaani , hazina ya kiroho . 
 Alisema hivi : “ Acheni kuhangaika juu ya nafsi zenu kuhusu kile mtakachokula au kile mtakachokunywa , au juu ya miili yenu kuhusu kile mtakachovaa . 
 Je , nafsi haimaanishi zaidi ya chakula na mwili zaidi ya mavazi ? ” — Mathayo 6 : 25 . 
 Huenda wengi waliomsikiliza Yesu waliona kwamba haiwezekani kufanya yale aliyosema . 
 Watu hao walijua kwamba wasipofanya kazi kwa bidii , familia zao zingeteseka . 
 Lakini , Yesu aliwakumbusha kuhusu ndege . 
 Ndege hutafuta chakula kila siku , hata hivyo Yehova huwajali . 
 Yesu pia aliwakumbusha jinsi ambavyo Yehova huyatunza maua ya mwituni , ambayo yanapendeza hata kuliko jinsi Sulemani alivyokuwa katika utukufu wake wote . 
 Ikiwa Yehova anawajali ndege na kuyatunza maua , je , hatatujali hata zaidi ? 
 Kama vile Yesu alivyosema , uhai ( nafsi ) wetu na miili yetu ni muhimu zaidi kuliko chakula tunachonunua ili kuendeleza uhai wetu na ni muhimu kuliko mavazi tunayonunua ili kufunika miili yetu . 
 Ikiwa tutajitahidi sana kujilisha na kujivika bila kutenga wakati wa kutosha kumtumikia Yehova , hatutakuwa na kusudi maishani . — Mhubiri 12 : 13 . 
 Maoni Yenye Usawaziko 
 ( a ) Wakristo wana jukumu gani ? 
 ( b ) Wakristo humtegemea nani kabisa ? 
 Bila shaka , Yesu hakuwatia moyo wasikilizaji wake waache kufanya kazi na kungojea Mungu azipe familia zao mahitaji ya lazima . 
 Hata ndege hutafuta chakula kwa ajili yao na makinda yao . 
 Hivyo , Wakristo walipaswa kufanya kazi ikiwa walitaka kula . 
 Walipaswa kuandalia familia zao . 
 Wakristo walioajiriwa kama watumishi au watumwa walipaswa kuwafanyia mabwana wao kazi kwa bidii . 
 Mara nyingi mtume Paulo alifanya kazi ya kutengeneza mahema ili kupata riziki . 
 Hata hivyo , Wakristo hao hawakutegemea kazi ya kimwili ili wawe salama . 
 Walimtegemea Yehova . 
 Hivyo , walifurahia amani ya moyoni ambayo wengi hawakuwa nayo . 
 Mtunga - zaburi alisema hivi : “ Wale wanaomtegemea Yehova ni kama Mlima Sayuni , ambao hauwezi kutikiswa , bali hukaa mpaka wakati usio na kipimo . ” — Zaburi 125 : 1 . 
 Huenda mtu asiyemtegemea Yehova kabisa akawa na maoni gani ? 
 Yeyote asiyemtegemea Yehova kabisa huenda akafikiria kwa njia tofauti . 
 Watu wengi huona utajiri kuwa njia kuu ya kuwa salama . 
 Hivyo , wazazi wamewatia moyo watoto wao kutumia miaka mingi ya ujanani kufuatia elimu ya juu , wakitumaini kwamba itawasaidia kupata kazi zenye mshahara mnono . 
 Kwa kusikitisha , familia kadhaa za Kikristo zimepata hasara kubwa kwa kutumia wakati na jitihada nyingi kwa ajili ya elimu ya juu huku watoto wao wakiacha kuzingatia mambo ya kiroho na kufuatia miradi ya kimwili . 
 Wakristo hudumisha usawaziko gani ? 
 Hivyo , Wakristo wenye hekima hutambua kwamba shauri la Yesu ni muhimu leo kama lilivyokuwa katika karne ya kwanza , nao hujitahidi kuwa na usawaziko . 
 Hata wakilazimika kutumia saa nyingi katika kazi ya kimwili ili kutimiza wajibu wao wa Kimaandiko , hawaruhusu kamwe uhitaji wa kupata pesa uwafanye wapuuze mambo muhimu ya kiroho . — Mhubiri 7 : 12 . 
 “ Msihangaike Kamwe ” 
 Yesu anawapa uhakikisho gani wale wanaomtegemea Yehova kabisa ? 
 Katika Mahubiri yake ya Mlimani , Yesu aliwahimiza wasikilizaji wake hivi : “ Msihangaike kamwe na kusema , ‘ Tutakula nini ? ’ 
 au , ‘ Tutakunywa nini ? ’ 
 au , ‘ Tutavaa nini ? ’ 
 Kwa maana vyote hivi ndivyo vitu ambavyo mataifa yanafuatilia kwa tamaa . 
 Kwa maana Baba yenu wa mbinguni anajua mnahitaji vitu hivi vyote . ” 
 Hayo ni maneno yenye kutia moyo kama nini ! 
 Tukimtegemea Yehova kabisa , sikuzote yeye atatutegemeza . 
 Hata hivyo , maneno ya Yesu yanachochea fikira pia . 
 Yanatukumbusha kwamba ikiwa tunafuatilia vitu vya kimwili “ kwa tamaa , ” basi kufikiri kwetu ni kama kufikiri kwa “ mataifa , ” yaani , watu wasio Wakristo wa kweli . 
 Kijana fulani alipomwendea Yesu ili kupata shauri , Yesu alionyeshaje kile ambacho kijana huyo alipenda zaidi ? 
 Pindi fulani , kijana mmoja tajiri sana alimuuliza Yesu kile alichopaswa kufanya ili apate uzima wa milele . 
 Yesu alimkumbusha matakwa ya Sheria iliyokuwapo wakati huo . 
 Kijana huyo alimhakikishia Yesu hivi : “ Nimeyashika yote hayo ; ni nini bado ninachokosa ? ” 
 Huenda wengi waliona kwamba haiwezekani kufanya yale ambayo Yesu alisema katika jibu lake . 
 Alisema hivi : “ Ikiwa unataka kuwa mkamilifu , nenda ukauze mali zako na uwape maskini nawe utakuwa na hazina mbinguni , kisha uje uwe mfuasi wangu . ” 
 Kijana huyo alienda zake akiwa amekasirika kwa sababu hakutaka kupoteza mali yake . 
 Haidhuru alimpenda Yehova kadiri gani , alipenda mali zake zaidi . 
 11 , 12 . ( a ) Yesu alisema maneno gani yenye kuchochea fikira kuhusu utajiri ? 
 ( b ) Mali zinaweza kumzuiaje mtu asimtumikie Yehova ? 
 Tukio hilo lilimfanya Yesu aseme jambo ambalo wasikilizaji wake hawakutazamia : “ Itakuwa vigumu kwa tajiri kuingia katika ufalme wa mbinguni . . . . 
 Ni rahisi zaidi ngamia kupita katika tundu la sindano kuliko tajiri kuingia katika ufalme wa Mungu . ” 
 Je , Yesu alimaanisha kwamba hakuna tajiri yeyote atakayeurithi Ufalme ? 
 La , kwa kuwa aliendelea kusema : “ Kwa Mungu mambo yote yanawezekana . ” 
 Kwa msaada wa Yehova baadhi ya Wakristo waliokuwa matajiri zamani hizo walipata kuwa Wakristo watiwa - mafuta . 
 Hata hivyo , Yesu alisema maneno hayo yenye kushangaza kwa sababu nzuri . 
 Alikuwa akitoa onyo . 
 Ikiwa mtu anapenda mali zake sana kama yule kijana tajiri , huenda zikamzuia asimtumikie Yehova kwa moyo wote . 
 Inaweza kuwa hivyo kwa mtu ambaye tayari ni tajiri au yule ambaye ‘ anaazimia kuwa tajiri . ’ 
 Kutegemea sana vitu vya kimwili kunaweza kumfanya mtu ‘ asitambue uhitaji wake wa kiroho . ’ 
 Hivyo , huenda akaona kwamba hahitaji msaada wa Yehova . 
 Huenda akatarajia atendewe kwa njia ya pekee kutanikoni . 
 Naye anaweza kutumia wakati mwingi kujifurahisha badala ya kumtumikia Yehova . 
 Sitawisha Maoni Yanayofaa 
 Wakristo wa Laodikia walikuwa na maoni gani yasiyofaa ? 
 Kutaniko la karne ya kwanza la Laodikia lilikuwa na maoni yasiyofaa kuhusu mali . 
 Yesu aliliambia hivi : “ Unasema : ‘ Mimi ni tajiri , nimejipatia utajiri na sihitaji kitu chochote hata kidogo , ’ lakini hujui kwamba wewe ni mwenye taabu na wa kusikitikiwa na maskini na kipofu na uchi . ” 
 Si mali iliyowafanya watu wa Laodikia kuwa katika hali ya kusikitikiwa kiroho . 
 Walitegemea utajiri kuliko kumtegemea Yehova . 
 Hivyo , wakawa vuguvugu , nao walikuwa karibu ‘ kutapikwa kutoka kinywani ’ mwa Yesu . — Ufunuo 3 : 14 - 17 . 
 Kwa nini Wakristo Waebrania walistahili kupongezwa na Paulo ? 
 Kwa upande mwingine , Paulo aliwapongeza Wakristo Waebrania kwa sababu ya mtazamo wao wakati wa mateso . 
 Alisema hivi : “ Mliwasikitikia wale waliokuwa gerezani na pia kwa shangwe mkavumilia kuporwa mali zenu , mkijua ninyi wenyewe mna miliki bora na yenye kudumu . ” 
 Wakristo hao hawakuvunjika moyo kwa kupoteza mali zao . 
 Walikuwa na shangwe kwa sababu walitunza miliki yao yenye thamani zaidi , yaani , “ miliki [ yao ] bora na yenye kudumu . ” 
 Kama mwanabiashara katika mfano wa Yesu aliyeacha kila kitu ili apate lulu moja yenye thamani , Wakristo hao waliazimia kwamba hawataacha kushikilia tumaini la Ufalme . 
 Huo ni mtazamo mzuri kama nini ! 
 Dada mmoja huko Liberia alitangulizaje Ufalme ? 
 Wengi leo wamesitawisha mtazamo unaofaa kama huo . 
 Kwa mfano , huko Liberia msichana mmoja Mkristo alipewa nafasi ya kusomea katika chuo kikuu . 
 Katika nchi hiyo , wengi huona nafasi hiyo kama njia ya kuwa na maisha mazuri wakati ujao . 
 Hata hivyo , alikuwa painia , yaani , mhubiri wa wakati wote , na alikuwa amepewa mgawo wa kutumika kama painia wa pekee wa muda . 
 Alichagua kutafuta Ufalme kwanza na kubaki katika utumishi wa wakati wote . 
 Alienda kwenye mgawo wake na akaanzisha mafunzo 21 ya Biblia kwa muda wa miezi mitatu . 
 Dada huyo pamoja na maelfu ya wengine kama yeye hutanguliza Ufalme bila kujali kwamba watakosa vitu vya kimwili ambavyo huenda wangepata . 
 Wanadumishaje mtazamo huo katika ulimwengu huu wenye kufuatilia mali ? 
 Wamesitawisha sifa nzuri mbalimbali . 
 Acheni tuzungumzie kadhaa . 
 16 , 17 . ( a ) Kwa nini kiasi ni muhimu ikiwa tunataka kumtegemea Yehova ? 
 ( b ) Kwa nini tunapaswa kuwa na uhakika katika ahadi za Mungu ? 
 Kiasi : Biblia inasema : “ Mtegemee Yehova kwa moyo wako wote wala usitegemee uelewaji wako mwenyewe . 
 Mtambue yeye katika njia zako zote , naye atanyoosha mapito yako . 
 Usiwe mwenye hekima machoni pako mwenyewe . ” 
 Wakati mwingine jambo fulani linaweza kuonekana kuwa sawa kulingana na maoni ya wanadamu . 
 Lakini , Mkristo mnyoofu hutafuta mwongozo kwa Yehova . 
 ‘ Katika njia zake zote ’ — katika mambo ya kutaniko , elimu au kazi ya kimwili , starehe , au mambo mengine yoyote — yeye hutafuta shauri la Yehova huku akiwa mwenye kiasi . — Zaburi 73 : 24 . 
 Uhakika katika ahadi za Yehova : Paulo alisema : “ Yule anayemkaribia Mungu lazima aamini kwamba yeye yuko na kwamba yeye huwa mthawabishaji wa wale wanaomtafuta kwa bidii . ” 
 Ikiwa tunatilia shaka kwamba Yehova atatimiza ahadi zake , huenda tukaona kuwa ni sawa ‘ kuutumia ulimwengu huu kwa ukamili . ’ 
 Kwa upande mwingine , ikiwa tuna imani thabiti , tutaazimia kuutafuta kwanza Ufalme . 
 Imani thabiti inaweza kusitawishwaje ? 
 Kwa kumkaribia Yehova daima , kusali kutoka moyoni , na kujifunza kibinafsi kwa ukawaida . 
 Kama Mfalme Daudi , tunaweza kusali hivi : “ Nimekutegemea wewe , Ee Yehova . 
 Nimesema : ‘ Wewe ni Mungu wangu . ’ 
 Jinsi ulivyo mwingi wema wako ! ” — Zaburi 31 : 14 , 19 . 
 18 , 19 . ( a ) Bidii huimarishaje tegemeo letu kwa Yehova ? 
 ( b ) Kwa nini Mkristo anapaswa kuwa tayari kujidhabihu ? 
 Bidii katika utumishi wa Yehova : Paulo alihusianisha uhakika katika ahadi za Yehova na bidii alipoandika hivi : “ Tunatamani kila mmoja wenu aonyeshe bidii ileile ili kuwa na uhakikisho kamili wa tumaini mpaka mwisho . ” 
 Yehova atatusaidia tukiwa na bidii katika utumishi wake . 
 Kila tunapopata msaada huo , tegemeo letu kwake linakuwa na nguvu zaidi , tunakuwa “ imara , thabiti . ” 
 Imani yetu huimarishwa , na tumaini letu linakuwa hakika zaidi . — Waefeso 3 : 16 - 19 . 
 Kuwa tayari kujidhabihu : Paulo aliacha kazi ambayo ingempa mapato ili amfuate Yesu . 
 Ni wazi kwamba alichagua jambo bora , licha ya kwamba wakati mwingine alikosa mahitaji ya kimwili . 
 Yehova hatuahidi kwamba tutaishi maisha ya starehe , na wakati mwingine watumishi wake huvumilia matatizo . 
 Tunapokuwa tayari kurahisisha maisha yetu na kujidhabihu , tunathibitisha kwamba tumeazimia kabisa kumtumikia Yehova . — 1 Timotheo 6 : 6 - 8 . 
 Kwa nini subira ni muhimu kwa mtu anayetanguliza mambo ya Ufalme ? 
 Subira : Mwanafunzi Yakobo aliwahimiza Wakristo wenzake hivi : “ Onyesheni subira , akina ndugu , mpaka kuwapo kwa Bwana . ” 
 Ni vigumu kuwa na subira katika ulimwengu huu wenye shughuli nyingi . 
 Tunataka mambo yafanyike haraka . 
 Lakini Paulo anatuhimiza tuwaige wale “ ambao kupitia imani na subira huzirithi ahadi . ” 
 Uwe tayari kumngojea Yehova . 
 Kwa hakika , uzima wa milele katika paradiso duniani ni jambo linalofaa kungojewa ! 
 ( a ) Tunaonyesha nini tunapotanguliza mambo ya Ufalme ? 
 ( b ) Ni nini kitakachozungumziwa katika makala inayofuata ? 
 Naam , shauri la Yesu la kuutafuta kwanza Ufalme linafaa . 
 Tunapofanya hivyo , tunaonyesha kwamba kwa kweli tunamtegemea Yehova na tunachagua njia pekee iliyo salama kwa Mkristo . 
 Hata hivyo , Yesu alitushauri pia tuendelee “ kuutafuta kwanza . . . uadilifu [ wa Mungu ] . ” 
 Katika makala inayofuata tutaona ni kwa nini himizo hilo linahitajiwa hasa leo . 
 Je , Unaweza Kueleza ? 
 • Yesu alitutia moyo tuwe na usawaziko gani kuhusiana na vitu vya kimwili ? 
 • Tunajifunza nini kutokana na mfano wa Yesu wa ngamia na tundu la sindano ? 
 • Ni sifa gani za Kikristo zinazotusaidia kuutafuta kwanza Ufalme wa Mungu ? 
 [ Picha katika ukurasa wa 21 ] 
 Wengi waliomsikiliza Yesu walikuwa maskini 
 [ Picha katika ukurasa wa 23 ] 
 Yule kijana tajiri alipenda mali zake kuliko Mungu 
 [ Picha katika ukurasa wa 23 ] 
 Mwanabiashara katika mfano wa Yesu alidhabihu kila kitu ili apate lulu moja yenye thamani 
 [ Picha katika ukurasa wa 24 ] 
 Yehova atatusaidia tukiwa na bidii katika utumishi wake 
 Kuutafuta Uadilifu Kutatulinda 
 “ Endeleeni kuutafuta kwanza . . . uadilifu [ wa Mungu ] . ” — MATHAYO 6 : 33 . 
 1 , 2 . 
 Msichana mmoja Mkristo alifanya uamuzi gani , na kwa nini alifanya uamuzi huo ? 
 MSICHANA mmoja Mkristo huko Asia alikuwa karani katika ofisi moja ya serikali . 
 Alikuwa akifika mapema kazini na alikuwa mwenye bidii . 
 Hata hivyo , kwa sababu hakuwa ameajiriwa rasmi , kazi yake ilikaguliwa . 
 Msimamizi wa idara alimwambia msichana huyo kwamba atamwajiri rasmi na hata kumpa cheo cha juu ikiwa atakubali kufanya ngono naye . 
 Msichana huyo alikataa katakata , licha ya kwamba angepoteza kazi . 
 Je , msichana huyo alitenda bila kufikiri ? 
 La , alifuata kwa makini maneno haya ya Yesu : “ Basi , endeleeni kuutafuta kwanza . . . uadilifu [ wa Mungu ] . ” 
 Kwake , kufuata kanuni za uadilifu kulikuwa muhimu sana kuliko kupata faida kwa kujihusisha katika ukosefu wa adili katika ngono . — 1 Wakorintho 6 : 18 . 
 Umuhimu wa Uadilifu 
 Uadilifu ni nini ? 
 “ Uadilifu ” humaanisha kufuata kanuni za maadili . 
 Katika Biblia , maneno ya Kigiriki na ya Kiebrania yanayotumiwa yanamaanisha “ uaminifu ” au “ unyoofu . ” 
 Uadilifu si kujiona kuwa mwadilifu kulingana na viwango vyako mwenyewe . 
 Ni unyoofu kulingana na viwango vya Yehova . 
 Ni uadilifu wa Mungu . — Waroma 1 : 17 ; 3 : 21 . 
 Kwa nini uadilifu ni muhimu kwa Mkristo ? 
 Kwa nini uadilifu ni muhimu ? 
 Kwa sababu Yehova , ambaye ni ‘ Mungu mwadilifu , ’ huwaonyesha kibali watu wake wakati wanapotenda uadilifu . 
 Mtu yeyote asiye mwadilifu hawezi kuwa na uhusiano wa karibu pamoja naye . 
 Ndiyo sababu mtume Paulo alimhimiza Timotheo hivi : “ Zikimbie tamaa zinazotukia ujanani , lakini fuatilia uadilifu , ” pamoja na sifa nyingine muhimu . 
 Ndiyo sababu pia , Paulo alitia ndani “ bamba la kifuani la uadilifu ” alipoorodhesha sehemu mbalimbali za mavazi yetu ya silaha ya kiroho . — Waefeso 6 : 14 . 
 Viumbe wasio wakamilifu wanaweza kuutafutaje uadilifu ? 
 Bila shaka , hakuna mwanadamu aliye mwadilifu kikamili . 
 Wote wamerithi kutokamilika kutoka kwa Adamu , na wote ni wenye dhambi , wasio waadilifu tangu kuzaliwa . 
 Lakini , Yesu alisema tuutafute uadilifu . 
 Inawezekanaje ? 
 Inawezekana kwa sababu Yesu alitoa uhai wake mkamilifu kuwa fidia kwa ajili yetu , na tukiwa na imani katika dhabihu hiyo , Yehova yuko tayari kutusamehe dhambi zetu . 
 Kwa msingi huo , tunapoendelea kujifunza kanuni za uadilifu za Yehova na kufanya yote tuwezayo kuzifuata , huku tukimwomba msaada ili kushinda udhaifu wetu , Yehova hukubali ibada yetu . 
 Inafariji kama nini ! 
 Kuwa Mwadilifu Katika Ulimwengu Usio na Uadilifu 
 Kwa nini ulimwengu ulikuwa mahali hatari kwa Wakristo wa mapema ? 
 Wanafunzi wa Yesu walipopewa utume wa kuwa mashahidi wake “ mpaka sehemu ya mbali zaidi ya dunia , ” walikabili hali ngumu . 
 Eneo lote walilopewa ‘ lilikuwa likikaa katika nguvu za yule mwovu , ’ Shetani . 
 Ulimwengu ulikuwa na roho mbovu ambayo yeye anaendeleza , na Wakristo wangekabili uvutano wenye kuchafua wa roho hiyo . 
 Ulimwengu ulikuwa mahali hatari kwao . 
 Wangeweza tu kuvumilia na kudumisha utimilifu wao kwa kuutafuta kwanza uadilifu wa Mungu . 
 Wengi wao walivumilia , lakini wachache walikengeushwa kutoka katika “ mapito ya uadilifu . ” — Methali 12 : 28 ; 2 Timotheo 4 : 10 . 
 Mkristo anapaswa kupinga uvutano wenye kuchafua kwa sababu ya majukumu gani ? 
 Je , Wakristo wako salama ulimwenguni leo ? 
 La hasha ! 
 Ulimwengu ni mbaya hata zaidi kuliko ulivyokuwa katika karne ya kwanza . 
 Isitoshe , Shetani ametupwa duniani na anapigana vita vikali dhidi ya Wakristo watiwa - mafuta , “ wale waliobaki wa uzao [ wa mwanamke ] , wanaoshika amri za Mungu na walio na kazi ya kutoa ushahidi kumhusu Yesu . ” 
 Pia , Shetani anamshambulia yeyote anayeunga mkono “ uzao ” huo . 
 Hata hivyo , Wakristo hawawezi kuutoroka ulimwengu . 
 Ingawa wao si sehemu yake , ni lazima waishi ndani yake . 
 Ni lazima wahubiri ndani yake ili kuwatafuta watu walio na mwelekeo unaofaa na kuwafundisha wawe wanafunzi wa Kristo . 
 Kwa hiyo , kwa kuwa Wakristo hawawezi kuepuka kabisa mambo yenye kuchafua ya ulimwengu huu , wanapaswa kuyapinga . 
 Acheni tuzungumzie mambo manne kati ya hayo . 
 Mtego wa Ukosefu wa Adili 
 Kwa nini Waisraeli walianza kuabudu miungu ya Wamoabu ? 
 Walipokaribia kumaliza safari yao ya miaka 40 jangwani , Waisraeli wengi waligeuka na kuacha mapito ya uadilifu . 
 Walikuwa wameshuhudia ukombozi wa Yehova katika njia mbalimbali , na karibuni wangeingia Nchi ya Ahadi . 
 Lakini wakati huo muhimu , walianza kutumikia miungu ya Wamoabu . 
 Kwa nini ? 
 Waliangukia “ tamaa ya mwili . ” 
 Masimulizi yanasema hivi : “ Watu wakaanza kufanya uasherati na binti za Moabu . ” — Hesabu 25 : 1 . 
 9 , 10 . 
 Ni hali gani zilizopo leo zinazofanya iwe muhimu sikuzote kukumbuka uvutano wa tamaa mbaya za mwili ? 
 Tukio hilo linaonyesha jinsi tamaa mbaya za mwili zinavyoweza kuwachafua wasio na ujuzi . 
 Tunapaswa kujifunza kutokana na tukio hilo hasa kwa sababu watu wengi wanaona ukosefu wa adili kuwa jambo la kawaida . 
 Ripoti moja kutoka Marekani inasema : “ Kufikia mwaka wa 1970 hivi , zoea la wanaume na wanawake kuishi pamoja bila kufunga ndoa lilikuwa kinyume cha sheria katika majimbo yote ya Marekani . 
 Leo , hilo ni jambo la kawaida . 
 Zaidi ya nusu ya watu wanaofunga ndoa kwa mara ya kwanza walikuwa wanaishi pamoja kabla ya ndoa . ” 
 Zoea hilo na matendo mengine machafu hufanyika katika nchi mbalimbali . 
 Hivyo ndivyo ilivyo ulimwenguni pote , na inasikitisha kwamba Wakristo wengine wamefuata mwenendo huo , na hata wamepoteza msimamo wao katika kutaniko la Kikristo . — 1 Wakorintho 5 : 11 . 
 Isitoshe , ukosefu wa adili unapendekezwa kila mahali . 
 Sinema na vipindi vya televisheni huonyesha kwamba ni sawa na inakubalika kwa vijana kufanya ngono kabla ya kufunga ndoa . 
 Mahusiano ya ngono kati ya watu wa jinsia moja yanaonwa kuwa sawa . 
 Sinema nyingi huonyesha ngono waziwazi . 
 Pia , picha zinazoonyesha ngono waziwazi zinapatikana kwa urahisi kwenye Intaneti . 
 Kwa mfano , mwandishi mmoja wa gazeti aliripoti kwamba mwana wake wa miaka saba alirudi nyumbani kutoka shuleni na kumwambia kwa furaha kwamba rafiki yake shuleni alipata kituo cha Intaneti kinachoonyesha wanawake wakiwa uchi na wakifanya ngono . 
 Baba yake alishtuka . 
 Lakini ni watoto wangapi hutazama vituo kama hivyo kwenye Intaneti bila kuwaambia wazazi wao ? 
 Isitoshe , ni wazazi wangapi wanaojua mambo yaliyo katika michezo ya video ambayo watoto wao hucheza ? 
 Michezo mingi inayopendwa huonyesha ukosefu wa adili , matendo ya kuwasiliana na roho waovu , na jeuri . 
 Familia inaweza kulindwaje kutokana na ukosefu wa adili katika ulimwengu ? 
 Familia inaweza kuepukaje “ burudani ” chafu kama hiyo ? 
 Kwa kuutafuta kwanza uadilifu wa Mungu , na kukataa kujihusisha na mambo yoyote machafu . 
 Wazazi wanaosimamia watoto wao kwa njia inayofaa na kukazia mioyoni mwa watoto wao kumpenda Yehova na kuzipenda amri zake za uadilifu huwalinda dhidi ya picha chafu , michezo ya video yenye picha chafu , sinema zinazoonyesha ukosefu wa adili , na vishawishi vingine . — Kumbukumbu la Torati 6 : 4 - 9 . 
 * 
 Hatari ya Uvutano Katika Jamii 
 Kulitokea tatizo gani katika karne ya kwanza ? 
 Paulo alipokuwa Listra huko Asia Ndogo , alimponya mwanamume fulani kimuujiza . 
 Masimulizi yanasema hivi : “ Umati , walipoona jambo ambalo Paulo alikuwa amefanya , wakapaaza sauti , wakisema katika lugha ya Kilikaonia : ‘ Miungu imekuwa kama binadamu nayo imeshuka kwetu ! ’ 
 Naye Barnaba wakamwita Zeu , lakini Paulo wakamwita Herme , kwa kuwa ndiye aliyekuwa akiongoza katika kusema . ” 
 Baadaye , umati huohuo ulitaka kuwaua Paulo na Barnaba . 
 Ni wazi kwamba watu hao waliathiriwa sana na uvutano wa jamii . 
 Yaelekea baadhi yao walipokuwa Wakristo , hawakuacha ushirikina . 
 Katika barua yake kwa Wakristo huko Kolosai , Paulo alionya dhidi ya “ ibada ya malaika . ” — Wakolosai 2 : 18 . 
 Ni zipi baadhi ya desturi ambazo Mkristo anapaswa kuepuka , na anaweza kupataje nguvu za kuziepuka ? 
 Leo pia , Wakristo wa kweli wanapaswa kuepuka desturi zinazokubaliwa na wengi ambazo zinatokana na mafundisho ya uwongo ya kidini ambayo huvunja kanuni za Kikristo . 
 Kwa mfano , katika nchi fulani , sherehe za kidesturi ambazo hufanywa wakati wa kuzaliwa au kufa zinatokana na uwongo wa kwamba tuna roho inayoendelea kuishi tunapokufa . 
 Katika nchi nyingine ni kawaida wasichana kutahiriwa . 
 Hilo ni zoea la kikatili lisilo na maana ambalo halipatani na upendo ambao wazazi Wakristo wanapaswa kuwaonyesha watoto wao . 
 Wakristo wanaweza kupingaje mikazo ya kijamii na kuacha mazoea kama hayo ? 
 Kwa kumtegemea Yehova kabisa . 
 Mungu mwadilifu atawaimarisha na kuwatunza wale wanaomwambia hivi kutoka moyoni : “ Wewe ni kimbilio langu na ngome yangu , Mungu wangu , ambaye nitamtegemea . ” — Zaburi 91 : 2 ; Methali 29 : 25 . 
 Usimsahau Yehova 
 Yehova aliwapa Waisraeli onyo gani muda mfupi kabla ya kuingia Nchi ya Ahadi ? 
 Muda mfupi kabla ya Waisraeli kuingia Nchi ya Ahadi , Yehova aliwaonya wasimsahau . 
 Alisema hivi : “ Jiangalie usije ukamsahau Yehova Mungu wako kwa kutozishika amri zake na maamuzi yake ya hukumu na sheria zake ambazo ninakuamuru leo ; usije ukala na kushiba kwelikweli , ukajenga nyumba nzuri na kukaa ndani yake , na mifugo yako na kundi lako likaongezeka , na fedha na dhahabu zikakuongezekea , na vyote vilivyo vyako vikaongezeka ; nao moyo wako uinuke juu , na umsahau Yehova Mungu wako . ” — Kumbukumbu la Torati 8 : 11 - 14 . 
 Ni kwa njia gani tunaweza kuwa na uhakika kwamba hatumsahau Yehova ? 
 Je , jambo kama hilo linawezekana leo ? 
 Ndiyo , ikiwa tunatanguliza mambo yasiyofaa . 
 Hata hivyo , tukiutafuta kwanza uadilifu wa Mungu , ibada safi itakuwa jambo la maana zaidi maishani mwetu . 
 Kama Paulo alivyotutia moyo , ‘ tutajinunulia wakati unaofaa ’ na kufanya huduma yetu tukitambua kwamba muda uliobaki ni mfupi . 
 Hata hivyo , ikiwa tunaona starehe au njia nyingine za kupata raha kuwa muhimu sana kuliko kuhudhuria mikutano na kuhubiri , tunaweza kumsahau Yehova kwa kumpa nafasi ya pili maishani mwetu . 
 Paulo alisema kwamba katika hizi siku za mwisho watu ‘ wangependa raha badala ya kumpenda Mungu . ’ 
 Wakristo wanyoofu hujichunguza kwa ukawaida ili kuhakikisha kwamba hawaathiriwi na kufikiri kwa aina hiyo . — 2 Wakorintho 13 : 5 . 
 Jihadhari na Roho ya Kujitegemea 
 Hawa na watu wengine katika siku za Paulo walikuwa na roho gani isiyofaa ? 
 Katika bustani ya Edeni , Shetani alifaulu kumnasa Hawa kwa kutumia tamaa yake ya ubinafsi ya kutaka kujitegemea . 
 Hawa alitaka kujiamulia mema na mabaya . 
 Katika karne ya kwanza , wengine katika kutaniko la Korintho walikuwa na roho kama hiyo ya kujitegemea . 
 Walifikiri walikuwa na ujuzi kuliko Paulo , na kwa dhihaka aliwaita mitume walio bora sana . — 2 Wakorintho 11 : 3 - 5 ; 1 Timotheo 6 : 3 - 5 . 
 Tunaweza kuepukaje kusitawisha roho ya kujitegemea ? 
 Katika ulimwengu leo , watu wengi ni “ wenye vichwa vigumu , wenye kujivuna kwa kiburi , ” na Wakristo wengine wameathiriwa na kufikiri kwa namna hiyo . 
 Baadhi yao hata wanaipinga ile kweli . 
 Kuhusiana na ibada safi , tunapaswa kumwomba Yehova mwongozo na tushirikiane na “ mtumwa mwaminifu na mwenye busara ” na wazee wa kutaniko . 
 Hiyo ni njia ya kuutafuta uadilifu , nayo itatulinda tusisitawishe roho ya kujitegemea . 
 Kutaniko la watiwa - mafuta ni “ nguzo na tegemezo la ile kweli . ” 
 Yehova hulitumia kutulinda na kutuongoza . 
 Kutambua jukumu lake muhimu kutatusaidia tusifanye ‘ jambo lolote kwa kujisifu ’ tunapojitiisha kwa unyenyekevu chini ya mapenzi ya uadilifu ya Yehova . — Wafilipi 2 : 2 - 4 ; Methali 3 : 4 - 6 . 
 Iweni Waigaji wa Yesu 
 Tunatiwa moyo kumwiga Yesu katika njia zipi ? 
 Biblia inasema hivi kinabii kumhusu Yesu : “ Umependa uadilifu nawe unachukia uovu . ” 
 Huo ni mtazamo mzuri sana wa kuiga ! 
 Mbali na kujua viwango vinyoofu vya Yehova , Yesu alivipenda . 
 Hivyo , Shetani alipomjaribu huko jangwani , Yesu hakusitasita bali alikataa katakata kuiacha “ njia ya uadilifu . ” — Methali 8 : 20 ; Mathayo 4 : 3 - 11 . 
 19 , 20 . 
 Kuna matokeo gani mazuri ya kuutafuta uadilifu ? 
 Ni kweli kwamba tamaa mbaya za mwili zinaweza kuwa zenye nguvu . 
 Lakini , ikiwa uadilifu ni wenye thamani kwetu , utatuimarisha tushinde uovu . 
 Tukiupenda uadilifu sana , utatulinda tunapokabili mabaya . 
 Kumbuka kwamba kila mara tunaponaswa na kishawishi tunampa Shetani ushindi . 
 Inafaa kama nini tumpinge na kumpa Yehova ushindi ! — Methali 27 : 11 ; Yakobo 4 : 7 , 8 . 
 Kwa sababu wanatafuta uadilifu , Wakristo wa kweli ‘ wamejazwa matunda ya uadilifu , ambayo ni kupitia Yesu Kristo , kwa utukufu na sifa kwa Mungu . ’ 
 Wanavaa “ utu mpya ulioumbwa kulingana na mapenzi ya Mungu katika uadilifu wa kweli na ushikamanifu . ” 
 Wao ni mali ya Yehova na wanaishi ili wamtumikie , wala si kujipendeza . 
 Hilo ndilo huongoza fikira na matendo yao . 
 Wao hufanya moyo wa Baba yao wa mbinguni ushangilie ! — Methali 23 : 24 . 
 [ Maelezo ya Chini ] 
 Madokezo muhimu kuhusu jinsi wazazi wanavyoweza kulinda familia yao dhidi ya uvutano wa ukosefu wa adili yanaweza kupatikana katika kitabu Siri ya Kupata Furaha ya Familia , kilichochapishwa na Mashahidi wa Yehova . 
 Je , Unaweza Kueleza ? 
 • Kwa nini ni muhimu kuutafuta uadilifu ? 
 • Mkristo asiye mkamilifu anaweza kuutafutaje uadilifu ? 
 • Ni mambo gani ya ulimwengu ambayo Mkristo anapaswa kuepuka ? 
 • Kuutafuta uadilifu kunatulindaje ? 
 [ Picha katika ukurasa wa 26 ] 
 Kwa wafuasi wa Yesu , ulimwengu ulikuwa mahali hatari 
 [ Picha katika ukurasa wa 27 ] 
 Watoto wanaofundishwa kumpenda Yehova watalindwa dhidi ya ukosefu wa adili 
 [ Picha katika ukurasa wa 28 ] 
 Baadhi ya Waisraeli walimsahau Yehova baada ya kufanikiwa katika Nchi ya Ahadi 
 [ Picha katika ukurasa wa 29 ] 
 Kama Yesu , Wakristo wanachukia ukosefu wa uadilifu 
 Usimpe Ibilisi Nafasi 
 “ Msimpe Ibilisi nafasi . ” — WAEFESO 4 : 27 . 
 Kwa nini watu wengi hutilia shaka kuwapo kwa Ibilisi ? 
 KWA karne nyingi watu wengi walifikiri kwamba Ibilisi ni kiumbe mwenye pembe na kwato zilizopasuka miguuni , aliyevalia mavazi mekundu na anayetumia uma kuwatupa wanadamu waovu katika moto wa mateso . 
 Biblia haiungi mkono maoni hayo . 
 Hata hivyo , maoni hayo yenye kasoro yamewafanya watu wengi watilie shaka kuwapo kwa Ibilisi au yamewafanya wafikiri kwamba neno Ibilisi humaanisha tu kanuni ya uovu . 
 Ni baadhi ya mambo gani ambayo Maandiko husema kumhusu Ibilisi ? 
 Biblia inatoa uthibitisho ulio wazi wa kwamba Ibilisi yuko inapomtaja mtu aliyemwona . 
 Yesu Kristo alimwona Ibilisi katika makao ya kiroho huko mbinguni na pia akazungumza naye duniani . 
 Ingawa Maandiko hayasemi kuhusu jina la awali la kiumbe huyo wa roho , yanamwita Ibilisi ( maana yake “ Mchongezi ” ) , kwa sababu amemchongea Mungu . 
 Anaitwa pia Shetani ( maana yake “ Mpinzani ” ) , kwa kuwa anampinga Yehova . 
 Shetani Ibilisi anaitwa “ yule nyoka wa zamani , ” yaelekea kwa sababu alimtumia nyoka ili kumdanganya Hawa . 
 Pia , anajulikana kuwa “ yule mwovu . ” — Mathayo 6 : 13 . 
 * 
 Tutachunguza swali gani ? 
 Tukiwa watumishi wa Yehova , hatutaki kwa vyovyote kumwiga Shetani , adui mkuu wa Mungu wa pekee wa kweli . 
 Kwa hiyo , tunapaswa kutii shauri hili la mtume Paulo : “ Msimpe Ibilisi nafasi . ” 
 Ni baadhi ya sifa gani mbaya za Shetani ambazo hatupaswi kuiga ? 
 Usimwige Mchongezi Mkuu 
 “ Yule mwovu ” alimchongeaje Mungu ? 
 “ Yule mwovu ” anastahili kuitwa Ibilisi kwa kuwa yeye ni mchongezi . 
 Uchongezi ni kusema uwongo kumhusu mtu mwingine ili kumdhuru au kumharibia jina . 
 Mungu alimwagiza Adamu hivi : “ Kuhusu matunda ya mti wa ujuzi wa mema na mabaya usile , kwa maana siku utakapokula , utakufa hakika . ” 
 Hawa alikuwa amejulishwa kuhusu agizo hilo , lakini Ibilisi alimwambia hivi kupitia nyoka : “ Hakika hamtakufa . 
 Kwa maana Mungu anajua kwamba siku ileile mtakapokula matunda yake macho yenu yatafunguliwa , nanyi mtakuwa kama Mungu , mkijua mema na mabaya . ” 
 Huo ulikuwa uchongezi mbaya dhidi ya Yehova Mungu ! 
 Kwa nini Diotrefe alistahili kutozwa hesabu kwa sababu ya uchongezi wake ? 
 Waisraeli waliagizwa hivi : “ Usizunguke katikati ya watu wako ili kuchongea . ” 
 Mtume Yohana alisema hivi kuhusu mchongezi fulani katika siku zake : “ Niliandikia kutaniko jambo fulani , lakini Diotrefe , anayependa kuwa na mahali pa kwanza katikati yao , hapokei kwa heshima jambo lolote kutoka kwetu . 
 Hiyo ndiyo sababu , nikija , nitakumbusha matendo yake ambayo anaendelea kufanya , akipiga porojo juu yetu kwa maneno maovu . ” 
 Diotrefe alikuwa akimchongea Yohana na kwa sababu hiyo alistahili kutozwa hesabu . 
 Hakuna Mkristo mshikamanifu ambaye angetaka kuwa kama Diotrefe na hivyo kumwiga Shetani ambaye ndiye mchongezi mkuu . 
 6 , 7 . 
 Kwa nini tunapaswa kuepuka kumchongea mtu mwingine ? 
 Mara nyingi maneno ya uchongezi na shutuma kali za uwongo hutolewa dhidi ya watumishi wa Yehova . 
 ‘ Wakuu wa makuhani na waandishi waliendelea kusimama na kumshtaki Yesu kwa ukali . ’ 
 Kuhani Mkuu Anania pamoja na wengine walimshtaki Paulo kwa uwongo . 
 Biblia inamtaja Shetani kuwa “ mshtaki wa ndugu zetu . . . , anayewashtaki mchana na usiku mbele za Mungu wetu . ” 
 Ndugu hao wanaoshtakiwa kwa uwongo ni Wakristo watiwa - mafuta ambao wako duniani katika siku hizi za mwisho . 
 Mkristo hapaswi kumchongea mtu yeyote au kutoa shutuma za uwongo . 
 Hata hivyo , jambo hilo linaweza kutokea ikiwa tutatoa ushahidi dhidi ya mtu mwingine bila kuwa na habari zote . 
 Chini ya Sheria ya Musa , mshtaki angeuawa ikiwa angetoa kimakusudi ushahidi wa uwongo . 
 Isitoshe , kuwa “ shahidi wa uwongo anayesema uwongo ” ni kati ya mambo yanayomchukiza Yehova . 
 Hivyo , tunapaswa kuepuka kumwiga mchongezi mkuu na mshtaki wa uwongo . 
 Kataa Njia za Muuaji wa Kwanza 
 Ni katika njia gani Ibilisi alikuwa “ muuaji alipoanza ” ? 
 Ibilisi ni muuaji . 
 Yesu alisema hivi kumhusu : “ Huyo alikuwa muuaji alipoanza . ” 
 Shetani alianza kuwa muuaji alipowashawishi Adamu na Hawa hapo mwanzoni wamwache Mungu . 
 Alisababisha kifo cha wanadamu wawili wa kwanza na wazao wao . 
 Ona kwamba tendo hilo linaweza tu kufanywa na mtu , wala si kanuni ya uovu . 
 Kama inavyoonyeshwa kwenye 1 Yohana 3 : 15 , tunaweza kuwa wauaji kwa njia gani ? 
 Mojawapo ya Amri Kumi ambazo Waisraeli walipewa inasema : “ Usiue . ” 
 Mtume Petro aliwaandikia Wakristo hivi : “ Yeyote kati yenu asiteseke kwa sababu yeye ni muuaji . ” 
 Hivyo , sisi watumishi wa Yehova hatupaswi kumuua mtu yeyote . 
 Hata hivyo , tutakuwa na hatia mbele za Mungu ikiwa tutamchukia Mkristo mwenzetu na hata kumtakia kifo . 
 Mtume Yohana aliandika hivi : “ Kila mtu anayemchukia ndugu yake ni muuaji , nanyi mnajua kwamba hakuna muuaji aliye na uzima wa milele ukikaa ndani yake . ” 
 Waisraeli waliagizwa hivi : “ Usimchukie ndugu yako moyoni mwako . ” 
 Basi , acheni tutatue haraka tatizo lolote ambalo huenda likatokea kati yetu na mwamini mwenzetu ili yule muuaji Shetani asiharibu umoja wetu wa Kikristo . — Luka 17 : 3 , 4 . 
 Simama Imara Dhidi ya Mwongo Mkuu 
 10 , 11 . 
 Tunapaswa kufanya nini ili kusimama imara dhidi ya mwongo mkuu , Shetani ? 
 Ibilisi ni mwongo . 
 Yesu alisema hivi kumhusu : “ Anaposema uwongo , yeye husema kulingana na mwelekeo wake mwenyewe , kwa sababu yeye ni mwongo na ndiye baba ya uwongo . ” 
 Shetani alimwambia Hawa uwongo , lakini Yesu alikuja ulimwenguni ili kutoa ushahidi juu ya ile kweli . 
 Ili tusimame imara dhidi ya Ibilisi tukiwa wafuasi wa Kristo , hatupaswi kusema uwongo wala kudanganya . 
 Tunapaswa ‘ kusema ukweli . ’ 
 “ Yehova Mungu wa ukweli ” huwabariki tu Mashahidi wake wanaosema ukweli . 
 Mtu mwovu hana haki ya kumwakilisha . — Zaburi 31 : 5 ; 50 : 16 ; Isaya 43 : 10 . 
 Ikiwa tunathamini uhuru wetu wa kiroho kwa sababu tumeacha uwongo wa Shetani , tutashikamana na Ukristo , “ ile njia ya kweli . ” 
 Mafundisho yote ya Kikristo ni “ kweli ya habari njema . ” 
 Wokovu wetu unategemea ‘ kutembea kwetu katika kweli , ’ yaani , kushikamana nayo na kusimama imara dhidi ya “ baba ya uwongo . ” — 3 Yohana 3 , 4 , 8 . 
 Mpinge Mwasi - Imani Mkuu 
 12 , 13 . 
 Tunapaswa kuwatendeaje waasi - imani ? 
 Kiumbe huyo wa roho ambaye aligeuka na kuwa Ibilisi alikuwa kwanza katika kweli . 
 Lakini Yesu alisema kwamba Ibilisi “ hakusimama imara katika kweli , kwa sababu kweli haimo ndani yake . ” 
 Mwasi - imani huyo mkuu ameendelea kumpinga “ Mungu wa ukweli ” bila kuacha . 
 Wakristo fulani wa karne ya kwanza walinaswa na “ mtego wa Ibilisi , ” yaelekea kwa sababu walipotoshwa na kuiacha kweli . 
 Hivyo , Paulo alimhimiza mfanyakazi mwenzake Timotheo awafundishe Wakristo hao kwa upole ili waweze kuponywa kiroho na kuwekwa huru kutokana na mtego wa Shetani . 
 Bila shaka , ni afadhali kushikamana na ukweli ili kuepuka kabisa kunaswa na maoni ya waasi - imani . 
 Wanadamu wawili wa kwanza waliasi kwa sababu walimsikiliza Ibilisi na kukubali uwongo wake . 
 Hivyo basi , hatupaswi kuwasikiliza waasi - imani , kusoma vichapo vyao , au kuchunguza vituo vyao vya Intaneti . 
 Hatutafanya hivyo ikiwa tunampenda Mungu na ile kweli . 
 Hatupaswi kuwaruhusu waasi - imani waingie nyumbani mwetu au hata kuwasalimu , kwa kuwa kwa kutenda hivyo ‘ tunashiriki katika matendo yao maovu . ’ 
 Tusishindwe kamwe na hila za Ibilisi na kuiacha “ ile njia ya kweli ” ya Ukristo ili kufuata walimu wa uwongo ambao wanatafuta “ kuingiza mafundisho yenye kuharibu ” na wanaojaribu “ kututumia vibaya kwa maneno yaliyopotoshwa kwa ustadi . ” — 2 Petro 2 : 1 - 3 , Byington . 
 14 , 15 . 
 Ni onyo gani ambalo Paulo aliwapa wazee wa Efeso na pia Timotheo mfanyakazi mwenzake ? 
 Paulo aliwaambia hivi wazee Wakristo katika Efeso : “ Jiangalieni ninyi wenyewe na kundi lote , ambalo roho takatifu imewaweka ninyi rasmi kuwa waangalizi kati yake , kulichunga kutaniko la Mungu , ambalo alilinunua kwa damu ya Mwana wake mwenyewe . 
 Ninajua kwamba baada ya kuondoka kwangu mbwa - mwitu wenye kukandamiza wataingia katikati yenu nao hawatalitendea kundi kwa wororo , na kutoka katikati yenu ninyi wenyewe watu watasimama na kusema mambo yaliyopotoka ili kuwavuta wanafunzi wawafuate wao wenyewe . ” 
 Baada ya muda , waasi - imani kama hao walitokea na “ kusema mambo yaliyopotoka . ” 
 Yapata mwaka wa 65 W.K . , mtume huyo alimhimiza Timotheo ‘ alitumie sawasawa neno la kweli . ’ 
 Paulo aliandika : “ Lakini epuka kabisa maneno matupu ambayo huchafua mambo matakatifu ; kwa maana wataendelea kwenye ukosefu wa kumwogopa Mungu ulio mwingi zaidi na zaidi , na neno lao litaenea kama kidonda chenye kuoza . 
 Himenayo na Fileto ni kati ya hao . 
 Watu hao wamegeuka kutoka kwenye kweli , wakisema kwamba ufufuo tayari umetukia ; nao wanaipindua imani ya wengine . ” 
 Uasi - imani ulikuwa umeanza ! 
 Paulo aliongeza hivi : “ Hata hivyo , msingi imara wa Mungu unakaa ukiwa umesimama . ” — 2 Timotheo 2 : 15 - 19 . 
 Licha ya hila za mwasi - imani mkuu , kwa nini tumekuwa washikamanifu kwa Mungu na kwa Neno lake ? 
 Mara nyingi Shetani amewatumia waasi - imani ili kujaribu kupotosha ibada ya kweli , lakini ameshindwa . 
 Katika mwaka wa 1868 hivi , Charles Taze Russell alianza kuchunguza kwa makini mafundisho ya dini zinazodai kuwa za Kikristo yaliyokuwa yamefuatwa kwa muda mrefu na akagundua Maandiko yaliyofasiriwa vibaya . 
 Russell na wengine wachache waliokuwa wakitafuta kweli walianzisha kikundi cha kujifunza Biblia huko Pittsburgh , Pennsylvania , Marekani . 
 Miaka 140 hivi tangu hapo , watumishi wa Yehova wameongeza ujuzi na upendo wa Mungu na wa Neno lake . 
 Licha ya hila za mwasi - imani mkuu , Wakristo hao wa kweli wamesaidiwa kubaki washikamanifu kwa Yehova na kwa Neno lake kwa sababu jamii ya mtumwa mwaminifu na mwenye busara imekuwa macho kiroho . — Mathayo 24 : 45 . 
 Usiache Kamwe Mtawala wa Ulimwengu Akushinde 
 17 - 19 . 
 Ulimwengu ulio chini ya uwezo wa Ibilisi ni nini , na kwa nini hatupaswi kuupenda ? 
 Njia nyingine ambayo Shetani hutumia ili kutunasa ni kutushawishi tuupende ulimwengu , yaani , wanadamu wasio waadilifu waliotengwa mbali na Mungu . 
 Yesu alimwita Ibilisi “ mtawala wa ulimwengu ” na akasema hivi : “ Hana uwezo juu yangu . ” 
 Shetani asiwe kamwe na uwezo juu yetu ! 
 Bila shaka , tunajua kwamba “ ulimwengu mzima unakaa katika nguvu za [ huyo ] mwovu . ” 
 Hiyo ndiyo sababu Ibilisi alimtolea Yesu “ falme zote za ulimwengu ” kwa kumtaka aasi imani kwa kufanya tendo moja la ibada , jambo ambalo Mwana wa Mungu alikataa kabisa . 
 Ulimwengu unaotawaliwa na Shetani unawachukia wafuasi wa Kristo . 
 Haishangazi kwamba mtume Yohana alituonya kwamba tusiupende ulimwengu ! 
 Yohana aliandika hivi : “ Msiwe mkiupenda ulimwengu au vitu vilivyo katika ulimwengu . 
 Yeyote akiupenda ulimwengu , kumpenda Baba hakumo ndani yake ; kwa sababu kila kitu kilicho katika ulimwengu — tamaa ya mwili na tamaa ya macho na mtu kujionyesha mali yake maishani — hakitokani na Baba , bali hutokana na ulimwengu . 
 Zaidi ya hayo , ulimwengu unapitilia mbali na pia tamaa yake , lakini yeye anayefanya mapenzi ya Mungu anadumu milele . ” 
 Hatupaswi kuupenda ulimwengu , kwa kuwa njia za ulimwengu hufurahisha tu mwili wenye dhambi na hilo ni kinyume kabisa cha kanuni za Yehova Mungu . 
 Namna gani ikiwa tunaupenda ulimwengu moyoni mwetu ? 
 Ikiwa ndivyo , basi acheni tusali kwa Mungu ili atusaidie kuushinda upendo wa ulimwengu na tamaa zake za mwili . 
 Bila shaka , tutajitahidi kuendelea kujilinda “ bila doa kutokana na ulimwengu ” kwa kuwa tunajua kwamba “ majeshi ya roho waovu ” ndio “ watawala wa ulimwengu ” wasioonekana ambao wanatawala wanadamu wasio waadilifu . — Yakobo 1 : 27 ; Waefeso 6 : 11 , 12 ; 2 Wakorintho 4 : 4 . 
 Kwa nini tunaweza kusema kwamba sisi “ si sehemu ya ulimwengu ” ? 
 Kuhusu wanafunzi wake , Yesu alisema : “ Wao si sehemu ya ulimwengu , kama vile ambavyo mimi si sehemu ya ulimwengu . ” 
 Wakristo watiwa - mafuta na waandamani wao waliojiweka wakfu hujitahidi kujilinda safi kiadili na kiroho kwa kujitenga na ulimwengu . 
 Ulimwengu huu usio na uadilifu hutuchukia kwa sababu tunajitenga nao na sisi ni ‘ wahubiri wa uadilifu . ’ 
 Naam , tunaishi miongoni mwa wanadamu ambao baadhi yao ni waasherati , wazinzi , wanyang’anyi , waabudu - sanamu , wezi , waongo , na walevi . 
 Hata hivyo , hatupumui “ roho ya ulimwengu , ” kwa kuwa hatuongozwi na nguvu hiyo inayochochea dhambi . — 1 Wakorintho 2 : 12 . 
 Usimpe Ibilisi Nafasi 
 21 , 22 . 
 Unaweza kutumiaje shauri la Paulo kwenye Waefeso 4 : 26 , 27 ? 
 Badala ya kuchochewa na “ roho ya ulimwengu , ” sisi tunaongozwa na roho ya Mungu , ambayo hukuza ndani yetu sifa kama vile upendo na kujizuia . 
 Sifa hizo hutusaidia kushinda mashambulizi ya Ibilisi dhidi ya imani yetu . 
 Anataka ‘ tuwake hasira ili tu kufanya uovu , ’ lakini roho ya Mungu hutusaidia ‘ kuacha hasira na ghadhabu . ’ 
 Naam , huenda nyakati nyingine tukawa na sababu nzuri ya kuwa wenye hasira , lakini Paulo anatushauri hivi : “ Iweni na ghadhabu , lakini msitende dhambi ; jua lisitue mkiwa katika hali ya kuchokozeka , wala msimpe Ibilisi nafasi . ” — Waefeso 4 : 26 , 27 . 
 Hasira yetu inaweza kusababisha dhambi tukiendelea kuwa katika hali ya kuchokozeka . 
 Tukiendelea kuwa katika hali hiyo , tutakuwa tukimpa Ibilisi nafasi ya kuleta mgawanyiko kutanikoni au kutuchochea kufanya matendo maovu . 
 Hivyo , ikiwa tumekosana na wengine tunapaswa kutatua mambo haraka kwa njia inayokubaliwa na Mungu . 
 Hivyo basi , acheni tuongozwe na roho ya Mungu , huku tukisitawisha sifa ya kujizuia na kutoruhusu kamwe hasira isababishe ndani yetu uchungu , nia mbaya , au chuki hata iwe tuna sababu nzuri ya kukasirika . 
 Ni maswali gani tutakayochunguza katika makala inayofuata ? 
 Tumezungumzia baadhi ya sifa mbaya za Ibilisi ambazo hatupaswi kuiga . 
 Lakini huenda wasomaji wengine wakajiuliza : Je , tunapaswa kumwogopa Shetani ? 
 Kwa nini anachochea mateso dhidi ya Wakristo ? 
 Na tunaweza kuepukaje kushindwa na Ibilisi ? 
 [ Maelezo ya Chini ] 
 Ona mfululizo wa makala “ Je , Kweli Kuna Ibilisi ? ” 
 katika Mnara wa Mlinzi wa Novemba 15 , 2005 . 
 Utajibuje ? 
 • Kwa nini hatupaswi kamwe kumchongea mtu yeyote ? 
 • Kulingana na 1 Yohana 3 : 15 , tunaweza kuepukaje kuwa wauaji ? 
 • Tunapaswa kuwaonaje waasi - imani , na kwa nini ? 
 • Kwa nini hatupaswi kuupenda ulimwengu ? 
 [ Picha katika ukurasa wa 23 ] 
 Hatutamruhusu kamwe Ibilisi aharibu umoja wetu wa Kikristo 
 [ Picha katika ukurasa wa 24 ] 
 Kwa nini Yohana alitushauri tusiupende ulimwengu ? 
 Mpinge Shetani , Naye Atakimbia ! 
 “ Jitiisheni kwa Mungu ; lakini mpingeni Ibilisi , naye atawakimbia ninyi . ” — YAKOBO 4 : 7 . 
 1 , 2 . ( a ) Ni sifa gani ya Ibilisi inayoonyeshwa katika tangazo linalopatikana kwenye Isaya sura ya 14 ? 
 ( b ) Ni maswali gani tutakayozungumzia ? 
 IBILISI ndiye kiumbe mwenye kiburi zaidi . 
 Maneno yaliyoandikwa na nabii wa Mungu Isaya yanaonyesha wazi kiburi chake . 
 Zaidi ya miaka 100 kabla ya Babiloni kuwa serikali kuu ya ulimwengu , watu wa Yehova waliwakilishwa wakisema maneno yafuatayo dhidi ya “ mfalme wa Babiloni ” : “ Wewe umesema moyoni mwako , ‘ Nitaenda juu mbinguni . 
 Nitakiinua kiti changu cha ufalme juu ya nyota za Mungu [ wafalme wa ukoo wa Daudi ] . . . 
 Mimi nitajifananisha na Aliye Juu Zaidi . ’ ” 
 Kiburi cha “ mfalme wa Babiloni ” kilifanana na mwelekeo wa Shetani , “ mungu wa mfumo huu wa mambo . ” 
 Lakini , kama vile ukoo wa kifalme huko Babiloni ulivyofikia mwisho wenye aibu , ndivyo na kiburi cha Shetani kitakavyomletea msiba . 
 Hata hivyo , maadamu Ibilisi yupo , huenda tukasumbuliwa na maswali kama haya : Je , inafaa kumwogopa Shetani ? 
 Kwa nini anachochea mateso ya Wakristo ? 
 Na tunaweza kuepukaje kushindwa na Ibilisi ? 
 Je , Tumwogope Ibilisi ? 
 3 , 4 . 
 Kwa nini Wakristo watiwa - mafuta na waandamani wao hawamwogopi Ibilisi ? 
 Maneno haya ya Yesu Kristo yanawaimarisha sana Wakristo watiwa - mafuta : “ Usiogope mateso ambayo yanakaribia kukupata . 
 Tazama ! 
 Ibilisi ataendelea kuwatupa gerezani baadhi yenu ili mjaribiwe kwa ukamili , na ili muwe na dhiki siku kumi . 
 Uwe mwaminifu hata kufikia kifo , nami nitakupa taji la uzima . ” 
 Watiwa - mafuta na waandamani wao walio na tumaini la kuishi duniani hawamwogopi Ibilisi . 
 Hawakuzaliwa wakiwa na ujasiri . 
 Wana ujasiri huo kwa sababu wanamwogopa na kumheshimu Mungu , nao ‘ wanapata kimbilio katika kivuli cha mabawa yake . ’ — Zaburi 34 : 9 ; 36 : 7 . 
 Wanafunzi wa mapema wa Yesu Kristo wasio na woga walibaki waaminifu hadi kifo licha ya mateso waliyokabili . 
 Hawakuogopa yale ambayo Shetani Ibilisi angefanya , kwa sababu walijua kwamba Yehova hawezi kuwaacha wale walio washikaminifu kwake . 
 Vivyo hivyo , wakristo watiwa - mafuta na waandamani wao waliojiweka wakfu wameazimia kuwa washikamanifu kwa Mungu hata wanapokabili mateso makali sasa . 
 Hata hivyo , mtume Paulo alionyesha kwamba Ibilisi anaweza kusababisha kifo . 
 Je , hilo linapaswa kutuogopesha ? 
 Tunajifunza nini kutokana na Waebrania 2 : 14 , 15 ? 
 Paulo alisema kwamba Yesu ‘ alishiriki damu na mwili ’ ili “ kupitia kifo chake apate kumwangamiza yule aliye na uwezo wa kusababisha kifo , yaani , Ibilisi ; na ili awaweke huru wale wote ambao kwa kuogopa kifo walikuwa wametiishwa chini ya utumwa katika maisha yao yote . ” 
 Akiwa “ yule aliye na uwezo wa kusababisha kifo , ” Shetani alimdhibiti Yuda Iskariote kisha akawatumia viongozi wa Kiyahudi na Waroma ili kumuua Yesu . 
 Hata hivyo , kupitia kifo chake cha kidhabihu , Yesu anawaweka wanadamu wenye dhambi huru kutokana na uvutano wa Shetani na anatuwezesha kupata uzima wa milele . — Yohana 3 : 16 . 
 6 , 7 . 
 Uwezo wa Shetani wa kusababisha kifo ni mwingi kadiri gani ? 
 Uwezo wa Ibilisi wa kusababisha kifo ni mwingi kadiri gani ? 
 Tangu Shetani aanze matendo yake maovu , uwongo na mwongozo wake umesababisha vifo vya wanadamu . 
 Hiyo ni kwa sababu Adamu alitenda dhambi naye akapitisha dhambi na kifo kwa jamii ya wanadamu . 
 Isitoshe , watumishi wa Shetani hapa duniani wamewatesa waabudu wa Yehova , na nyakati nyingine hata wamewaua , kama walivyofanya katika kisa cha Yesu Kristo . 
 Hata hivyo , hatupaswi kufikiri kwamba Ibilisi anaweza kumuua mtu yeyote yule anayetaka . 
 Mungu huwalinda watumishi Wake na hatamruhusu kamwe Shetani awaangamize waabudu wote wa kweli duniani . 
 Naam , Yehova huruhusu watu wake wote wapatwe na mateso , naye huruhusu wengine wetu wafe kwa sababu ya mashambulizi ya Ibilisi . 
 Hata hivyo , Maandiko yanatoa tumaini zuri la ufufuo kwa wale walio katika “ kitabu cha kumbukumbu ” cha Mungu , na Ibilisi hawezi kufanya lolote ili kuzuia watu wasifufuliwe ! — Malaki 3 : 16 ; Yohana 5 : 28 , 29 ; Matendo 24 : 15 . 
 Kwa Nini Shetani Hututesa ? 
 Kwa nini Ibilisi anawatesa watumishi wa Mungu ? 
 Ikiwa sisi ni watumishi washikamanifu wa Mungu , kuna sababu ya msingi inayomfanya Ibilisi atutese . 
 Kusudi lake ni kutufanya tuache kuwa na imani . 
 Tuna uhusiano wenye thamani sana pamoja na Baba yetu wa mbinguni , na Shetani anatamani kuuharibu . 
 Jambo hilo halipaswi kutushangaza . 
 Katika Edeni , Yehova alitabiri kwamba kungekuwa na uadui kati ya “ mwanamke ” wa mfano na “ nyoka ” na pia kati ya ‘ wazao ’ wao . 
 Maandiko yanamtambulisha Ibilisi kuwa “ yule nyoka wa zamani ” na yanaonyesha kwamba sasa wakati wake ni mfupi na kwamba ana hasira kali . 
 Kwa kuwa uadui kati ya ‘ wazao ’ hao wawili unaendelea , wale wanaomtumikia Yehova kwa uaminifu wanaweza kutarajia kuteswa . 
 Je , unajua sababu kuu inayofanya tuteswe na Shetani ? 
 9 , 10 . 
 Ni suala gani ambalo Ibilisi ametokeza , na linahusianaje na mwenendo wa wanadamu ? 
 Ibilisi ametokeza suala la enzi kuu ya ulimwengu wote . 
 Pia , amezusha suala linalohusiana na hilo kwa kutilia shaka utimilifu wa wanadamu kwa Muumba wao . 
 Shetani alimtesa mwanamume mnyoofu Ayubu . 
 Kwa nini ? 
 Kusudi lake lilikuwa kuvunja utimilifu wa Ayubu kwa Yehova . 
 Mke wa Ayubu na “ wafariji wasumbufu ” watatu walitumiwa na Ibilisi kwa kusudi hilo . 
 Kama inavyoonyeshwa katika kitabu cha Ayubu , Ibilisi alimpinga Mungu kwa kudai kwamba hakuna mwanadamu ambaye angeendelea kuwa mwaminifu kwa Mungu ikiwa Shetani angeruhusiwa kumjaribu . 
 Lakini Ayubu alibaki mtimilifu , hivyo akathibitisha kwamba Shetani ni mwongo . 
 Leo , Ibilisi huwatesa Mashahidi wa Yehova ili kujaribu kuvunja utimilifu wao na hivyo kuthibitisha ukweli wa dai lake . 
 Kujua kwamba Ibilisi anatutesa kwa sababu anataka sana kuvunja utimilifu wetu kwa Mungu kunaweza kutusaidia kuwa wajasiri na wenye nguvu . 
 Mungu wetu ni Mwenye Enzi Kuu ya Ulimwengu Wote , naye atatusaidia kudumisha utimilifu wetu . 
 Acheni tujitahidi sikuzote kufanya moyo wa Yehova ushangilie kwa kudumisha utimilifu wetu , ili apate kumjibu mdhihaki mkuu , Shetani Ibilisi . — Methali 27 : 11 . 
 “ Utukomboe Kutokana na Yule Mwovu ” 
 Ni nini maana ya ombi hili , “ Usituingize katika jaribu ” ? 
 Kuendelea kuwa mtimilifu si jambo rahisi . 
 Ili mtu aendelee kuwa mtimilifu , anahitaji kusali kwa bidii . 
 Maneno yaliyo katika sala ya kielelezo yanasaidia sana . 
 Kwa sehemu , Yesu alisema hivi : “ Usituingize katika jaribu , bali utukomboe kutokana na yule mwovu . ” 
 Yehova hatujaribu ili tutende dhambi . 
 Hata hivyo , nyakati nyingine Maandiko yanaposema kwamba Mungu hufanya au kusababisha mambo , kwa kweli yeye huwa ameyaruhusu tu . 
 Tunaposali kama Yesu alivyoonyesha , tunamwomba Yehova asituache tushindwe na jaribu . 
 Bila shaka yeye hatatuacha , kwa kuwa tuna uhakikisho huu katika Maandiko : “ Mungu ni mwaminifu , naye hatawaacha ninyi mjaribiwe kupita mnavyoweza kuhimili , bali pamoja na hilo jaribu ataifanya pia njia ya kutokea kusudi mweze kulivumilia . ” — 1 Wakorintho 10 : 13 . 
 Kwa nini sisi husali hivi : “ Utukomboe kutokana na yule mwovu ” ? 
 Baada ya kuzungumza kuhusu jaribu katika sala ya kielelezo , Yesu alisema hivi kwa kufaa : “ Utukomboe kutokana na yule mwovu . ” 
 Tafsiri nyingine za Biblia zinasema hivi : “ Utukomboe kutokana na uovu ” ( King James Version ; Revised Standard Version ) au “ Utulinde kutokana na uovu . ” 
 ( Contemporary English Version ) Hata hivyo , katika Maandiko , maneno ‘ kukomboa kutokana na ’ yanatumiwa hasa kuwahusu watu , na Injili ya Mathayo inaonyesha kuwa Ibilisi ni “ Mjaribu , ” yaani , ni mtu . 
 Hivyo , ni muhimu kusali kwa ajili ya kukombolewa kutokana na “ yule mwovu , ” Shetani Ibilisi . 
 Anajaribu kutuchochea tutende dhambi dhidi ya Mungu . 
 Tunaposali , “ Utukomboe kutokana na yule mwovu , ” tunamwomba Baba yetu wa mbinguni atuongoze na kutusaidia ili tusishindwe akili na Ibilisi . 
 Usishindwe Akili na Ibilisi 
 13 , 14 . 
 Kwa nini Wakorintho walihitaji kubadili njia yao ya kumshughulikia mtu ambaye hakuwa na maadili kutanikoni ? 
 Paulo aliandika hivi alipowahimiza Wakristo huko Korintho kuwa wenye kusamehe : “ Jambo lolote ambalo mnamsamehe yeyote kwa fadhili , mimi vilevile namsamehe . 
 Kwa kweli , kwa habari yangu mimi , lolote lile ambalo nimesamehe kwa fadhili , ikiwa nimesamehe kwa fadhili jambo lolote , imekuwa ni kwa ajili yenu machoni pa Kristo ; ili Shetani asitushinde akili , kwa maana sisi hatukosi kuzijua mbinu zake . ” 
 Ibilisi anaweza kutushinda akili katika njia mbalimbali , lakini kwa nini Paulo alisema maneno yaliyonukuliwa hapa juu ? 
 Paulo aliwakaripia Wakorintho kwa sababu walimruhusu mwanamume fulani asiye na maadili aendelee kubaki kutanikoni . 
 Yaelekea jambo hilo lilimfurahisha Shetani , kwa kuwa kutaniko lilipata aibu kwa kuruhusu “ uasherati wa namna ambayo hata haimo kati ya mataifa . ” 
 Mwishowe , mkosaji huyo alitengwa na ushirika . 
 Baadaye mtu huyo alitubu . 
 Ikiwa Wakorintho wangekataa kumsamehe na kumrudisha mtu huyo , Ibilisi angewashinda akili katika njia nyingine . 
 Katika njia gani ? 
 Wangeonekana kuwa wagumu na wasio na rehema , kama Shetani mwenyewe . 
 Ikiwa mtu huyo aliyetubu ‘ angemezwa na huzuni yake ya kupita kiasi ’ na kuacha kabisa kumwabudu Mungu , wazee hasa ndio wangetoa hesabu mbele za Mungu mwenye rehema , Yehova . 
 Bila shaka , hakuna Mkristo wa kweli ambaye angetaka kumwiga Shetani kwa kuwa mkatili , mgumu , na asiye na rehema . 
 Tunalindwa na Silaha Kutoka kwa Mungu 
 Tunapigana vita gani , na ushindi wetu unategemea nini ? 
 Ili tukombolewe kutokana na Ibilisi , tunapaswa kupigana vita vya kiroho dhidi ya majeshi ya roho waovu . 
 Ushindi dhidi ya roho waovu unategemea jinsi tunavyovaa “ mavazi kamili ya silaha kutoka kwa Mungu . ” 
 Silaha hizo zinatia ndani “ bamba la kifuani la uadilifu . ” 
 Mfalme Sauli wa Israeli la kale hakumtii Mungu , na hivyo akapoteza roho takatifu . 
 Lakini tukifuatia uadilifu na kuvaa mavazi kamili ya silaha za kiroho , tutapata roho takatifu ya Mungu na ulinzi tunaohitaji dhidi ya Shetani na malaika wake waovu , yaani , roho waovu . — Methali 18 : 10 . 
 Tunaweza kuendeleaje kulindwa dhidi ya majeshi ya roho waovu ? 
 Ili kuendelea kulindwa dhidi ya majeshi ya roho waovu , tunapaswa kufanya mambo fulani kama vile kusoma na kujifunza Neno la Mungu kwa ukawaida , huku tukitumia vizuri vichapo vinavyotayarishwa na “ msimamizi - nyumba mwaminifu . ” 
 Tukifanya hivyo , tutakuwa tukijaza akili zetu mambo mazuri ya kiroho , kama shauri hili la Paulo linavyoonyesha : “ Akina ndugu , mambo yoyote yaliyo ya kweli , mambo yoyote yaliyo ya hangaiko zito , mambo yoyote yaliyo ya uadilifu , mambo yoyote yaliyo safi kiadili , mambo yoyote yaliyo ya kupendeka , mambo yoyote yanayosemwa vema , wema wa adili wowote ulioko na jambo lolote la kustahili sifa lililoko , endeleeni kuyafikiria mambo hayo . ” — Wafilipi 4 : 8 . 
 Ni nini kitakachotusaidia kuwa wahubiri wa habari njema wenye matokeo ? 
 Yehova hutuwezesha kuvaa ‘ miguuni mwetu viatu vya habari njema ya amani . ’ 
 Kutoa maelezo kwa ukawaida katika mikutano ya Kikristo hututayarisha kutangaza habari njema ya Ufalme wa Mungu . 
 Tunapata shangwe iliyoje tunapowasaidia wengine kujifunza kweli kumhusu Mungu na kupata uhuru wa kiroho ! 
 “ Upanga wa roho , yaani , neno la Mungu , ” ni muhimu katika kujilinda wenyewe dhidi ya mafundisho ya uwongo na “ kupindua ngome zenye nguvu . ” 
 Kutumia kwa ustadi Neno la Mungu lililoandikwa , Biblia , hutusaidia kufundisha kweli na pia hutulinda ili tusishindwe na ujanja wa Ibilisi . 
 Tunaweza “ kusimamaje imara kupinga hila za Ibilisi ” ? 
 Paulo alianza mazungumzo yake kuhusu silaha zetu za kiroho kwa kusema hivi : “ Endeleeni kujipatia nguvu katika Bwana na katika uwezo wa nguvu zake . 
 Vaeni mavazi kamili ya silaha kutoka kwa Mungu ili mweze kusimama imara kupinga hila za Ibilisi . ” 
 Neno la Kigiriki linalotafsiriwa “ kusimama imara ” linahusiana na askari anayesimama mahali pake . 
 Sisi husimama imara katika vita vya kiroho , ingawa Shetani hutumia njia mbalimbali za ujanja ili kujaribu kuvuruga umoja wetu , kupotosha mafundisho yetu , au kuvunja utimilifu wetu kwa Mungu . 
 Hata hivyo , mpaka sasa mashambulizi ya Ibilisi hayajafanikiwa , nayo hayatafanikiwa kamwe ! 
 * 
 Mpinge Ibilisi , Naye Atakimbia 
 Ni njia gani moja ya kuchukua hatua thabiti ya kumpinga Ibilisi ? 
 Tunaweza kushinda katika vita vyetu vya kiroho dhidi ya Ibilisi na majeshi ya roho waovu ambayo yanaongozwa naye . 
 Hatuna sababu ya kutetemeka kwa kumwogopa Shetani , kwa kuwa mwanafunzi Yakobo aliandika hivi : “ Jitiisheni kwa Mungu ; lakini mpingeni Ibilisi , naye atawakimbia ninyi . ” 
 Njia moja ya kuchukua hatua thabiti ya kumpinga Shetani na roho waovu wanaoshirikiana naye ni kukataa kujihusisha katika mambo ya uchawi na wale wanaoyafanya . 
 Maandiko yanaonyesha waziwazi kwamba watumishi wa Yehova wanapaswa kukataa kusoma ishara za bahati au kujihusisha katika unajimu , uaguzi , na kuwasiliana na pepo . 
 Tukiwa na nguvu kiroho na mengi ya kufanya katika utendaji mbalimbali wa Kikristo , hatuhitaji kuogopa kwamba mtu fulani ataturoga . — Hesabu 23 : 23 ; Kumbukumbu la Torati 18 : 10 - 12 ; Isaya 47 : 12 - 15 ; Matendo 19 : 18 - 20 . 
 Tunaweza kumpingaje Ibilisi ? 
 ‘ Tunampinga Ibilisi ’ kwa kushikamana na kweli na kanuni za Biblia , na kusimama imara dhidi yake . 
 Ulimwengu unapatana na Shetani kwa sababu yeye ndiye mungu wa ulimwengu huu . 
 Hivyo , sisi hukataa mazoea mabaya ya ulimwengu , kama vile kiburi , ubinafsi , ukosefu wa adili , jeuri , na kupenda vitu vya kimwili . 
 Tunajua kwamba Ibilisi alikimbia wakati Yesu alipoyakabili mashambulizi yake kwa kutumia Maandiko alipojaribiwa nyikani . 
 Vivyo hivyo , tukijitiisha kikamili kwa Yehova na kumtegemea katika sala , Shetani ‘ atatukimbia ’ kwa sababu tumemshinda . 
 Kwa msaada wa Yehova Mungu na Mwana wake mpendwa , hakuna anayeweza kutuletea madhara ya kudumu , hata Ibilisi ! — Zaburi 91 : 9 - 11 . 
 [ Maelezo ya Chini ] 
 Kwa habari zaidi kuhusu mavazi ya silaha za kiroho kutoka kwa Mungu , ona Mnara wa Mlinzi wa Mei 15 , 1992 , ukurasa wa 21 - 23 . 
 Unajibuje ? 
 • Je , tunapaswa kumwogopa Shetani Ibilisi ? 
 • Kwa nini Shetani anawatesa Wakristo ? 
 • Kwa nini sisi husali tukombolewe kutokana na “ yule mwovu ” ? 
 • Tunaweza kushindaje vita vya kiroho ? 
 [ Picha katika ukurasa wa 26 ] 
 Wafuasi wa mapema wa Kristo wasio na woga walibaki waaminifu hadi kifo 
 [ Picha katika ukurasa wa 27 ] 
 Ibilisi hawezi kuzuia wale walio katika kumbukumbu ya Yehova wasifufuliwe 
 [ Picha katika ukurasa wa 28 ] 
 Je , unasali ili ukombolewe kutokana na “ yule mwovu ” ? 
 [ Picha katika ukurasa wa 29 ] 
 Je , wewe unavaa “ mavazi kamili ya silaha kutoka kwa Mungu ” ? 
 Iga Subira ya Yehova 
 “ Yehova hakawii kuhusiana na ahadi yake , . . . bali yeye ni mwenye subira . ” — 2 PETRO 3 : 9 . 
 Yehova amewaandalia wanadamu zawadi gani isiyo na kifani ? 
 YEHOVA ametuandalia kitu ambacho hakuna mtu mwingine anaweza kuandaa . 
 Ni kitu kinachovutia sana na chenye thamani kwelikweli , lakini hakiwezi kununuliwa wala kuchumwa . 
 Kile ambacho ameandaa ni zawadi ya uzima wa milele , na kwa wengi wetu hilo linamaanisha kuishi milele katika dunia paradiso . 
 Maisha hayo yatafurahisha kama nini ! 
 Mambo yanayosababisha huzuni nyingi kama vile mizozo , jeuri , umaskini , uhalifu , ugonjwa , na hata kifo , hayatakuwapo tena . 
 Watu wataishi kwa amani na umoja chini ya utawala wenye upendo wa Ufalme wa Mungu . 
 Lo ! 
 Jinsi tunavyotamani Paradiso hiyo ! — Isaya 9 : 6 , 7 ; Ufunuo 21 : 4 , 5 . 
 Kwa nini Yehova hajakomesha mfumo mbovu wa Shetani ? 
 Yehova pia anatazamia wakati ambapo ataanzisha Paradiso duniani . 
 Hiyo ni kwa sababu anapenda uadilifu na haki . 
 Hafurahii kuona watu ulimwenguni wakipuuza au kudharau kanuni zake za uadilifu , wala hafurahii kuona watu ulimwenguni wakidharau mamlaka yake na kuwadhulumu watu wake . 
 Lakini , kuna sababu nzuri za yeye kuruhusu mfumo mbovu wa Shetani uendelee kuwapo . 
 Sababu hizo zinahusu masuala ya kiadili yanayohusiana na enzi yake kuu . 
 Kwa kutatua masuala hayo , Yehova huonyesha sifa yenye kuvutia sana ambayo watu wengi leo hawana , yaani , subira . 
 ( a ) Ni nini maana ya maneno ya Kigiriki na ya Kiebrania yanayotafsiriwa katika Biblia kuwa “ subira ” ? 
 ( b ) Tutazungumzia maswali gani ? 
 Kuna neno la Kigiriki ambalo katika Tafsiri ya Ulimwengu Mpya limetafsiriwa mara tatu kuwa “ subira . ” 
 Mara nyingi neno hilo hutafsiriwa kuwa “ ustahimilivu ” na limetafsiriwa mara moja kuwa “ kuonyesha subira . ” 
 Maneno ya Kigiriki na ya Kiebrania yanayomaanisha “ subira ” hudokeza wazo la uvumilivu wenye subira na kutokasirika upesi . 
 Tunafaidikaje na subira ya Yehova ? 
 Ni mambo gani tunayoweza kujifunza kutokana na subira na uvumilivu wa Yehova na wa watumishi wake waaminifu ? 
 Ni nini kinachoonyesha kwamba subira ya Yehova ina mipaka ? 
 Acheni tuzungumzie mambo hayo . 
 Fikiria Subira ya Yehova 
 Mtume Petro aliandika nini kuhusu subira ya Yehova ? 
 Mtume Petro aliandika hivi kuhusu subira ya Yehova : “ Wapendwa , msikose kujua jambo hili moja , kwamba siku moja kwa Yehova ni kama miaka elfu na miaka elfu ni kama siku moja . 
 Yehova hakawii kuhusiana na ahadi yake , kama watu fulani wanavyoona kukawia , bali yeye ni mwenye subira kwenu kwa sababu hataki yeyote aangamizwe bali hutaka wote wafikie toba . ” 
 Hebu ona mambo mawili yanayotajwa katika andiko hilo ambayo yanaweza kutusaidia kuelewa subira ya Yehova . 
 Maoni ya Yehova kuhusu wakati huhusianaje na matendo yake ? 
 Jambo la kwanza ni kwamba maoni ya Yehova kuhusu wakati ni tofauti na yetu . 
 Kwa Yule anayeishi milele , miaka elfu ni kama siku moja tu . 
 Yehova hazuiwi wala kuharakishwa na wakati , lakini kwa upande mwingine yeye hakawii kutenda . 
 Kwa kuwa ana hekima isiyo na kikomo , Yehova anajua wakati bora wa kutenda kwa faida ya wote wanaohusika , naye hungoja kwa subira wakati huo ufike . 
 Hata hivyo , hatupaswi kukata kauli kwamba Yehova hajali watumishi wake wanapopatwa na matatizo sasa . 
 Yeye ni Mungu mwenye “ huruma nyororo , ” na mfano bora zaidi wa upendo . 
 Yuko tayari kukomesha kabisa madhara yoyote ambayo yamesababishwa kwa sababu ya kuruhusu matatizo yaendelee kwa muda . — Zaburi 37 : 10 . 
 Hatupaswi kukata kauli gani kumhusu Mungu , na kwa nini ? 
 Ni kweli kwamba si rahisi kungojea kitu ambacho mtu anataka sana . 
 Hivyo , watu wanapokosa kutimiza ahadi zao haraka , wengine wanaweza kukata kauli kwamba hawataki kuzitimiza . 
 Tukiwa na maoni hayo kumhusu Mungu , basi tutakuwa tumekosa hekima sana ! 
 Tukielewa vibaya subira ya Mungu kwa kuona kwamba amekawia , baada ya muda tunaweza kuanza kuwa na shaka , tuvunjike moyo , na kulegea kiroho . 
 Hata tunaweza kupotoshwa na watu ambao Petro alikuwa amewaonya Wakristo wajihadhari nao , yaani , wadhihaki , wale wasio na imani . 
 Watu hao husema hivi kwa dhihaka : “ Huku kuwapo kwake kulikoahidiwa kuko wapi ? 
 Kwani , tangu siku mababu zetu walipolala katika kifo , mambo yote yanaendelea sawasawa kama tangu mwanzo wa uumbaji . ” — 2 Petro 3 : 4 . 
 Subira ya Yehova inahusianaje na tamaa yake ya kwamba watu wafikie toba ? 
 Jambo la pili ambalo tunajifunza kutokana na maneno ya Petro ni kwamba Yehova ni mwenye subira kwa sababu anataka wote wafikie toba . 
 Yehova atawaangamiza wale wanaokataa katakata kuacha njia zao mbaya . 
 Hata hivyo , Mungu hafurahii kifo cha mwovu . 
 Badala yake , anafurahia kuona watu wakitubu , wakiacha njia zao mbaya , na kuendelea kuishi . 
 Hivyo , anaonyesha subira na kuruhusu habari njema zihubiriwe duniani pote ili watu wapate nafasi ya kuishi . 
 Tunajifunza nini kuhusu subira ya Mungu tunapochunguza jinsi alivyoshughulika na taifa la Israeli ? 
 Tunaweza kufahamu subira ya Mungu tunapochunguza jinsi alivyoshughulika na taifa la kale la Israeli . 
 Kwa karne nyingi , alivumilia hali yao ya kutotii . 
 Kupitia manabii wake , aliwasihi hivi mara nyingi : “ Geukeni kutoka katika njia zenu mbaya , mshike amri zangu , sheria zangu , kulingana na sheria yote niliyowaamuru mababu zenu na ambayo nimepeleka kwenu kupitia watumishi wangu manabii . ” 
 Matokeo ? 
 Inasikitisha kwamba watu hao “ hawakusikiliza . ” — 2 Wafalme 17 : 13 , 14 . 
 Yesu alimwigaje Baba yake katika kuonyesha subira ? 
 Hatimaye , Yehova alimtuma Mwana wake , ambaye alijitahidi sana kuwasaidia Wayahudi wajipatanishe na Mungu . 
 Yesu aliiga subira ya Baba yake kwa ukamili . 
 Akijua vizuri kwamba atauawa baada ya muda mfupi , Yesu aliomboleza hivi : “ Yerusalemu , Yerusalemu , muuaji wa manabii na ambaye huwapiga kwa mawe wale waliotumwa kwake , — ni mara ngapi nilitaka kuwakusanya watoto wako , kama vile kuku anavyokusanya vifaranga vyake chini ya mabawa yake ! 
 Lakini hamkutaka . ” 
 Maneno hayo yenye kugusa moyo si maneno ya mwamuzi mkali anayetamani kumwadhibu mtu , bali ni maneno ya rafiki mwenye upendo ambaye anawatendea watu kwa subira . 
 Kama Baba yake huko mbinguni , Yesu alitaka watu watubu ili waepuke hukumu kali . 
 Wengine waliitikia vizuri maonyo ya Yesu na wakaepuka hukumu kali iliyotekelezwa juu ya Yerusalemu mwaka wa 70 W.K . — Luka 21 : 20 - 22 . 
 Tumefaidikaje na subira ya Mungu ? 
 Je , hustaajabishwi na subira ya Mungu ? 
 Ingawa wanadamu wameasi sana , Yehova amempa kila mmoja wetu nafasi ya kumjua na kuwa na tumaini la kuokoka pamoja na mamilioni ya watu wengine . 
 Petro aliwaandikia hivi Wakristo wenzake : “ Ioneni subira ya Bwana wetu kuwa wokovu . ” 
 Tunafurahi kwamba subira ya Yehova inatuwezesha kupata wokovu . 
 Naam , tunasali kwamba Yehova aendelee kutuonyesha subira tunapomtumikia siku baada ya siku . — Mathayo 6 : 12 . 
 Kuelewa subira ya Yehova kutatuchochea kufanya nini ? 
 Kuelewa sababu ya Yehova ya kuonyesha subira hutusaidia kungojea wokovu wake kwa subira bila kukata kauli kwamba anakawia kutimiza ahadi zake . 
 Tunapoendelea kusali Ufalme wa Mungu uje , tunasadiki kwamba Mungu anajua wakati barabara wa kujibu sala hiyo . 
 Isitoshe , tunachochewa kuiga subira ya Yehova tunaposhughulika na ndugu zetu na watu tunaowahubiria . 
 Sisi pia hatutaki yeyote aangamizwe , bali tunataka watu watubu na kupata tumaini la uzima wa milele kama sisi . — 1 Timotheo 2 : 3 , 4 . 
 Fikiria Subira ya Manabii 
 12 , 13 . 
 Kupatana na Yakobo 5 : 10 , nabii Isaya alionyeshaje subira ? 
 Kufikiria subira ya Yehova hutusaidia kuthamini na kusitawisha sifa hiyo . 
 Si rahisi kwa wanadamu wasio wakamilifu kusitawisha subira , lakini inawezekana . 
 Tunajifunza kutokana na watumishi wa kale wa Mungu . 
 Mwanafunzi Yakobo aliandika hivi : “ Akina ndugu , wachukueni manabii kuwa kielelezo cha kupatwa na uovu na kuonyesha subira , wale waliosema katika jina la Yehova . ” 
 Inafariji na inatia moyo kujua kwamba wengine wamefaulu kukabili matatizo tunayokabili . 
 Kwa mfano , nabii Isaya alihitaji subira katika mgawo wake . 
 Yehova alionyesha hilo alipomwambia hivi : “ Nenda , nawe uwaambie watu hawa , ‘ Sikieni tena na tena , lakini msielewe ; na mwone tena na tena , lakini msipate ujuzi wowote . ’ 
 Fanya moyo wa watu hawa kuwa mgumu , na uyafanye masikio yao kuwa magumu , na ushikanishe macho yao pamoja , ili wasione kwa macho yao na kwa masikio yao wasisikie , na ili moyo wao usielewe na ili kwa kweli wasigeuke na kujiponya . ” 
 Ingawa watu hawakuitikia , kwa subira Isaya aliendelea kutangaza maonyo ya Yehova kwa angalau miaka 46 ! 
 Vivyo hivyo , subira itatusaidia kuendelea kufanya kazi yetu ya kuhubiri habari njema , hata wengi wasipoitikia . 
 14 , 15 . 
 Ni nini kilichomsaidia Yeremia kukabiliana na matatizo na kuvunjika moyo ? 
 Katika huduma yao , manabii walikabili watu wasioitikia na waliteswa pia . 
 Yeremia aliwekwa katika mikatale , akafungwa gerezani katika “ nyumba ya pingu , ” na kutupwa ndani ya tangi la maji . 
 Aliteswa na watu walewale ambao alitaka kuwasaidia . 
 Lakini Yeremia hakuwachukia , wala hakulipiza kisasi . 
 Alivumilia kwa subira kwa makumi ya miaka . 
 Yeremia hakunyamazishwa na dhihaka na mateso , nasi pia leo hatunyamazishwi na mambo hayo . 
 Ni kweli kwamba huenda tukavunjika moyo nyakati nyingine . 
 Hata Yeremia alivunjika moyo . 
 Aliandika hivi : “ Neno la Yehova lilikuwa kwangu kisababishi cha shutuma na cha dhihaka mchana kutwa . 
 Nami nilisema : ‘ Sitamtaja tena , wala sitasema tena katika jina lake . ’ ” 
 Matokeo yalikuwa nini ? 
 Je , Yeremia aliacha kuhubiri ? 
 Aliendelea kusema : “ Moyoni mwangu [ neno la Mungu likawa ] kama moto unaowaka ambao umefungiwa ndani ya mifupa yangu ; nami nikachoka kujizuia , nami sikuweza kuivumilia . ” 
 Ona kwamba wakati Yeremia alipokazia fikira dhihaka za watu , alipoteza shangwe yake . 
 Alipokazia fikira uzuri na umuhimu wa ujumbe huo , alipata shangwe tena . 
 Isitoshe , Yehova alikuwa pamoja na Yeremia “ kama mwenye nguvu anayetisha , ” naye akamwimarisha kutangaza neno la Mungu kwa bidii na kwa ujasiri . — Yeremia 20 : 11 . 
 Tunaweza kudumishaje shangwe katika kazi yetu ya kuhubiri habari njema ? 
 Je , nabii Yeremia alipata shangwe katika kazi yake ? 
 Bila shaka ! 
 Alimwambia hivi Yehova : “ Maneno yako yalipatikana , nami nikayala ; na neno lako linakuwa kwangu furaha na kushangilia kwa moyo wangu ; kwa maana jina lako limeitwa juu yangu , Ee Yehova . ” 
 Yeremia alishangilia kwa sababu ya pendeleo lake la kumwakilisha Mungu wa kweli na kuhubiri kuhusu neno lake . 
 Sisi pia tunaweza kushangilia . 
 Isitoshe , kama malaika mbinguni , sisi tunashangilia kwamba ulimwenguni pote watu wengi sana wanakubali ujumbe wa Ufalme , wanatubu , na wanaingia kwenye njia ya uzima wa milele . — Luka 15 : 10 . 
 “ Uvumilivu wa Ayubu ” 
 17 , 18 . 
 Ayubu alionyeshaje uvumilivu , na matokeo yakawaje ? 
 Baada ya kuzungumza kuhusu manabii wa kale , mwanafunzi Yakobo aliandika hivi : “ Mmesikia juu ya uvumilivu wa Ayubu nanyi mmeona matokeo ambayo Yehova alileta , kwamba Yehova ni mwenye upendo mwororo sana na mwenye rehema . ” 
 Neno la Kigiriki ambalo limetafsiriwa kuwa “ uvumilivu ” katika andiko hilo linafanana na neno ambalo Yakobo alitumia katika mstari unaotangulia ambalo limetafsiriwa kuwa “ subira . ” 
 Msomi mmoja alieleza tofauti iliyopo kati ya maneno hayo mawili alipoandika hivi : “ Neno linalotumiwa katika mstari wa kwanza linamaanisha subira inayoonyeshwa wakati watu wanapotutendea vibaya , nalo neno linalotumiwa katika mstari unaofuata linamaanisha uvumilivu unaoonyeshwa tunapokabili taabu . ” 
 Ayubu alipata taabu nyingi . 
 Alipoteza mali na watoto , naye akapatwa na ugonjwa wenye kuumiza . 
 Pia alishutumiwa kwa uwongo kwamba Yehova alikuwa akimwadhibu . 
 Ayubu hakunyamaza alipoteseka , bali aliomboleza kuhusu hali yake na hata akadokeza kwamba alikuwa mwadilifu kuliko Mungu . 
 Hata hivyo , hakuacha imani yake , wala hakuacha kuwa mtimilifu . 
 Hakumlaani Mungu kama Shetani alivyodai . 
 Matokeo yakawaje ? 
 Yehova ‘ aliubariki mwisho wa Ayubu baadaye kuliko mwanzo wake . ’ 
 Yehova alimwezesha Ayubu awe na afya tena , akaongeza mali zake mara mbili , naye akambariki kwa kumpa maisha mazuri ya furaha pamoja na wapendwa wake . 
 Pia , kwa kuwa Ayubu alivumilia kwa uaminifu , aliweza kumjua Yehova kwa ukamili zaidi . 
 Tunajifunza nini kutokana na vile Ayubu alivyovumilia kwa subira ? 
 Tunajifunza nini kutokana na vile Ayubu alivyovumilia kwa subira ? 
 Kama Ayubu , huenda tukawa wagonjwa au tukapatwa na matatizo mengine . 
 Huenda tusielewe kabisa kwa nini Yehova ameruhusu tupatwe na jaribu fulani . 
 Lakini tunaweza kuwa na uhakika wa jambo hili : Tukibaki waaminifu , tutabarikiwa . 
 Yehova hatakosa kuwapa thawabu wale wanaomtafuta kwa bidii . 
 Yesu alisema hivi : “ Yule atakayevumilia mpaka mwisho ndiye atakayeokolewa . ” — Mathayo 10 : 22 ; 24 : 13 . 
 “ Siku ya Yehova Itakuja ” 
 Kwa nini tunaweza kuwa na uhakika kwamba siku ya Yehova itakuja ? 
 Ingawa Yehova ni mwenye subira , yeye pia ni mwenye haki na hatavumilia uovu milele . 
 Subira yake ina mipaka . 
 Petro aliandika hivi : “ [ Mungu ] hakujizuia kuuadhibu ulimwengu wa kale . ” 
 Ingawa Noa na familia yake waliokolewa , ulimwengu huo wa watu wasiomwogopa Mungu uliangamizwa kwa maji . 
 Yehova pia alitekeleza hukumu juu ya majiji ya Sodoma na Gomora na kuyaharibu kabisa . 
 Hukumu hizo ni “ kielelezo kwa watu wasiomwogopa Mungu juu ya mambo yatakayokuja . ” 
 Tunaweza kuwa na uhakika wa jambo hili : “ Siku ya Yehova itakuja . ” — 2 Petro 2 : 5 , 6 ; 3 : 10 . 
 Tunaweza kuonyeshaje subira na uvumilivu , na tutazungumzia nini katika makala inayofuata ? 
 Basi , acheni tuige subira ya Yehova kwa kuwasaidia wengine wafikie toba ili waokolewe . 
 Acheni pia tuwaige manabii kwa kutangaza habari njema kwa subira hata wale tunaowahubiria wasipoitikia . 
 Isitoshe , tukivumilia majaribu na kudumisha utimilifu kama Ayubu , tunaweza kuwa na uhakika kwamba Yehova atatubariki sana . 
 Tunapotambua jinsi ambavyo Yehova amebariki sana jitihada za watu wake za kuhubiri habari njema duniani pote , sisi hupata sababu nzuri za kushangilia katika huduma yetu . 
 Tutachunguza jambo hilo katika makala inayofuata . 
 Je , Unakumbuka ? 
 • Kwa nini Yehova huonyesha subira ? 
 • Tunajifunza nini kutokana na subira ya manabii ? 
 • Ayubu alionyeshaje uvumilivu , na matokeo yakawaje ? 
 • Tunajuaje kwamba subira ya Yehova ina mipaka ? 
 [ Picha katika ukurasa wa 18 ] 
 Yesu aliiga subira ya Baba yake kwa ukamili 
 [ Picha katika ukurasa wa 20 ] 
 Yehova alimbarikije Yeremia kwa kuonyesha subira ? 
 [ Picha katika ukurasa wa 21 ] 
 Yehova alimbarikije Ayubu kwa kuonyesha uvumilivu ? 
 “ Ushahidi Kwa Mataifa Yote ” 
 “ Mtakuwa mashahidi wangu . . . mpaka sehemu ya mbali zaidi ya dunia . ” — MATENDO 1 : 8 . 
 Ni wakati gani na mahali gani ambapo wanafunzi walisikia kwa mara ya kwanza unabii ulio kwenye Mathayo 24 : 14 ? 
 MANENO ya Yesu kwenye Mathayo 24 : 14 yanajulikana sana hivi kwamba wengi wetu tunaweza kuyasema bila kuyasoma . 
 Huo ni unabii wenye kuvutia kama nini ! 
 Hebu wazia mambo ambayo wanafunzi walifikiria walipousikia kwa mara ya kwanza ! 
 Ilikuwa katika mwaka wa 33 W.K . 
 Wanafunzi walikuwa wamekaa pamoja na Yesu kwa miaka mitatu , na sasa walikuwa wamekuja naye Yerusalemu . 
 Walikuwa wameona miujiza yake na kusikiliza mafundisho yake . 
 Ingawa walifurahia kweli zenye thamani ambazo Yesu aliwafundisha , walijua wazi kwamba si watu wote waliozifurahia . 
 Yesu alikuwa na maadui wenye mamlaka na wenye uvutano . 
 Wanafunzi wangekabili hatari na matatizo gani ? 
 Kwenye Mlima wa Mizeituni , wanafunzi wanne waliketi pamoja na Yesu , na kusikiliza kwa makini alipozungumza kuhusu hatari na matatizo ambayo wangekabili . 
 Mapema , Yesu alikuwa amewaambia kwamba atauawa . 
 Sasa , alitaja wazi kwamba wao pia watateswa vikali . 
 Alisema hivi : ‘ Watu watawatia ninyi katika dhiki na kuwaua ninyi , nanyi mtachukiwa na mataifa yote kwa sababu ya jina langu . ’ 
 Lakini mambo mengine pia yangetukia . 
 Manabii wa uwongo wangewapotosha wengi . 
 Wengine wangekwazika na kusalitiana na kuchukiana . 
 Isitoshe , wengine , naam , “ walio wengi zaidi ” wangeruhusu upendo wao kwa Mungu na kwa Neno lake upoe . — Mathayo 24 : 9 - 12 . 
 Kwa nini maneno ya Yesu kwenye Mathayo 24 : 14 yanashangaza sana ? 
 Baada ya Yesu kuzungumzia mambo hayo yenye kuhuzunisha , alisema maneno ambayo haikosi yaliwastaajabisha sana wanafunzi wake . 
 Alisema hivi : “ Hii habari njema ya ufalme itahubiriwa katika dunia yote inayokaliwa ili kuwa ushahidi kwa mataifa yote ; na ndipo ule mwisho utakapokuja . ” 
 Naam , kazi ambayo Yesu alianzisha huko Israeli , yaani ‘ kutoa ushahidi juu ya ile kweli , ’ ingeendelea na kuongezeka kotekote duniani . 
 Huo ni unabii wenye kushangaza kama nini ! 
 Ingekuwa vigumu sana kueneza kazi hiyo kwa “ mataifa yote ” ; na kufanya kazi hiyo licha ya ‘ kuchukiwa na mataifa yote ’ kungekuwa kama muujiza . 
 Kutimizwa kwa kazi hiyo kubwa kungetukuza ukuu na nguvu za Yehova na vilevile upendo , rehema , na subira yake . 
 Isitoshe , kungewapa watumishi wake nafasi ya kuonyesha imani na ujitoaji wao . 
 Ni nani waliopewa kazi ya kutoa ushahidi , na Yesu aliwafariji jinsi gani ? 
 Yesu aliwaeleza wazi wanafunzi wake kwamba wana kazi kubwa sana . 
 Kabla ya kupaa kwenda mbinguni , Yesu aliwatokea na kusema hivi : “ Mtapokea nguvu wakati roho takatifu itakapofika juu yenu , nanyi mtakuwa mashahidi wangu katika Yerusalemu na pia katika Yudea yote na Samaria na mpaka sehemu ya mbali zaidi ya dunia . ” 
 Bila shaka , baada ya muda mfupi wengine wangeungana nao . 
 Lakini bado wanafunzi walikuwa wachache . 
 Haikosi wanafunzi walifarijika sana walipojua kwamba roho takatifu ya Mungu yenye nguvu ingewatia nguvu ili kutimiza kazi hiyo iliyotoka kwa Mungu ! 
 Wanafunzi hawakujua nini kuhusu kazi ya kutoa ushahidi ? 
 Wanafunzi walijua kwamba waliamuriwa kuhubiri habari njema na ‘ kufanya wanafunzi kutoka kwa watu wa mataifa yote . ’ 
 Lakini hawakujua kazi ya kuhubiri ingefanywa kwa ukamili jinsi gani wala hawakujua mwisho ungekuja wakati gani . 
 Sisi pia hatujui . 
 Yehova peke yake ndiye anayeamua mambo hayo . 
 Yehova atakapotosheka na ushahidi ambao umetolewa , atakomesha mfumo huu mbovu wa mambo . 
 Hapo ndipo Wakristo watakapotambua kwamba kazi ya kuhubiri imefanywa kwa kadiri ambayo Yehova alikusudia . 
 Wanafunzi wa mapema hawangewazia kwamba ushahidi ungetolewa kwa kiwango ambacho kimefikiwa katika wakati huu wa mwisho . 
 Kutoa Ushahidi Katika Karne ya Kwanza 
 Ni nini kilichotukia siku ya Pentekoste 33 W.K . na punde baadaye ? 
 Katika karne ya kwanza , kazi ya kuhubiri kuhusu Ufalme na kufanya wanafunzi ilikuwa na matokeo makubwa ajabu . 
 Siku ya Pentekoste 33 W.K . , wanafunzi 120 hivi walikuwa katika chumba fulani cha juu huko Yerusalemu . 
 Roho takatifu ya Mungu ilimwagwa juu yao , mtume Petro alitoa hotuba yenye kuchochea na kueleza maana ya muujiza huo , na watu wapatao 3,000 wakawa waamini na kubatizwa . 
 Huo ulikuwa mwanzo tu . 
 Licha ya jitihada nyingi za viongozi wa kidini za kukomesha kuhubiriwa kwa habari njema , ‘ Yehova aliendelea kuongeza [ kwa wanafunzi ] kila siku wale waliokuwa wakiokolewa . ’ 
 Punde baadaye , “ hesabu ya wanaume ikawa karibu elfu tano . ” 
 Kisha , “ waliomwamini Bwana wakaendelea kuongezeka , umati wa wanaume na pia wa wanawake . ” — Matendo 2 : 1 - 4 , 8 , 14 , 41 , 47 ; 4 : 4 ; 5 : 14 . 
 Kwa nini kugeuza imani kwa Kornelio kulikuwa tukio muhimu ? 
 Tukio lingine muhimu lilitokea mwaka wa 36 W.K . 
 Kornelio , ambaye hakuwa Myahudi , aligeuza imani na kubatizwa . 
 Alipomwelekeza mtume Petro kwa mtu huyo aliyemwogopa Mungu , Yehova alionyesha kwamba amri ya Yesu ya ‘ kufanya wanafunzi kutoka kwa watu wa mataifa yote ’ haikuhusu tu Wayahudi katika nchi mbalimbali . 
 Wale walioongoza waliitikiaje ? 
 Mitume na wanaume wazee katika Yudea walimtukuza Mungu walipotambua kwamba habari njema ingehubiriwa pia kwa watu wa mataifa , yaani , kwa wasio Wayahudi . 
 Wakati huohuo , kazi ya kuhubiri iliendelea kuwa na matokeo miongoni mwa Wayahudi . 
 Miaka kadhaa baadaye , yapata mwaka wa 58 W.K . , kulikuwa na wasio Wayahudi walioamini na hata “ maelfu mengi ya waamini [ Wayahudi ] . ” — Matendo 21 : 20 . 
 Habari njema huwasaidiaje watu ? 
 Ingawa ongezeko la idadi ya Wakristo wa karne ya kwanza linapendeza , inafaa pia tufikirie watu wenyewe walioongezeka . 
 Ujumbe wa Biblia ambao watu hao walisikia ulikuwa wenye nguvu . 
 Ujumbe huo ulibadilisha sana maisha ya wale waliousikia . 
 Watu waliacha mazoea mabaya , wakavaa utu mpya , nao wakapatanishwa na Mungu . 
 Ndivyo ilivyo hata leo . 
 Isitoshe , wote wanaokubali habari njema wana tazamio zuri la kuishi milele . — Yohana 3 : 16 . 
 Wafanyakazi Wenzi Pamoja na Mungu 
 Wakristo wa mapema walitambua kwamba wana pendeleo na daraka gani ? 
 Wakristo wa mapema hawakujisifia matokeo ya kazi yao . 
 Walitambua kwamba kazi yao wakiwa wahudumu ilitegemezwa kwa “ nguvu za roho takatifu . ” 
 Yehova ndiye aliyesababisha ukuzi wa kiroho . 
 Lakini pia Wakristo hao walitambua kwamba walikuwa na pendeleo na daraka la kuwa “ wafanyakazi wenzi wa Mungu . ” 
 Hivyo , kupatana na himizo la Yesu , walijitahidi sana kufanya kazi waliyopewa . — Luka 13 : 24 . 
 Wakristo fulani wa mapema walifanya jitihada gani ili kutoa ushahidi kwa mataifa yote ? 
 Akiwa “ mtume kwa mataifa , ” Paulo alisafiri maelfu ya kilometa katika bahari na nchi kavu , akianzisha makutaniko mengi katika mkoa wa Asia wa Roma na katika Ugiriki . 
 Pia , alisafiri hadi Roma na huenda hata hadi Hispania . 
 Wakati huohuo , mtume Petro , ambaye alikabidhiwa utume wa kutangaza “ habari njema kwa . . . wale waliotahiriwa , ” alisafiri upande tofauti ili atumikie Babiloni , ambalo lilikuwa kituo muhimu cha Dini ya Kiyahudi wakati huo . 
 Wengine wengi waliofanya kazi ya Bwana walikuwa wanawake kama Trifaina na Trifosa . 
 Mwanamke mwingine aliyeitwa Persisi anatajwa kuwa “ alifanya kazi nyingi katika Bwana . ” — Waroma 16 : 12 . 
 Yehova alibarikije jitihada za wanafunzi ? 
 Yehova alibariki sana jitihada za wafanyakazi hao na za wengine wenye bidii . 
 Yapata miaka 30 baada ya Yesu kutabiri kwamba ushahidi ungetolewa kwa mataifa yote , Paulo aliandika kwamba “ habari njema ” ilikuwa ‘ imehubiriwa katika uumbaji wote ulio chini ya mbingu . ’ 
 Je , mwisho ulikuja baada ya hapo ? 
 Ndiyo , mwisho ulikuja kwa njia fulani . 
 Ulikuja mfumo wa Wayahudi ulipokomeshwa mwaka wa 70 W.K . , wakati majeshi ya Roma yalipoharibu Yerusalemu na hekalu . 
 Hata hivyo , Yehova alikuwa ameamua kwamba ushahidi mkubwa zaidi ungetolewa kabla ya kukomesha mfumo wote mbovu wa Shetani . 
 Ushahidi Unaotolewa Leo 
 Wanafunzi wa Biblia wa mapema walielewaje amri ya kuhubiri ? 
 Wakati wa sehemu ya mwisho ya karne ya 19 , baada ya kipindi kirefu cha uasi - imani wa kidini , ibada safi ilirudishwa . 
 Wanafunzi wa Biblia , jina ambalo Mashahidi wa Yehova walitumia wakati huo , walielewa vizuri amri ya kufanya wanafunzi katika dunia yote . 
 Kufikia mwaka wa 1914 , watu 5,100 hivi walihubiri kwa ukawaida , na habari njema ilikuwa imehubiriwa katika nchi 68 . 
 Hata hivyo , Wanafunzi hao wa Biblia wa mapema hawakutambua maana kamili ya Mathayo 24 : 14 . 
 Kufikia mwishoni mwa karne ya 19 , Biblia , ambayo ina habari njema , au injili , ilikuwa imetafsiriwa katika lugha nyingi na kuchapishwa na sosaiti za Biblia na kugawanywa ulimwenguni . 
 Hivyo , kwa makumi kadhaa ya miaka , Wanafunzi wa Biblia walifikiri kwamba ushahidi ulikuwa umekwisha kutolewa kwa mataifa . 
 13 , 14 . 
 Ni uelewaji gani zaidi wa mapenzi na kusudi la Mungu ambao ulifunuliwa katika gazeti moja la Mnara wa Mlinzi la 1928 ? 
 Pole kwa pole , Yehova aliwapa watu wake uelewaji zaidi kuhusu mapenzi yake na kusudi lake . 
 Gazeti la Mnara wa Mlinzi la Desemba 1 , 1928 , lilisema hivi : “ Je , tunaweza kusema kwamba kugawanywa kwa Biblia kulitimiza unabii wa kuhubiriwa kwa injili ya ufalme ? 
 La hasha ! 
 Licha ya kugawanywa kwa Biblia , bado ni muhimu kwa kikundi kidogo cha mashahidi wa Mungu walio duniani kichapishe vichapo vinavyoeleza kuhusu [ kusudi ] la Mungu na kwenda kwenye nyumba ambako Biblia hizo zimegawanywa . 
 La sivyo , watu hawatajua kuhusu kuanzishwa kwa serikali ya Kimasihi katika siku zetu . ” 
 Toleo hilohilo la Mnara wa Mlinzi liliendelea kusema : “ Katika mwaka wa 1920 , . . . 
 Wanafunzi wa Biblia walipata kuelewa kwa usahihi unabii wa Bwana wetu kwenye Mathayo 24 : 14 . 
 Kisha wakatambua kwamba ‘ injili hii ’ ambayo ilipaswa kuhubiriwa katika ulimwengu wote ili kuwa ushuhuda kwa wasio Wayahudi au kwa mataifa yote , haikuwa injili kuhusu ufalme utakaokuja bali injili inayoonyesha kwamba Mfalme wa Kimasihi ameanza kutawala dunia . ” 
 Kazi ya kutoa ushahidi imepanukaje tangu miaka ya 1920 ? 
 ‘ Kikundi hicho kidogo cha mashahidi ’ katika miaka ya 1920 kiliongezeka . 
 Katika makumi ya miaka iliyofuata , “ umati mkubwa ” wa “ kondoo wengine ” ulitambulishwa na kuanza kukusanywa . 
 Leo , kuna wahubiri 6,613,829 wa habari njema katika nchi 235 . 
 Lo ! 
 Huo ni utimizo wenye kustaajabisha sana wa unabii ! 
 Hakuna wakati mwingine wowote ambapo “ habari njema ya ufalme ” imehubiriwa kwa kadiri kubwa hivyo . 
 Hakuna wakati mwingine wowote ambapo kumekuwa na watumishi wengi waaminifu wa Yehova duniani kama leo . 
 Ni nini kilichotimizwa katika mwaka wa utumishi uliopita ? 
 ( Ona chati kwenye ukurasa wa 27 - 30 . ) 
 Kwa pamoja , umati huo mkubwa wa Mashahidi umefanya kazi kubwa katika mwaka wa utumishi wa 2005 . 
 Zaidi ya saa bilioni moja zilitumiwa ili kuhubiri habari njema katika nchi 235 . 
 Mamilioni ya ziara za kurudia zilifanywa , na mamilioni ya mafunzo ya Biblia yaliongozwa . 
 Kazi hiyo ilifanywa na Mashahidi wa Yehova , ambao walitumia kwa hiari wakati wao na mali zao ili kuwaeleza wengine kuhusu Neno la Mungu . 
 Kupitia roho yake takatifu yenye nguvu , Yehova huendelea kuwapa nguvu watumishi wake wafanye mapenzi yake . — Zekaria 4 : 6 . 
 Kufanya Kazi kwa Bidii Ili Kutoa Ushahidi 
 Watu wa Yehova wanaitikiaje maneno ya Yesu kuhusu kuhubiri habari njema ? 
 Ingawa miaka 2,000 hivi imepita tangu Yesu aliposema kwamba habari njema itahubiriwa , bidii ya watu wa Mungu ya kufanya kazi hiyo haijapungua . 
 Tunajua kwamba tunapovumilia katika kufanya yaliyo mema , tunaonyesha sifa za Yehova za upendo , rehema , na subira . 
 Kama yeye , hatutaki yeyote aangamizwe bali tunataka watu watubu na kupatanishwa na Yehova . 
 Wakiwa wamewaka roho ya Mungu , Mashahidi wa Yehova wanaendelea kuhubiri kwa bidii habari njema hadi miisho ya dunia . 
 Ndiyo sababu watu kila mahali wanakubali kweli na kufuata mwongozo ambao Yehova anatoa kwa upendo . 
 Hebu ona mifano kadhaa . 
 18 , 19 . 
 Ni mambo gani unayoweza kusimulia kuhusu baadhi ya watu ambao wameitikia vizuri habari njema ? 
 Charles alikuwa mkulima magharibi mwa Kenya . 
 Katika mwaka wa 1998 , aliuza kilo 8,000 za tumbaku , naye akapewa cheti cha Mkulima Bora wa Tumbaku . 
 Wakati huo , alianza kujifunza Biblia . 
 Baada ya muda , alitambua kwamba mtu anayehusika katika kuzalisha tumbaku anavunja amri ya Yesu ya kupenda jirani . 
 Alipotambua kwamba kuwa ‘ mkulima bora wa tumbaku ’ ni sawa na kuwa ‘ muuaji bora , ’ Charles aliharibu mimea yake ya tumbaku kwa kuipulizia sumu . 
 Alifanya maendeleo , akajiweka wakfu na kubatizwa , na sasa yeye ni painia wa kawaida na mtumishi wa huduma . 
 Hakuna shaka kwamba Yehova anatikisa mataifa kupitia ushahidi unaotolewa duniani pote , na vitu vyenye kutamanika , yaani , watu , wanaingia . 
 Pedro , anayeishi Ureno , aliingia chuo cha kuwazoeza makasisi alipokuwa na umri wa miaka 13 . 
 Alitaka kuwa mmishonari na kufundisha Biblia . 
 Hata hivyo , baada ya muda mfupi aliondoka chuoni kwa sababu Biblia haikuzungumziwa sana wakati wa masomo . 
 Miaka sita baadaye , alisomea saikolojia kwenye chuo kikuu huko Lisbon . 
 Aliishi pamoja na shangazi yake , ambaye ni Shahidi wa Yehova , naye alimtia moyo ajifunze Biblia . 
 Wakati huo , Pedro hakuwa na uhakika kwamba kuna Mungu , na alisitasita kufanya uamuzi kuhusu kujifunza Biblia . 
 Alizungumza na profesa aliyemfundisha saikolojia kuhusu hali hiyo ya kusitasita . 
 Profesa huyo akasema kwamba kulingana na saikolojia , watu wanaositasita kufanya maamuzi hujiumiza wenyewe . 
 Pedro aliposikia hivyo , akaamua kujifunza Biblia . 
 Alibatizwa hivi majuzi na sasa yeye pia anaongoza mafunzo ya Biblia . 
 Kwa nini tunaweza kushangilia kwamba ushahidi unatolewa kwa mataifa yote kwa kiwango kikubwa sana ? 
 Hatujui ni kwa kadiri gani ushahidi utatolewa kwa mataifa , wala hatujui siku wala saa ambayo mwisho utakuja . 
 Tunachojua ni kwamba mwisho uko karibu . 
 Tunashangilia kujua kwamba kuhubiriwa kwa habari njema kwa kiwango kikubwa sana ni jambo moja tu linaloonyesha kuwa karibuni Ufalme wa Mungu utachukua mahali pa serikali za wanadamu . 
 Kila mwaka , mamilioni ya watu wanapewa nafasi ya kukubali habari njema , na hilo humtukuza Mungu wetu , Yehova . 
 Basi , acheni tuazimie kubaki waaminifu na kuendelea kwa bidii kufanya kazi ya kutoa ushahidi kwa mataifa yote pamoja na ndugu zetu ulimwenguni pote . 
 Tukifanya hivyo , tutajiokoa wenyewe na wale wanaotusikiliza pia . — 1 Timotheo 4 : 16 . 
 Je , Unakumbuka ? 
 • Kwa nini Mathayo 24 : 14 ni unabii unaostaajabisha sana ? 
 • Ni jitihada gani ambazo Wakristo wa mapema walifanya katika kuhubiri , na matokeo yakawaje ? 
 • Wanafunzi wa Biblia walipataje kuelewa uhitaji wa kutoa ushahidi kwa mataifa yote ? 
 • Ni nini kinachokupendeza kuhusu utendaji wa mwaka uliopita wa watu wa Yehova ? 
 [ Chati katika ukurasa wa 27 - 30 ] 
 RIPOTI YA MWAKA WA UTUMISHI WA 2005 YA MASHAHIDI WA YEHOVA ULIMWENGUNI POTE 
 ( Ona buku lililojalidiwa ) 
 [ Ramani / Picha katika ukurasa wa 25 ] 
 Paulo alisafiri maelfu ya kilometa juu ya nchi kavu na baharini ili kuhubiri habari njema 
 [ Picha katika ukurasa wa 24 ] 
 Yehova alimwelekeza Petro atoe ushahidi kwa Kornelio na familia yake 
 Usimamizi wa Kutimiza Kusudi la Mungu 
 ‘ Mungu anatenda mambo yote kulingana na jinsi mapenzi yake yanavyoshauri . ’ — WAEFESO 1 : 11 . 
 Kwa nini makutaniko yote ya Mashahidi wa Yehova yatakutanika Aprili 12 , 2006 ? 
 SIKU ya Jumatano , Aprili 12 , 2006 , watu milioni 16 hivi watakusanyika kuadhimisha Mlo wa Jioni wa Bwana . 
 Kwenye sehemu zote ambako watakutanikia , kutakuwa na meza yenye mkate usiotiwa chachu ambao unawakilisha mwili wa Kristo , na divai nyekundu inayowakilisha damu yake iliyomwagwa . 
 Mwishoni mwa hotuba inayozungumzia umuhimu wa Ukumbusho wa kifo cha Yesu , mifano hiyo itapitishwa kwa wale watakaohudhuria . 
 Mkate utapitishwa kwanza , kisha divai . 
 Katika makutaniko machache ya Mashahidi wa Yehova , mtu mmoja au zaidi kati ya wale watakaohudhuria atashiriki kula mkate huo na kunywa divai hiyo . 
 Hata hivyo , katika makutaniko mengi hakuna atakayeshiriki kula mkate na kunywa divai . 
 Kwa nini ni Wakristo wachache tu , wale walio na tumaini la kuishi mbinguni , ndio wanaoshiriki kula mkate na kunywa divai huku wengi , walio na tumaini la kuishi milele duniani , hawashiriki ? 
 2 , 3 . ( a ) Yehova alifanyaje kazi ya uumbaji kupatana na kusudi lake ? 
 ( b ) Yehova aliumba dunia na wanadamu kwa kusudi gani ? 
 Yehova ni Mungu mwenye kusudi . 
 Katika kutimiza kusudi lake , yeye ‘ hutenda mambo yote kulingana na jinsi mapenzi yake yanavyoshauri . ’ 
 Kwanza , alimuumba Mwana wake mzaliwa - pekee . 
 Halafu , kupitia Mwana huyo Yehova aliumba familia ya wana wa roho , kisha akaumba ulimwengu unaoonekana kutia ndani dunia na wanadamu . — Ayubu 38 : 4 , 7 ; Zaburi 103 : 19 - 21 ; Yohana 1 : 2 , 3 ; Wakolosai 1 : 15 , 16 . 
 Yehova hakuiumba dunia iwe mahali pa kuwajaribu wanadamu ili kuona ikiwa wanastahili kuwa wana wa roho huko mbinguni kama vile dini nyingi zinazodai kuwa za Kikristo zinavyofundisha . 
 Aliiumba dunia akiwa na kusudi hususa , kwamba “ ikaliwe na watu . ” 
 Mungu aliiumba dunia kwa ajili ya mwanadamu na alimuumba mwanadamu kwa ajili ya dunia . 
 Dunia yote ingekuwa paradiso iliyojaa wanadamu waadilifu ambao wangeilima na kuitunza . 
 Wanadamu wawili wa kwanza hawakuwa kamwe na tumaini la kwenda mbinguni . — Mwanzo 1 : 26 - 28 ; 2 : 7 , 8 , 15 . 
 Kusudi la Yehova Latiliwa Shaka 
 Njia ya Yehova ya kutawala ilitiliwaje shaka mwanzoni mwa historia ya wanadamu ? 
 Mmoja wa wana wa roho wa Mungu aliasi na akaazimia kuharibu kusudi la Yehova huku akitumia vibaya zawadi aliyopewa na Mungu ya uhuru wa kuchagua . 
 Aliharibu amani ya wale wote wanaojitiisha kwa upendo chini ya utawala wa Yehova . 
 Shetani aliwaongoza wanadamu wa kwanza waanze kujitegemea badala ya kumtegemea Mungu . 
 Hakutilia shaka nguvu za Yehova , bali alitilia shaka njia ya Yehova ya kutawala , yaani , haki ya Yehova ya kutawala . 
 Hivyo , suala kuu kuhusu haki ya Yehova ya kutawala lilizushwa hapa duniani , mwanzoni mwa historia ya wanadamu . 
 Ni suala gani la pili lililozushwa , nalo lilihusisha nani ? 
 Katika siku za Ayubu , Shetani alizusha suala lingine linalohusiana sana na suala hilo kuu la haki ya Yehova ya kutawala . 
 Shetani alitilia shaka nia ya viumbe wa Yehova ya kujitiisha kwa Yehova na kumtumikia . 
 Shetani alidokeza kwamba walikuwa wanafanya hivyo kwa sababu za ubinafsi na kwamba ikiwa wangejaribiwa , wangemwasi Mungu . 
 Ingawa dai hilo lilizushwa dhidi ya mtumishi wa Yehova aliye mwanadamu , lilihusisha pia wana wa roho wa Mungu , hata Mwana mzaliwa - pekee wa Yehova . 
 Yehova alikuwaje mwaminifu kwa kusudi lake na kwa jina lake ? 
 Kwa kuwa yeye ni mwaminifu kwa kusudi lake na kwa maana ya jina lake , Yehova alijifanya kuwa Nabii na Mwokozi . 
 * Alimwambia Shetani hivi : “ Nitaweka uadui kati yako na yule mwanamke na kati ya uzao wako na uzao wake . 
 Yeye atakuponda kichwa nawe utamtia jeraha kwenye kisigino . ” 
 Kupitia Uzao wa “ mwanamke ” wake , au sehemu ya mbinguni ya tengenezo lake , Yehova angejibu dai la Shetani na kuwapa wazao wa Adamu tumaini la kupata ukombozi na uzima . — Waroma 5 : 21 ; Wagalatia 4 : 26 , 31 . 
 “ Siri Takatifu ya Mapenzi Yake ” 
 Yehova alifunua kusudi gani kupitia mtume Paulo ? 
 Katika barua aliyowaandikia Wakristo huko Efeso , mtume Paulo alieleza vizuri sana jinsi Yehova anavyosimamia mambo ili kutimiza kusudi lake . 
 Paulo aliandika hivi : “ Alitujulisha siri takatifu ya mapenzi yake . 
 Ni kulingana na upendezi wake mwema alioukusudia ndani yake mwenyewe kwa ajili ya usimamizi wa mambo kwenye kikomo kamili cha nyakati zilizowekwa rasmi , yaani , kukusanya tena pamoja vitu vyote katika Kristo , vitu vilivyo mbinguni na vitu vilivyo duniani . ” 
 Kusudi tukufu la Yehova ni kufanyiza ulimwengu wenye umoja ulio na viumbe wanaojitiisha kwa upendo chini ya utawala wake . 
 Kwa kufanya hivyo , jina lake litatakaswa , Shetani atathibitishwa kuwa mwongo , na mapenzi ya Mungu yatatendeka “ duniani kama ilivyo mbinguni . ” — Mathayo 6 : 10 . 
 Ni nini maana ya neno linalotafsiriwa kuwa “ usimamizi ” ? 
 ‘ Upendezi mwema ’ wa Yehova , au kusudi lake , litatimizwa kupitia “ usimamizi ” fulani . 
 Paulo alitumia neno ambalo , linapotafsiriwa moja kwa moja humaanisha “ usimamizi wa nyumba . ” 
 Halirejelei serikali , kama vile Ufalme wa Kimasihi , bali linarejelea njia ya kusimamia mambo . 
 * Njia bora ambayo Yehova angetumia kusimamia mambo ili kutimiza kusudi lake ilihusisha “ siri takatifu ” ambayo ingefunuliwa hatua kwa hatua kadiri wakati ulivyopita . — Waefeso 1 : 10 ; 3 : 9 , maelezo ya chini katika Reference Bible . 
 Yehova alifunuaje hatua kwa hatua siri takatifu ya mapenzi yake ? 
 Kupitia maagano mbalimbali yaliyofuatana , Yehova alifunua hatua kwa hatua jinsi ambavyo kusudi lake kuhusiana na Uzao ulioahidiwa huko Edeni lingetimizwa . 
 Agano lake na Abrahamu lilifunua kwamba Uzao ulioahidiwa ungekuja duniani katika ukoo wa Abrahamu , na kupitia Uzao huo “ mataifa yote ya dunia ” yangejibariki . 
 Agano hilo pia lilidokeza kwamba wengine wangeshirikiana na sehemu ya msingi ya uzao huo . 
 Agano la Sheria lililofanywa pamoja na taifa la Israeli la asili lilifunua kusudi la Yehova la kuwa na “ ufalme wa makuhani . ” 
 Agano lililofanywa pamoja na Daudi lilionyesha kwamba Uzao huo ungekuwa Kichwa cha Ufalme mpaka wakati usio na kipimo . 
 Baada ya agano la Sheria kuwaongoza Wayahudi kwa Masihi , Yehova alifunua mambo mengine kuhusu utimizo wa kusudi lake . 
 Wanadamu ambao wangeshirikiana na sehemu ya msingi ya uzao ndio wangefanyiza “ ufalme wa makuhani ” uliotabiriwa , nao wangeingizwa katika “ agano jipya ” wakiwa “ Israeli ” jipya , taifa la kiroho . — Yeremia 31 : 31 - 34 ; Waebrania 8 : 7 - 9 . 
 * 
 10 , 11 . ( a ) Yehova alifunuaje Uzao uliotabiriwa ? 
 ( b ) Kwa nini Mwana mzaliwa - pekee wa Mungu alikuja duniani ? 
 Kupatana na usimamizi wa kusudi la Mungu , wakati ulifika ili Uzao uliotabiriwa utokee duniani . 
 Yehova alimtuma malaika Gabrieli amwambie Maria kwamba angemzaa mwana ambaye angeitwa Yesu . 
 Malaika huyo alimwambia Maria hivi : “ Huyo atakuwa mkuu naye ataitwa Mwana wa Aliye Juu Zaidi ; na Yehova Mungu atampa kiti cha ufalme cha Daudi baba yake , naye atatawala akiwa mfalme juu ya nyumba ya Yakobo milele , na ufalme wake hautakuwa na mwisho . ” 
 Hivyo , Uzao ulioahidiwa ulitambulishwa waziwazi . — Wagalatia 3 : 16 ; 4 : 4 . 
 Mwana mzaliwa - pekee wa Yehova angekuja duniani na kujaribiwa hadi kifo . 
 Maisha ya Yesu ndiyo yangetoa jibu kamili kwa dai la Shetani . 
 Je , angebaki mwaminifu kwa Baba yake ? 
 Jambo hilo lilihusisha siri takatifu . 
 Baadaye , mtume Paulo alieleza daraka la Yesu alipoandika hivi : “ Ni jambo lenye kukubalika kwamba siri takatifu ya huu ujitoaji - kimungu ni kubwa : ‘ Yeye alifunuliwa katika mwili , alitangazwa kuwa mwadilifu katika roho , alionekana kwa malaika , alihubiriwa kati ya mataifa , aliaminiwa katika ulimwengu , alipokewa juu katika utukufu . ’ ” 
 Naam , kupitia utimilifu wake hadi kifo , Yesu alitoa jibu kamili kwa dai la Shetani . 
 Lakini mambo mengine kuhusu siri takatifu yangefunuliwa baadaye . 
 “ Siri Takatifu ya Ufalme wa Mungu ” 
 12 , 13 . ( a ) Ni nini sehemu moja ya “ siri takatifu ya ufalme wa Mungu ” ? 
 ( b ) Ni nini kilichohusika Yehova alipochagua idadi ndogo ya wanadamu waende mbinguni ? 
 Katika mojawapo ya ziara zake za kuhubiri huko Galilaya , Yesu alionyesha kwamba siri takatifu ilihusiana sana na serikali yake ya Ufalme wa Kimasihi . 
 Aliwaambia wanafunzi wake hivi : “ Ninyi mmepewa uwezo wa kuzielewa siri takatifu za ufalme wa mbinguni [ “ ufalme wa Mungu , ” Marko 4 : 11 ] . ” 
 Sehemu moja ya siri hiyo inahusiana na jinsi ambavyo Yehova angechagua “ kundi dogo ” la wanadamu 144,000 ili washirikiane na Mwana wake wakiwa sehemu ya ule uzao na kutawala pamoja naye mbinguni . — Luka 12 : 32 ; Ufunuo 14 : 1 , 4 . 
 Kwa kuwa wanadamu waliumbwa waishi duniani , ilibidi Yehova atokeze “ kiumbe kipya ” ili wanadamu fulani waende mbinguni . 
 Akiwa mmoja wa wale waliochaguliwa kupata tumaini hilo la pekee la kwenda mbinguni , mtume Petro aliandika hivi : “ Abarikiwe Mungu na Baba ya Bwana wetu Yesu Kristo , kwa maana kulingana na rehema yake kubwa alituzaa sisi upya kwenye tumaini lililo hai kupitia ufufuo wa Yesu Kristo kutoka kwa wafu , kwenye urithi usioharibika na usiotiwa unajisi na usiofifia . 
 Huo umewekwa akiba mbinguni kwa ajili yenu . ” — 1 Petro 1 : 3 , 4 . 
 ( a ) Wasio Wayahudi walihusikaje katika “ siri takatifu ya ufalme wa Mungu ” ? 
 ( b ) Kwa nini tunaweza kuelewa haya “ mambo mazito ya Mungu ” ? 
 Sehemu nyingine ya siri takatifu inayohusiana na serikali ya wakati ujao ya Ufalme ni mapenzi ya Mungu ya kuwatia ndani wasio Wayahudi katika idadi ndogo ya wanadamu ambao wangepata mwito wa kutawala na Kristo mbinguni . 
 Paulo alieleza jambo hilo kuhusu “ usimamizi ” wa Yehova au njia ya kusimamia utimizo wa kusudi lake alipoandika hivi : “ Katika vizazi vingine siri hii haikujulishwa kwa wana wa binadamu kama vile ambavyo imefunuliwa sasa kwa mitume wake watakatifu na manabii kupitia roho , yaani , kwamba watu wa mataifa wawe warithi wa pamoja na viungo vyenzi vya mwili na washiriki pamoja nasi wa ahadi katika muungano na Kristo Yesu kupitia habari njema . ” 
 ‘ Mitume watakatifu ’ walifunuliwa sehemu hiyo ya siri takatifu . 
 Vivyo hivyo leo , hatungeweza kuelewa haya “ mambo mazito ya Mungu ” bila msaada wa roho takatifu . — 1 Wakorintho 2 : 10 ; 4 : 1 ; Wakolosai 1 : 26 , 27 . 
 15 , 16 . 
 Kwa nini Yehova alichagua wale watakaoshiriki kutawala pamoja na Kristo kutoka kati ya wanadamu ? 
 “ Wale 144,000 ” ambao wanaonekana wakisimama pamoja na “ Mwana - Kondoo ” juu ya Mlima Sayuni wa mbinguni wanasemwa kuwa “ wamenunuliwa kutoka duniani , ” naam , “ walinunuliwa kutoka kati ya wanadamu wakiwa matunda ya kwanza kwa Mungu na kwa Mwana - Kondoo , ” Kristo Yesu . 
 Yehova alichagua mwana wa kwanza kati ya wana wake wa mbinguni kuwa sehemu ya msingi ya uzao ulioahidiwa huko Edeni , lakini kwa nini alichagua washirika wa Kristo kutoka kati ya wanadamu ? 
 Mtume Paulo anaeleza kwamba idadi hiyo ndogo ‘ iliitwa kulingana na kusudi lake Yehova , ’ “ kulingana na upendezi mwema wa mapenzi yake . ” — Waroma 8 : 17 , 28 - 30 ; Waefeso 1 : 5 , 11 ; 2 Timotheo 1 : 9 . 
 Kusudi la Yehova ni kutakasa jina lake kuu lililo takatifu na kutetea enzi kuu yake ya ulimwengu wote mzima . 
 Kupitia “ usimamizi ” wake , au njia yake ya kusimamia mambo inayoonyesha hekima yake isiyo na kifani , Yehova alimtuma Mwana wake mzaliwa wa kwanza duniani , ambapo alijaribiwa hadi kifo . 
 Isitoshe , Yehova aliamua kwamba serikali ya Ufalme wa Kimasihi ya Mwana wake ingetia ndani wanadamu ambao pia walikuwa wameunga mkono enzi kuu Yake hadi kifo . — Waefeso 1 : 8 - 12 ; Ufunuo 2 : 10 , 11 . 
 Kwa nini tunaweza kufurahi kwamba Kristo na wale watakaotawala pamoja naye walikuwa wanadamu wakati fulani ? 
 Yehova alionyesha kwamba anawapenda sana wazao wa Adamu kwa kumtuma Mwana wake duniani na kuchagua kutoka kati ya wanadamu wale watakaokuwa warithi - washirika pamoja na Mwana wake katika serikali ya Ufalme . 
 Jambo hilo linaweza kuwafaidije wengine ambao wamekuwa waaminifu kwa Yehova , kuanzia Abeli na kuendelea ? 
 Kwa kuwa wamezaliwa wakiwa watumwa wa dhambi na kifo , wanadamu wasio wakamilifu wanahitaji kuponywa kiroho na kimwili na kufanywa wawe wakamilifu , kupatana na kusudi la awali la Yehova kwa ajili ya wanadamu . 
 Inafariji kama nini kwa wale wote wanaotazamia uzima wa milele duniani kujua kwamba Mfalme wao atawatendea kwa upendo na kwa fadhili kama vile alivyowatendea wanafunzi wake wakati wa huduma yake duniani ! 
 Isitoshe , wanafarijika kama nini wanapotambua kwamba wale watakaokuwa wafalme na makuhani pamoja na Kristo mbinguni wakati mmoja walikuwa wanaume na wanawake wenye imani ambao walikabili udhaifu mbalimbali na matatizo ya maisha , kama sisi ! — Waroma 7 : 21 - 25 . 
 Kusudi la Yehova Lisiloweza Kushindwa 
 18 , 19 . 
 Kwa nini tunaelewa wazi zaidi maneno ya Paulo kwenye Waefeso 1 : 8 - 11 , na tutachunguza nini katika makala inayofuata ? 
 Sasa tunaweza kuelewa vizuri maana ya maneno ya Paulo kwa Wakristo watiwa - mafuta yanayopatikana katika Waefeso 1 : 8 - 11 . 
 Paulo alisema kwamba Yehova alikuwa amewajulisha “ siri takatifu ya mapenzi yake , ” kwamba walikuwa ‘ wamehesabiwa kuwa warithi ’ pamoja na Kristo , na kwamba walikuwa ‘ wameagizwa kimbele kulingana na kusudi lake yeye anayetenda mambo yote kulingana na jinsi mapenzi yake yanavyoshauri . ’ 
 Tunatambua kwamba jambo hilo linapatana kabisa na “ usimamizi ” bora wa Yehova wa kutimiza kusudi lake . 
 Pia , hilo linatusaidia kuelewa kwa nini ni Wakristo wachache tu kati ya wale wanaohudhuria Mlo wa Jioni wa Bwana ndio wanaoshiriki kula mkate na kunywa divai . 
 Katika makala inayofuata , tutaona umuhimu wa Ukumbusho wa kifo cha Kristo kwa Wakristo walio na tumaini la kwenda mbinguni . 
 Pia , tutajifunza ni kwa nini mamilioni ya watu walio na tumaini la kuishi milele duniani wanapaswa kupendezwa sana na maana ya Ukumbusho . 
 [ Maelezo ya Chini ] 
 Jina la Mungu linamaanisha “ Yeye Husababisha Kuwa . ” 
 Yehova anaweza kuwa chochote kinachohitajiwa ili kutimiza kusudi lake . — Kutoka 3 : 14 , maelezo ya chini katika Reference Bible . 
 Maneno ya Paulo yanaonyesha kwamba “ usimamizi ” huo ulikuwepo katika siku zake , hali Maandiko yanaonyesha kwamba Ufalme wa Kimasihi ulisimamishwa mwaka wa 1914 . 
 Kwa habari zaidi kuhusu maagano hayo yaliyohusika katika kutimizwa kwa kusudi la Mungu , ona Mnara wa Mlinzi wa Februari 1 , 1989 , ukurasa wa 10 - 15 . 
 Kwa Kupitia 
 • Kwa nini Yehova aliumba dunia na kumweka mwanadamu ndani yake ? 
 • Kwa nini ilibidi Mwana mzaliwa - pekee wa Yehova ajaribiwe duniani ? 
 • Kwa nini Yehova aliwachagua wale watakaotawala pamoja na Kristo kutoka kati ya wanadamu ? 
 Kutembea Katika Njia ya Nuru Inayoongezeka 
 “ Njia ya waadilifu ni kama nuru inayong’aa , inayozidi kuongezeka mpaka mchana mkamilifu . ” — METHALI 4 : 18 . 
 1 , 2 . 
 Watu wa Mungu wamefaidikaje kutokana na nuru ya kiroho inayoongezeka kutoka kwa Yehova ? 
 NI NANI awezaye kueleza vizuri zaidi jinsi ambavyo jua linalochomoza huondolea mbali giza la usiku isipokuwa Yehova Mungu , Chanzo cha nuru ? 
 Mungu anasema hivi : ‘ Asubuhi inaposhika miisho ya dunia , dunia hujigeuza kama udongo chini ya muhuri , na vitu husimama mahali pake kama katika mavazi . ’ 
 Nuru ya jua inapoongezeka , umbo la dunia huonekana wazi zaidi kama vile umbo la udongo laini linavyobadilika linapopata alama ya muhuri . 
 Yehova pia ndiye Chanzo cha nuru ya kiroho . 
 Ulimwengu unapoendelea kuwa katika giza zito , Mungu wa kweli anaendelea kuwaangazia nuru watu wake . 
 Matokeo ? 
 Biblia inajibu hivi : “ Njia ya waadilifu ni kama nuru inayong’aa , inayozidi kuongezeka mpaka mchana mkamilifu . ” 
 Nuru ya Yehova inayoongezeka huendelea kuangazia njia ya watu wake . 
 Nuru hiyo inawaongoza kufanya mabadiliko ya kitengenezo , kimafundisho , na kiadili . 
 Nuru Inayoongezeka Yaleta Mabadiliko ya Kitengenezo 
 Andiko la Isaya 60 : 17 linatoa ahadi gani ? 
 Kupitia nabii Isaya , Yehova alitabiri hivi : “ Badala ya shaba nitaingiza dhahabu , na badala ya chuma nitaingiza fedha , na badala ya miti , shaba , na badala ya mawe , chuma . ” 
 Kuweka kitu cha hali ya chini mahali pa kitu cha hali ya juu kunaonyesha mabadiliko . 
 Vivyo hivyo , Mashahidi wa Yehova wamekuwa na mabadiliko katika mipango yao ya kitengenezo wakati huu wa “ umalizio wa mfumo wa mambo ” au “ siku za mwisho . ” — Mathayo 24 : 3 ; 2 Timotheo 3 : 1 . 
 Ni mpango gani ulioanzishwa mwaka wa 1919 , na ulikuwa na faida gani ? 
 Mwanzoni mwa siku za mwisho , makutaniko ya Wanafunzi wa Biblia , kama Mashahidi wa Yehova walivyoitwa wakati huo , yaliwachagua wazee na mashemasi kwa kupiga kura . 
 Hata hivyo , wazee fulani hawakupenda kuhubiri . 
 Mbali na kutotaka kuhubiri , baadhi yao hata waliwavunja wengine moyo wasihubiri . 
 Hivyo , mwaka wa 1919 , mpango mwingine ulianzishwa katika kila kutaniko , yaani , mpango wa kuwa na mkurugenzi wa utumishi . 
 Mkurugenzi wa utumishi hakuchaguliwa kwa kupigiwa kura na kutaniko , bali aliwekwa rasmi na ofisi ya tawi ya watu wa Mungu kwa mwongozo wa roho takatifu . 
 Kazi ya mkurugenzi huyo ilitia ndani kupanga kazi ya kuhubiri , kugawa maeneo , na kuwatia moyo wengine washiriki katika kazi ya kuhubiri . 
 Katika miaka iliyofuata , watu wengi walichochewa kuhubiri Ufalme . 
 Ni mabadiliko gani yaliyofanywa katika miaka ya 1920 ? 
 Katika kusanyiko la Wanafunzi wa Biblia lililofanywa mwaka wa 1922 huko Cedar Point , Ohio , Marekani , wote kutanikoni walichochewa zaidi na himizo hili : “ Mtangazeni , mtangazeni , mtangazeni , Mfalme na ufalme wake . ” 
 Kufikia mwaka wa 1927 , kazi ya kuhubiri ilikuwa imepangwa vizuri hivi kwamba Jumapili ikaonwa kuwa siku bora ya kuhubiri nyumba kwa nyumba . 
 Kwa nini Jumapili ? 
 Kwa sababu hiyo ndiyo siku ambayo watu wengi hawakwenda kazini . 
 Leo , Mashahidi wa Yehova huonyesha mtazamo kama huo kwa kuwahubiria watu wakati wanapopatikana nyumbani , kama vile mwishoni mwa juma au jioni . 
 Kulikuwa na azimio gani mwaka wa 1931 , nalo lilikuwa na matokeo gani katika kazi ya kuhubiri Ufalme ? 
 Alasiri ya Jumapili Julai 26 , 1931 , watu wa Mungu walichochewa sana kuhubiri Ufalme wakati azimio lilipopitishwa kwanza kwenye kusanyiko huko Columbus , Ohio , Marekani , na baadaye likapitishwa ulimwenguni pote . 
 Kwa sehemu azimio hilo lilisema hivi : “ Sisi tu watumishi wa Yehova Mungu walioagizwa kufanya kazi kwa jina lake , na kwa kutii amri yake , tutoe ushuhuda wa Yesu Kristo , na kujulisha watu kwamba Yehova ndiye Mungu wa kweli na Mweza Yote ; kwa hiyo kwa furaha tunalikubali na kulichukua jina ambalo kinywa cha Bwana Mungu kimelitaja , nasi twataka tujulikane na kuitwa kwa jina hili , yaani , mashahidi wa Yehova . ” 
 Jina hilo linaonyesha wazi kazi kuu inayofanywa na wote wanaoitwa Mashahidi wa Yehova ! 
 Naam , Yehova alikuwa na kazi kwa ajili ya watumishi wake wote . 
 Kwa ujumla , itikio lilikuwa lenye kupendeza kwelikweli ! 
 Kulikuwa na badiliko gani mwaka wa 1932 , na kwa nini ? 
 Wazee wengi walijitolea kwa unyenyekevu kufanya kazi ya kuhubiri . 
 Hata hivyo , katika sehemu nyingine , wazee waliochaguliwa kwa kura walipinga wazo la kwamba kila mtu kutanikoni alipaswa kushiriki huduma ya hadharani . 
 Lakini , mabadiliko zaidi yangetokea karibuni . 
 Katika mwaka wa 1932 , kupitia gazeti la Mnara wa Mlinzi , makutaniko yaliagizwa yaache kuwachagua wazee na mashemasi kwa kupiga kura . 
 Badala yake , walihitaji kupiga kura ili kuchagua halmashauri ya utumishi yenye wanaume wa kiroho ambao walishiriki katika kazi ya kuhubiri hadharani . 
 Hivyo , usimamizi ulikabidhiwa wale walioshiriki huduma kwa bidii , na kazi ikaendelea kusonga mbele . 
 Nuru Inayoongezeka Yaleta Mabadiliko Zaidi 
 Kulikuwa na badiliko gani mwaka wa 1938 ? 
 Nuru ‘ ilizidi kuongezeka . ’ 
 Katika mwaka wa 1938 , kupiga kura kuliondolewa kabisa . 
 Watumishi wote wa kutaniko waliwekwa rasmi kupatana na matakwa ya Maandiko chini ya usimamizi wa “ mtumwa mwaminifu na mwenye busara . ” 
 Karibu makutaniko yote ya Mashahidi wa Yehova yalikubali badiliko hilo , na kazi ya kuhubiri ikaendelea kuwa na matokeo . 
 Ni mpango gani ulioanzishwa mwaka wa 1972 , na kwa nini hiyo ilikuwa hatua muhimu ? 
 Kuanzia Oktoba 1 , 1972 , kulikuwa na badiliko lingine kuhusiana na usimamizi kutanikoni . 
 Badala ya kusimamiwa na mtumishi mmoja wa kutaniko au mwangalizi wa kutaniko , makutaniko ya Mashahidi wa Yehova ulimwenguni pote yalianza kusimamiwa na mabaraza ya wazee . 
 Mpango huo mpya umewachochea ndugu wengi waliokomaa wafanye maendeleo ili kustahili kuwa waangalizi kutanikoni . 
 Hilo limewawezesha ndugu wengi kupata ujuzi wa kutimiza wajibu mbalimbali kutanikoni . 
 Ndugu hao wamesaidia sana kuwachunga wapya wengi ambao wamekubali kweli ya Biblia ! 
 Ni mpango gani ulioanzishwa mwaka wa 1976 ? 
 Washiriki wa Baraza Linaloongoza walipangwa katika halmashauri sita , na kuanzia Januari 1 , 1976 , utendaji wote wa tengenezo na wa makutaniko yote duniani ukawa unasimamiwa na halmashauri hizo . 
 Ni baraka iliyoje kwamba sehemu zote za kazi ya Ufalme zinaongozwa na “ wingi wa washauri ” ! — Methali 15 : 22 ; 24 : 6 . 
 Ni badiliko gani lililotokea mwaka wa 1992 , na kwa nini ? 
 Mwaka wa 1992 , kulikuwa na badiliko lingine ambalo linaweza kufananishwa na jambo lililotokea baada ya Waisraeli na wengine kurudi kutoka uhamishoni Babiloni . 
 Wakati huo , hakukuwa na Walawi wa kutosha kufanya kazi hekaluni . 
 Hivyo , Wanethini wasio Wayahudi walipewa madaraka zaidi ya kuwasaidia Walawi . 
 Vivyo hivyo , ili kusaidia jamii ya mtumwa mwaminifu na mwenye busara kushughulikia madaraka yake yaliyokuwa yakiongezeka katika kazi inayofanywa duniani , katika mwaka wa 1992 baadhi ya “ kondoo wengine ” walipata madaraka zaidi ya utumishi . 
 Waliwekwa kuwa wasaidizi wa halmashauri za Baraza Linaloongoza . — Yohana 10 : 16 . 
 Yehova amewekaje amani kuwa waangalizi wetu ? 
 Matokeo yamekuwa nini ? 
 Yehova anasema hivi : “ Nitaweka amani kuwa waangalizi wako na uadilifu kuwa wagawa - kazi wako . ” 
 Kuna “ amani ” miongoni mwa watumishi wa Yehova leo , na upendo wa “ uadilifu ” kumekuwa ‘ mgawa - kazi ’ wao , yaani , nguvu inayowachochea kumtumikia Mungu . 
 Wamepangwa vizuri ili kufanya kazi ya kuhubiri Ufalme na kufanya wanafunzi . — Mathayo 24 : 14 ; 28 : 19 , 20 . 
 Yehova Aendelea Kuangaza Nuru Juu ya Mafundisho 
 Yehova aliwasaidiaje watu wake kuelewa vizuri zaidi mafundisho fulani katika miaka ya 1920 ? 
 Hatua kwa hatua Yehova anaangazia njia ya watu wake kimafundisho . 
 Andiko la Ufunuo 12 : 1 - 9 linatoa mfano . 
 Masimulizi hayo yanarejelea mifano mitatu : “ mwanamke ” aliye na mimba ambaye anajifungua , “ joka , ” na “ mwana , mwanamume . ” 
 Je , unajua kinachowakilishwa na kila mmoja wao ? 
 Walitambulishwa katika makala yenye kichwa , “ Kuzaliwa kwa Taifa , ” katika toleo la Mnara wa Mlinzi la Machi 1 , 1925 . 
 Makala hiyo iliwasaidia watu wa Mungu kuelewa vizuri unabii kuhusu kuzaliwa kwa Ufalme , na ikawasaidia kuelewa wazi kwamba kuna matengenezo mawili yaliyo tofauti kabisa , yaani , tengenezo la Yehova na tengenezo la Shetani . 
 Kisha , mwaka wa 1927 / 1928 , watu wa Mungu wakatambua kwamba sherehe za Krismasi na siku za kuzaliwa hazipatani na maandiko , na hivyo wakaacha kuzisherehekea . 
 Ni mafundisho gani yaliyofafanuliwa katika miaka ya 1930 ? 
 Katika miaka ya 1930 , kulikuwa na nuru zaidi kuhusiana na mafundisho matatu . 
 Kwa miaka mingi , Wanafunzi wa Biblia walijua kwamba kundi kubwa au “ umati mkubwa ” unaotajwa kwenye Ufunuo 7 : 9 - 17 unatofautiana na wale 144,000 , watakaotawala na Kristo wakiwa wafalme na makuhani . 
 Hata hivyo , umati huo mkubwa haukueleweka vizuri . 
 Kama vile nuru ya asubuhi inayoongezeka inavyofanya umbo na rangi ya vitu visivyoonekana gizani ionekane wazi zaidi , katika mwaka wa 1935 , umati huo mkubwa ulitambulishwa kuwa wale watakaookoka “ dhiki kuu ” wakiwa na tumaini la kuishi milele duniani . 
 Baadaye mwaka huo , jambo lingine lilifafanuliwa lililowahusu watoto wa Mashahidi wa Yehova katika nchi mbalimbali waliokuwa na umri wa kwenda shule . 
 Uzalendo ulipokuwa ukipamba moto ulimwenguni pote , Mashahidi walitambua kwamba kusalimu bendera hakukuwa jambo dogo tu . 
 Mwaka uliofuata , kweli nyingine ilifafanuliwa wazi . 
 Ilifafanuliwa kwamba Kristo alikufa juu ya mti wala si msalaba . — Matendo 10 : 39 . 
 Utakatifu wa damu ulikaziwa wakati gani na jinsi gani ? 
 Kulikuwa na nuru zaidi kuhusu utakatifu wa damu baada ya Vita vya Pili vya Ulimwengu wakati ambapo ilikuwa kawaida kuwatibu wanajeshi waliojeruhiwa kwa kuwatia damu mishipani . 
 Toleo la Mnara wa Mlinzi la Julai 1 , 1945 liliwatia moyo “ waabudu wote wa Yehova ambao wanataka kuishi milele katika ulimwengu wake mpya wenye uadilifu waheshimu utakatifu wa damu na kujipatanisha na maoni ya uadilifu ya Mungu kuhusiana na suala hilo muhimu . ” 
 Tafsiri ya Ulimwengu Mpya ilitolewa lini , na ina mambo gani mawili ya pekee ? 
 Katika mwaka wa 1946 , ilionekana kwamba inafaa kutokeza tafsiri mpya ya Biblia ambayo ingetegemea ujuzi wa kisasa na ambayo haingechafuliwa na mafundisho yanayotegemea mapokeo ya dini zinazodai kuwa za Kikristo . 
 Kazi ya kutafsiri Biblia hiyo ilianza Desemba 1947 . 
 Mnamo 1950 , Tafsiri ya Ulimwengu Mpya ya Maandiko ya Kigiriki ya Kikristo ilitolewa katika Kiingereza . 
 Maandiko ya Kiebrania katika Kiingereza yalichapishwa hatua kwa hatua kuanzia mwaka wa 1953 yakiwa katika mabuku matano . 
 Buku la mwisho lilitolewa mwaka wa 1960 , miaka 12 hivi baada ya kazi ya kutafsiri kuanza . 
 Biblia nzima ya Tafsiri ya Ulimwengu Mpya ilitolewa mwaka wa 1961 . 
 Tafsiri hiyo inayopatikana sasa katika lugha nyingi , ina mambo kadhaa ya pekee . 
 Inatumia jina la Mungu , yaani , Yehova . 
 Isitoshe , tafsiri yake ya neno kwa neno ya maandishi ya awali imewezesha uelewaji wa kweli ya Neno la Mungu uongezeke . 
 Ni ufafanuzi gani zaidi uliotolewa mwaka wa 1962 ? 
 Katika mwaka wa 1962 , ufafanuzi zaidi ulitolewa kuhusu “ mamlaka zilizo kubwa ” zinazotajwa kwenye Waroma 13 : 1 na pia kuhusu ujitiisho ambao Mkristo anapaswa kuonyesha kwa mamlaka hizo . 
 Uchunguzi mwingi kuhusu sura ya 13 ya kitabu cha Waroma na Maandiko mengine kama vile Tito 3 : 1 , 2 , na 1 Petro 2 : 13 , 17 , ulionyesha wazi kwamba usemi “ mamlaka zilizo kubwa ” haumrejelei Yehova Mungu wala Yesu Kristo bali unarejelea mamlaka za serikali za wanadamu . 
 Ni baadhi ya kweli gani zilizofafanuliwa katika miaka ya 1980 ? 
 Miaka iliyofuata , njia ya waadilifu ilizidi kung’aa . 
 Mnamo 1985 ufafanuzi ulitolewa kuhusu maana ya kutangazwa kuwa mwadilifu “ kwa ajili ya uzima ” na kutangazwa kuwa mwadilifu ili kuwa rafiki ya Mungu . 
 Maana ya Yubile ya Kikristo ilielezwa kindani mwaka wa 1987 . 
 Yehova amewaangaziaje watu wake nuru zaidi ya kiroho katika miaka ya karibuni ? 
 Mwaka wa 1995 kutenganishwa kwa “ kondoo ” na “ mbuzi ” kulifafanuliwa wazi zaidi . 
 Ufafanuzi wa maono ya Ezekieli kuhusu hekalu ulitolewa mwaka wa 1998 na unabii huo unaendelea kutimizwa leo . 
 Mnamo 1999 , kukawa na ufafanuzi zaidi kuhusu ni wakati gani na jinsi gani ‘ lile chukizo lingesimama katika mahali patakatifu . ’ 
 Mwaka wa 2002 kukawa na uelewaji zaidi kuhusu maana ya kumwabudu Mungu “ kwa roho na kweli . ” — Yohana 4 : 24 . 
 Watu wa Mungu wamekuwa na mabadiliko katika mambo gani mengine ? 
 Mbali na mabadiliko ya kitengenezo na ya kimafundisho , kumekuwa na mabadiliko kuhusu mwenendo wa Kikristo . 
 Kwa mfano , katika mwaka wa 1973 ilieleweka kwamba kutumia tumbaku ni “ unajisi wa mwili ” na jambo hilo lilipaswa kuonwa kuwa kosa zito . 
 Miaka kumi baadaye , toleo la Mnara wa Mlinzi la Julai 15 , 1983 , lilieleza vizuri zaidi msimamo wetu kuhusu matumizi ya bunduki . 
 Hiyo ni baadhi tu ya mifano inayoonyesha jinsi ambavyo nuru imeongezeka katika wakati wetu . 
 Endelea Kutembea Katika Njia ya Nuru Inayoongezeka 
 Ni mtazamo gani utakaotusaidia kuendelea kutembea katika njia ya nuru inayoongezeka ? 
 Mzee mmoja ambaye ametumikia kwa miaka mingi anasema : “ Si rahisi kukubali badiliko na kulitumia linapotolewa . ” 
 Ni nini ambacho kimemsaidia kukubali mabadiliko mengi ambayo ameona kwa muda wa miaka 48 ambayo amekuwa mhubiri wa Ufalme ? 
 Anajibu hivi : “ Siri ni kuwa na mtazamo mzuri . 
 Kukataa mabadiliko kunamaanisha kuachwa nyuma tengenezo linaposonga mbele . 
 Ninapohisi kwamba ni vigumu kukubali mabadiliko , ninakumbuka jinsi Petro alivyomwambia Yesu : ‘ Bwana , tutaenda kwa nani ? 
 Wewe una maneno ya uzima wa milele . ’ 
 Kisha ninajiuliza , ‘ Nitaenda wapi — je , nitaenda nje kwenye giza la ulimwengu ? ’ 
 Hilo hunisaidia kushikamana kabisa na tengenezo la Mungu . ” — Yohana 6 : 68 . 
 Tunafaidikaje kwa kutembea katika nuru ? 
 Bila shaka , ulimwengu unaotuzunguka uko gizani . 
 Yehova anapoendelea kuangazia watu wake nuru , tofauti iliyopo kati yao na watu wa ulimwengu inaendelea kuongezeka . 
 Tunafaidikaje na nuru hiyo ? 
 Kama vile taa inayomulika shimo lililo kwenye barabara yenye giza isivyoweza kuondoa shimo hilo , ndivyo nuru iliyo katika Neno la Mungu isivyoweza kuondoa vishawishi . 
 Hata hivyo , nuru ya Neno la Mungu hutusaidia kuepuka vishawishi ili tuendelee kutembea katika njia ya nuru inayoongezeka . 
 Basi , acheni tuendelee kukazia uangalifu neno la Yehova la kinabii “ kama vile taa inayoangaza mahali penye giza . ” — 2 Petro 1 : 19 . 
 Je , Unakumbuka ? 
 • Yehova amewaletea watu wake mabadiliko gani ya kitengenezo ? 
 • Nuru inayoongezeka imeleta mabadiliko gani ya kimafundisho ? 
 • Wewe mwenyewe umejionea mabadiliko gani , na ni nini ambacho kimekusaidia kuyakubali ? 
 • Kwa nini unataka kuendelea kutembea katika njia ya nuru inayoongezeka ? 
 [ Picha katika ukurasa wa 27 ] 
 Kusanyiko la 1922 huko Cedar Point , Ohio , liliwachochea Wanafunzi wa Biblia kufanya kazi ya Mungu 
 [ Picha katika ukurasa wa 29 ] 
 “ Tafsiri ya Ulimwengu Mpya ya Maandiko ya Kigiriki ya Kikristo ” yatolewa mnamo 1950 na N . 
 H . 
 Knorr 
 [ Hisani ya Picha katika ukurasa wa 26 ] 
 © 2003 BiblePlaces.com 
 Tafrija Zinazofaa na Zinazoburudisha 
 “ Kama mnakula au mnakunywa au mnafanya jambo lingine lolote , fanyeni mambo yote kwa utukufu wa Mungu . ” — 1 WAKORINTHO 10 : 31 . 
 1 , 2 . 
 Kwa nini pindi zenye kufurahisha zinaweza kuonwa kuwa “ zawadi ya Mungu , ” lakini Biblia inatoa onyo gani waziwazi ? 
 NI JAMBO la kawaida kutaka kufanya mambo yanayotufurahisha . 
 Mungu wetu mwenye furaha , Yehova , anataka tufurahie maisha , naye hutupa vitu vingi sana vya kutufurahisha . 
 Mfalme Sulemani mwenye hekima aliandika hivi : “ Nimekuja kujua kwamba hakuna jambo lingine bora . . . kuliko . . . kufurahi . . . na pia kwamba kila mtu ale , naam , anywe na kuona mema kwa ajili ya kazi yake yote iliyo ngumu . 
 Hiyo ndiyo zawadi ya Mungu . ” — Mhubiri 3 : 12 , 13 . 
 Bila shaka , inaburudisha wakati mtu anapotenga wakati kufurahia na kufikiria kazi nzuri ambayo ametimiza , hasa anapofanya hivyo pamoja na watu wa familia au marafiki . 
 Pindi kama hiyo inaweza kuonwa kuwa “ zawadi ya Mungu . ” 
 Lakini , hatupaswi kuponda raha kupita kiasi eti kwa sababu Muumba ameandaa vitu vingi sana . 
 Biblia inashutumu ulevi , ulafi , na ukosefu wa adili , na inaonya kwamba wale wanaozoea kufanya mambo hayo “ hawataurithi ufalme wa Mungu . ” — 1 Wakorintho 6 : 9 , 10 ; Methali 23 : 20 , 21 ; 1 Petro 4 : 1 - 4 . 
 Ni nini kitakachotusaidia kukesha kiroho na kuitarajia siku kuu ya Yehova ? 
 Katika siku hizi za mwisho zilizo hatari , Wakristo wanakabili ugumu wa kuishi kwa utimamu wa akili katika ulimwengu mbovu na kuepuka mazoea yake . 
 Kama ilivyotabiriwa , watu wa kizazi cha leo wamekuwa “ wanaopenda raha badala ya kumpenda Mungu ” hivi kwamba ‘ hawajali ’ uthibitisho unaoonyesha kwamba “ dhiki kuu ” inakaribia . 
 Yesu aliwaonya hivi wafuasi wake : “ Jiangalieni ninyi wenyewe kwamba mioyo yenu isilemewe kamwe na kula kupita kiasi na kunywa sana na mahangaiko ya maisha , na kwa ghafula siku hiyo iwe juu yenu mara moja kama mtego . ” 
 Tukiwa watumishi wa Mungu , tumeazimia kutii onyo hilo la Yesu . 
 Tofauti na watu wa ulimwengu wasiomwogopa Mungu , sisi hujitahidi kukesha kiroho na kuitarajia siku kuu ya Yehova . — Sefania 3 : 8 ; Luka 21 : 36 . 
 ( a ) Kwa nini ni vigumu kupata burudani zinazofaa ? 
 ( b ) Tunataka kutii shauri gani lililo kwenye Waefeso 5 : 15 , 16 ? 
 Si rahisi kuepuka mazoea mabaya ya ulimwengu kwa kuwa Ibilisi ameyafanya yawe yenye kutamanika sana na yapatikane kwa urahisi . 
 Inakuwa vigumu hasa tunapotaka kujiburudisha . 
 Vitu vingi ambavyo ulimwengu huandaa vimekusudiwa kutosheleza “ tamaa za kimwili . ” 
 Burudani zisizofaa zinapatikana katika maeneo ya umma , lakini zinaweza kuingia pia nyumbani kwetu kupitia vichapo , televisheni , Intaneti , na video . 
 Hivyo , Neno la Mungu linawashauri Wakristo hivi kwa hekima : “ Endeleeni kuangalia sana kwamba jinsi mnavyotembea si kama watu wasio na hekima bali kama watu wenye hekima , mkijinunulia wakati unaofaa , kwa sababu siku hizi ni zenye uovu . ” 
 Tukitii shauri hilo , hatutaruhusu burudani hatari zitushawishi , zitupotezee wakati , na hata kuharibu uhusiano wetu pamoja na Yehova , na mwishowe tuangamizwe ! — Yakobo 1 : 14 , 15 . 
 Furaha nyingi inatokana na nini ? 
 Kwa kuwa Wakristo wana shughuli nyingi , mara kwa mara wanahitaji kufurahia tafrija fulani . 
 Andiko la Mhubiri 3 : 4 linasema kwamba kuna “ wakati wa kucheka ” na “ wakati wa kurukaruka . ” 
 Hivyo , Biblia haisemi kwamba kuwa na tafrija ni kupoteza wakati . 
 Lakini tafrija inapaswa kutuburudisha , bali si kuhatarisha hali yetu ya kiroho au kuingilia mambo ya kiroho . 
 Wakristo wakomavu wamejionea kwamba furaha nyingi inatokana na kutoa . 
 Wao hutanguliza mapenzi ya Yehova maishani mwao na kupata ‘ burudisho la kweli kwa ajili ya nafsi zao ’ kwa sababu ya kukubali nira laini ya Yesu . — Mathayo 11 : 29 , 30 ; Matendo 20 : 35 . 
 Kuchagua Tafrija Zinazofaa 
 6 , 7 . 
 Ni nini kinachoweza kukusaidia kuamua ikiwa tafrija inafaa au haifai ? 
 Tunaweza kuhakikishaje kwamba tafrija fulani inamfaa Mkristo ? 
 Wazazi huwaongoza watoto wao , na wazee husaidia pia . 
 Hata hivyo , si lazima wengine watuambie kwamba kitabu fulani , sinema fulani , mchezo fulani , dansi fulani , au wimbo fulani haufai . 
 Paulo alisema kwamba “ nguvu . . . za ufahamu [ za watu wakomavu ] zimezoezwa kutofautisha yaliyo sawa na yaliyo makosa pia . ” 
 Biblia ina kanuni za kutuongoza . 
 Dhamiri yako iliyozoezwa na Neno la Mungu itakusaidia ukiisikiliza . — 1 Timotheo 1 : 19 . 
 Yesu alisema kwamba “ kwa matunda yake mti hujulikana . ” 
 Ikiwa tafrija fulani inatokeza matunda yaliyooza kama vile kupenda jeuri , ukosefu wa adili , au kuwasiliana na pepo , basi inapaswa kuepukwa . 
 Pia , ikiwa tafrija fulani inahatarisha uhai au afya , inasababisha hasara za kifedha au kumfanya mtu avunjike moyo , au ikiwa inawakwaza wengine , basi haifai . 
 Mtume Paulo alituonya kwamba tukiumiza dhamiri za ndugu yetu tunatenda dhambi . 
 Paulo aliandika hivi : “ Ninyi mnapotenda dhambi hivyo juu ya ndugu zenu na kuiumiza dhamiri yao iliyo dhaifu , mnamtendea dhambi Kristo . 
 Kwa hiyo , ikiwa chakula kinamkwaza ndugu yangu , mimi sitakula nyama tena kamwe , ili nisije nikamkwaza ndugu yangu . ” — 1 Wakorintho 8 : 12 , 13 . 
 Michezo ya kompyuta na video ina hatari gani ? 
 Michezo mingi ya kompyuta na video inapatikana madukani . 
 Baadhi ya michezo hiyo inaweza kufurahisha na kuburudisha bila kusababisha hatari yoyote , lakini michezo mingi ya aina hiyo inazidi kuonyesha mambo yanayoshutumiwa na Biblia . 
 Ikiwa mchezo fulani unawalazimu wachezaji kulemaza au kuua au kutenda kwa njia iliyopotoka kabisa , hatupaswi kufikiri kwamba mchezo huo si hatari ! 
 Yehova anawachukia wale ‘ wanaopenda jeuri . ’ 
 Ikiwa mchezo fulani unakuchochea uwe na pupa au jeuri , unaathiri hisia zako , au kupoteza wakati wako muhimu , basi tambua kwamba mchezo huo unaweza kuhatarisha hali yako ya kiroho , na ufanye marekebisho haraka . — Mathayo 18 : 8 , 9 . 
 Jinsi ya Kuwa na Tafrija Zinazofaa 
 9 , 10 . 
 Watu wenye ufahamu wanaweza kufanya nini ili kutosheleza mahitaji yao ya tafrija ? 
 Nyakati nyingine Wakristo huuliza hivi : “ Ni tafrija gani zinazofaa ? 
 Burudani nyingi ambazo ulimwengu huandaa hazipatani na viwango vya Biblia . ” 
 Uwe na hakika kwamba tafrija zinazofaa zinaweza kupatikana , lakini jitihada zinahitajiwa . 
 Ili kuwa na tafrija zinazofaa , mipango mizuri inahitajiwa , hasa kwa upande wa wazazi . 
 Wengi hufurahia tafrija katika familia na katika kutaniko . 
 Kufurahia mlo wenye kuburudisha huku mkizungumzia matukio ya siku au habari fulani katika Biblia hufurahisha na kujenga . 
 Mnaweza kupanga kwenda matembezi , kucheza michezo inayofaa , au kutembelea mbuga za wanyama . 
 Tafrija hizo zinazofaa zinaweza kufurahisha na kuburudisha . 
 Mzee mmoja Mkristo na mke wake ambao wamelea watoto watatu wanasema hivi : “ Tangu watoto wetu walipokuwa wachanga , tuliwauliza wachague mahali ambapo wangependa twende likizo . 
 Nyakati nyingine , tulimwomba kila mtoto aalike rafiki yake wa karibu , na jambo hilo lilifanya likizo ifurahishe . 
 Watoto wetu walipofanya maendeleo fulani , tulipanga tafrija . 
 Nyakati nyingine tulialika watu wa familia na marafiki wetu katika kutaniko waje nyumbani kwetu . 
 Nyakati nyingine , tulienda kwenye bustani fulani kula mlo na kucheza . 
 Katika pindi nyingine , tulienda kutembea milimani , na tukatumia pindi hizo kujifunza kuhusu uumbaji wa Yehova . ” 
 11 , 12 . ( a ) Unaweza kufanya nini kuwatia ndani wengine unapopanga tafrija mara kwa mara ? 
 ( b ) Wengi hukumbuka tafrija za aina gani ? 
 Unapofanya mipango ya kibinafsi au ya familia ya kuwa na tafrija , je , unaweza kuwaalika wengine ? 
 Huenda wengine wanahitaji kutiwa moyo , kama vile mjane fulani , mseja fulani , au familia yenye mzazi mmoja . 
 Pia , unaweza kuwaalika wapya wachache , huku ukiwa mwangalifu wengine wasiathiriwe na uvutano wowote mbaya . 
 Ikiwa wale ambao ni wagonjwa hawawezi kwenda matembezi , mipango inaweza kufanywa kupeleka mlo nyumbani kwao na kushiriki mlo huo pamoja nao . — Waebrania 13 : 1 , 2 . 
 Wengi hukumbuka pindi ambazo walialikwa kwenye tafrija kufurahia mlo usiogharimu pesa nyingi , kusikia jinsi wengine walivyopata kuwa Wakristo , na kusikia yale ambayo yamewasaidia kuwa waaminifu kwa Mungu . 
 Habari za Biblia zinaweza kuzungumziwa , na wote wanaweza kuhusishwa , kutia ndani watoto . 
 Mazungumzo hayo yanaweza kufaidi na kutia moyo bila kumfanya yeyote ahisi kwamba ameaibishwa au hafai . 
 Yesu na Paulo waliweka mfano gani katika kuonyesha na kukubali ukarimu ? 
 Yesu aliweka mfano unaofaa katika kuonyesha na kukubali ukarimu . 
 Nyakati zote alitumia pindi hizo kuwafaidi wengine kiroho . 
 Wanafunzi wake wa mapema waliiga mfano wake . 
 Mtume Paulo aliandika hivi : “ Ninatamani kuwaona ninyi , ili niwape sehemu ya zawadi ya kiroho kusudi mfanywe imara ; au , badala ya hivyo , kwamba kuwe na ubadilishanaji wa kitia - moyo kati yenu , kila mmoja kupitia imani ya mwingine , yenu na yangu pia . ” 
 Vivyo hivyo , tafrija tunazopanga zinapaswa kuwawezesha watu kutiana moyo . — Waroma 12 : 13 ; 15 : 1 , 2 . 
 Vikumbusho na Tahadhari 
 Kwa nini si vizuri kuwa na tafrija zenye watu wengi sana ? 
 Si jambo la hekima kuwaalika watu wengi sana kwenye tafrija kwa sababu mara nyingi inakuwa vigumu kusimamia mambo vizuri watu wanapokuwa wengi . 
 Bila kutumia wakati wa shughuli za kiroho , familia kadhaa zinaweza kupanga kwenda matembezi au kucheza mchezo usiokazia sana mashindano . 
 Wazee kadhaa , watumishi wa huduma , au wengine waliokomaa wanapohudhuria tafrija , wao huchangia hali nzuri na wanaweza kuifanya iwe yenye kuburudisha zaidi . 
 Kwa nini wale wanaopanga tafrija wanapaswa kuhakikisha kwamba imesimamiwa vizuri ? 
 Wale wanaofanya mipango ya kuwa na tafrija wanapaswa kuhakikisha kwamba imesimamiwa vizuri . 
 Ijapokuwa wewe hufurahia kuonyesha ukarimu , je , hutahisi vibaya ukisikia kwamba mgeni fulani alikwazwa na jambo fulani lililotukia nyumbani kwako kwa sababu ulilipuuza ? 
 Fikiria kanuni inayotajwa kwenye Kumbukumbu la Torati 22 : 8 . 
 Mwisraeli aliyejenga nyumba mpya alipaswa kujenga ukuta wa ukingoni kuzunguka dari lililokuwa tambarare ambalo lilitumiwa kwa ajili ya wageni . 
 Kwa nini ? 
 “ Ili usiletee nyumba yako hatia ya damu kwa sababu mtu anaweza kuanguka kutoka hapo . ” 
 Vivyo hivyo , yale unayofanya ili kuwalinda wageni wako kwenye tafrija yanapaswa kuonyesha kwamba unajali hali yao ya kimwili na ya kiroho , na unaweza kufanya hivyo bila kuweka masharti makali . 
 Ni mambo gani ya busara yanayohitaji kufikiriwa ikiwa kileo kitaandaliwa kwenye tafrija ? 
 Ikiwa kileo kinaandaliwa kwenye tafrija , busara nyingi inahitajiwa . 
 Wakristo wengi wanaopanga karamu huamua kuandaa kileo ikiwa tu wao binafsi wanaweza kusimamia vinywaji ambavyo wageni wao watatumia . 
 Chochote kinachoweza kuwakwaza wengine au kumshawishi yeyote kunywa kupita kiasi hakipaswi kuruhusiwa . 
 Huenda wageni fulani wakaamua kutokunywa kileo kwa sababu mbalimbali . 
 Katika maeneo mengi , kuna sheria zinazoonyesha umri wa kuanza kunywa kileo , na Wakristo wanapaswa kutii sheria za Kaisari hata zikionekana kuwa ngumu kupita kiasi . — Waroma 13 : 5 . 
 ( a ) Kwa nini ni muhimu mkaribishaji atumie busara anapochagua muziki utakaochezeshwa kwenye tafrija ? 
 ( b ) Ikiwa watu watacheza dansi kwenye tafrija , kiasi kinapaswa kuonyeshwaje ? 
 Mkaribishaji wa wageni anapaswa kuhakikisha kwamba muziki , dansi , au burudani nyingine zinapatana na kanuni za Kikristo . 
 Watu wana mapendezi mbalimbali ya muziki , na kuna muziki wa aina nyingi . 
 Hata hivyo , miziki mingi leo hukazia roho ya uasi , ukosefu wa adili , na jeuri . 
 Ni muhimu kuchagua muziki unaofaa . 
 Si lazima muziki unaofaa uwe muziki taratibu , lakini kwa upande mwingine haupaswi kuwa na matusi au ukosefu wa adili wala haupaswi kuchezeshwa kwa sauti ya juu au kwa mdundo mzito . 
 Usiache mtu ambaye haelewi umuhimu wa kudumisha kiasi kinachofaa cha sauti achague muziki utakaochezwa . 
 Mkristo hapaswi kucheza dansi zinazopita kiasi , ambazo zinahusisha kuzungusha viuno na kutikisa matiti kwa njia inayoamsha hamu ya ngono . — 1 Timotheo 2 : 8 - 10 . 
 Wazazi wanaweza kuwalindaje watoto wao kwa kusimamia shughuli zao za kirafiki ? 
 Wazazi Wakristo wanapaswa kuchunguza mipango ambayo imefanywa kwa ajili ya tafrija ambazo watoto wao wanaalikwa kuhudhuria , na ni jambo la hekima kuandamana na watoto wao mara nyingi . 
 Inasikitisha kwamba wazazi fulani wamewaruhusu watoto wao kuhudhuria karamu zisizosimamiwa ambako wengine wameshawishiwa kujihusisha na ukosefu wa adili au matendo mengine mabaya . 
 Hata ikiwa vijana wanakaribia miaka 20 na wameonyesha kwamba wanategemeka , bado kuna uhitaji wa kuwasaidia ‘ kukimbia tamaa zinazotukia ujanani . ’ — 2 Timotheo 2 : 22 . 
 Tunatambua jambo gani ambalo litatusaidia kukazia fikira yale tunayopaswa ‘ kutafuta kwanza ’ ? 
 Kuwa na tafrija na burudani zinazofaa na zinazoburudisha mara kwa mara kunaweza kufanya maisha yafurahishe zaidi . 
 Yehova hatunyimi furaha hiyo , lakini tunatambua kwamba shughuli hizo za kujifurahisha hazitusaidii kujiwekea hazina zozote za kiroho mbinguni . 
 Yesu aliwasaidia wanafunzi wake kujua kwamba “ kuutafuta kwanza ufalme na uadilifu [ wa Mungu ] ” ndilo jambo muhimu maishani , bali si kile tunachokula wala tunachokunywa wala tunachovaa , “ vitu ambavyo mataifa yanafuatilia kwa tamaa . ” — Mathayo 6 : 31 - 34 . 
 Watumishi waaminifu wa Yehova wanaweza kutazamia vitu gani vyema kutoka kwa Mpaji Mkuu ? 
 Naam , iwe ‘ tunakula au kunywa au kufanya jambo lingine lolote , ’ tunaweza kufanya “ mambo yote kwa utukufu wa Mungu ” na kumshukuru Mpaji Mkuu kwa kutupa vitu vyema ambavyo tunaweza kuvifurahia kwa kiasi . 
 Katika dunia yake Paradiso inayokaribia , kutakuwa na pindi nyingi sana za kufurahia ukarimu wa Yehova , na vilevile ushirika unaofaa wa wale wote wanaofuata matakwa yake ya uadilifu . — Zaburi 145 : 16 ; Isaya 25 : 6 ; 2 Wakorintho 7 : 1 . 
 Je , Unakumbuka ? 
 • Kwa nini ni vigumu kwa Wakristo leo kupata burudani zinazofaa ? 
 • Ni tafrija za aina gani ambazo zimeburudisha familia za Kikristo ? 
 • Mtu anapaswa kutilia maanani vikumbusho gani na tahadhari gani anapofurahia tafrija zinazofaa ? 
 [ Picha katika ukurasa wa 18 ] 
 Chagua tafrija inayotokeza matunda yanayofaa 
 [ Picha katika ukurasa wa 19 ] 
 Wakristo hukataa tafrija za aina gani ? 
 “ Tunzeni Akili Zenu Kwa Ukamili ” 
 “ Mtu asiye na uzoefu huamini kila neno , lakini mtu mwerevu huzifikiria hatua zake . ” — METHALI 14 : 15 . 
 1 , 2 . ( a ) Tunajifunza nini kutokana na yaliyompata Loti huko Sodoma ? 
 ( b ) Maneno “ tunzeni akili zenu ” yanamaanisha nini ? 
 ABRAHAMU alipompa Loti nafasi ya kwanza ya kuchagua nchi , Loti alivutiwa na eneo lenye maji mengi lililokuwa “ kama bustani ya Yehova . ” 
 Huenda Loti aliona eneo hilo kuwa sehemu bora kabisa kwa ajili ya familia yake , kwa kuwa ‘ alijichagulia Wilaya yote ya Yordani ’ na kupiga kambi karibu na Sodoma . 
 Hata hivyo , mambo ambayo Loti aliona kijuujuu yalimpumbaza , kwa kuwa karibu na eneo hilo ndiko walikoishi “ watu wa Sodoma [ ambao ] walikuwa wabaya nao walikuwa wakimtendea Yehova dhambi nzito . ” 
 Muda si muda , Loti na familia yake walipata hasara kubwa sana . 
 Hatimaye , hali ya maisha ya Loti na binti zake ilizorota sana hivi kwamba wakaishi pangoni . 
 Hali ambazo Loti aliziona kuwa nzuri sana mwanzoni , zilibadilika kuwa tofauti kabisa . 
 Watumishi wa Mungu leo wanaweza kujifunza kutokana na simulizi hilo kumhusu Loti . 
 Tunapokabili maamuzi , tunapaswa kuwa macho kuona hatari zinazoweza kutokea na kujihadhari tusidanganywe na mambo tunayoona kijuujuu . 
 Ndiyo sababu Neno la Mungu linatuhimiza hivi : “ Tunzeni akili zenu kwa ukamili . ” 
 Katika mstari huo , neno la Kigiriki linalotafsiriwa kuwa “ tunzeni akili zenu ” linamaanisha “ kuwa timamu katika akili . ” 
 Kulingana na msomi wa Biblia R.C.H . 
 Lenski , utimamu huo wa akili ni “ hali ya kutulia akilini daima ambayo hutuwezesha kupima na kuchanganua mambo vizuri na hivyo kufanya uamuzi unaofaa . ” 
 Hebu tuzungumzie hali fulani ambazo zinahitaji tuwe na utimamu wa akili . 
 Kufikiria Mradi wa Kibiashara 
 Kwa nini tunahitaji kuwa waangalifu mtu fulani anapotaka kutuingiza katika biashara fulani ? 
 Tuseme mtu fulani anayeheshimika , kama vile mwabudu mwenzako wa Yehova , anataka kukuingiza katika biashara fulani . 
 Anasadiki kwamba biashara hiyo itafanikiwa , naye anakutia moyo ufanye haraka ili usikose mafanikio hayo . 
 Huenda ukaanza kuwazia jinsi wewe na familia yako mtakavyokuwa na maisha mazuri zaidi na kwamba biashara hiyo itakuwezesha uwe na wakati zaidi kwa ajili ya mambo ya kiroho . 
 Hata hivyo , andiko la Methali 14 : 15 linatoa onyo hili : “ Mtu asiye na uzoefu huamini kila neno , lakini mtu mwerevu huzifikiria hatua zake . ” 
 Kwa sababu ya msisimuko wa kuanzisha biashara , inaweza kuwa rahisi kupuuza uwezekano wa kupata hasara , hatari zinazohusika , na hali ya wakati ujao ya biashara hiyo . 
 Katika hali kama hiyo , ni muhimu sana utunze akili zako kwa ukamili ! 
 Tunaweza ‘ kuzifikiriaje hatua zetu ’ wakati mtu anapotuomba tujiunge naye katika biashara fulani ? 
 Kabla ya kufanya uamuzi , mtu mwenye hekima huchunguza mambo kwa uangalifu wakati anapoombwa aingie katika biashara fulani . 
 Mara nyingi , kuchunguza mambo hufunua hatari zisizoonekana wazi . 
 Fikiria hali hii : Mtu fulani anatafuta pesa ili aanzishe biashara , naye anakuahidi kwamba atakupa faida kubwa ukimkopesha pesa hizo . 
 Huenda ahadi hiyo ikaonekana kuwa yenye kuvutia , lakini kuna hatari gani ? 
 Je , yule anayekopa pesa ameahidi kulipa pesa hizo hata biashara isipofaulu , au atalipa tu ikiwa biashara itafaulu ? 
 Kwa maneno mengine , je , unaweza kukubali kupoteza pesa zako biashara hiyo isipofaulu ? 
 Unaweza pia kuuliza hivi : “ Kwa nini watu binafsi wanaombwa pesa ? 
 Je , benki zinaona kwamba huenda biashara hiyo haitafaulu ? ” 
 Kufikiria hatari kwa uangalifu kutakusaidia kuchanganua mambo vizuri unapoombwa uingie katika biashara hiyo . — Methali 13 : 16 ; 22 : 3 . 
 ( a ) Yeremia alichukua hatua gani ya hekima aliponunua shamba ? 
 ( b ) Kwa nini kuna faida kuandika mapatano yote ya kibiashara katika hati rasmi ya mapatano ? 
 Nabii Yeremia aliponunua shamba kutoka kwa binamu yake , ambaye alikuwa mwabudu mwenzake wa Yehova , aliandika hati ya mapatano mbele ya mashahidi . 
 Leo , mtu mwenye hekima atahakikisha kwamba mapatano yote ya kibiashara anayofanya , kutia ndani yale anayofanya pamoja na watu wa ukoo na waamini wenzake , yameandikwa katika hati rasmi ya mapatano . 
 * Kuwa na hati ya mapatano iliyoandikwa na kutayarishwa vizuri huzuia hali ya kutoelewana na hudumisha umoja . 
 Kwa upande mwingine , nyakati nyingine watumishi wa Yehova hukosa kuelewana kuhusu mambo ya kibiashara hasa kwa sababu ya kutoandika hati ya mapatano . 
 Kwa kusikitisha , hali hiyo inaweza kusababisha huzuni na chuki , na hata kudhoofisha hali ya kiroho . 
 Kwa nini tunahitaji kujihadhari na pupa ? 
 Ni lazima pia tujihadhari na pupa . 
 Uwezekano wa kupata faida kubwa unaweza kumpofusha mtu asione hatari za biashara isiyofaa . 
 Hata wengine ambao wamefurahia mapendeleo mazuri katika utumishi wa Yehova wamenaswa na mtego huo . 
 Neno la Mungu linatuonya hivi : “ Namna yenu ya maisha iwe bila upendo wa pesa , huku mkiridhika na vitu vya sasa . ” 
 Mkristo anapofikiria kuingia katika biashara fulani , inafaa ajiulize , ‘ Je , ni lazima nijihusishe na biashara hii ? ’ 
 Kuishi maisha rahisi ya kutanguliza ibada ya Yehova kutatulinda na “ mambo mabaya ya namna zote . ” — 1 Timotheo 6 : 6 - 10 . 
 Matatizo Ambayo Wakristo Waseja Hukabili 
 ( a ) Wakristo wengi waseja hukabili matatizo gani ? 
 ( b ) Uchaguzi wetu wa mwenzi wa ndoa unahusianaje na ushikamanifu wetu kwa Mungu ? 
 Watumishi wengi wa Yehova wanatamani kufunga ndoa , lakini bado hawajapata mwenzi anayefaa . 
 Katika nchi fulani , watu huchochewa sana na jamii yao wafunge ndoa . 
 Lakini , huenda isiwe rahisi kumpata mtu ambaye ungependa kufunga ndoa naye kati ya waamini wenzako . 
 Hata hivyo , Wakristo wanatambua kwamba kutii amri ya Biblia ya kuoa au kuolewa “ katika Bwana tu ” huonyesha ushikamanifu wao kwa Yehova . 
 Ni lazima Wakristo waseja watunze akili zao kwa ukamili ili wasimame imara dhidi ya mikazo na vishawishi wanavyokabili . 
 Msichana mmoja Mshulami alikabili mkazo gani , na wanawake Wakristo leo wanaweza kukabilije hali kama hiyo ? 
 Katika Wimbo wa Sulemani , msichana mmoja wa mashambani wa hali ya chini anayeitwa Mshulami anamvutia mfalme . 
 Ingawa msichana huyo tayari anampenda kijana mwingine , mfalme anajaribu kumvutia kwa kumwonyesha utajiri mwingi , umashuhuri wake , na kwa kutumia maneno matamu . 
 Ikiwa wewe ni mwanamke Mkristo , huenda mtu fulani akavutiwa nawe , ingawa wewe hufurahii jambo hilo . 
 Mtu fulani kazini , labda mwenye cheo , anaweza kuanza kukusifu - sifu , kukufanyia mambo mazuri , na kutafuta njia za kuwa pamoja nawe . 
 Jihadhari mtu anapokufanyia hivyo . 
 Ingawa katika visa fulani huenda mtu anayefanya hivyo asiwe na nia ya kuanzisha uhusiano wa kimahaba au kufanya ukosefu wa adili , katika visa vingi wengi huwa na nia hiyo . 
 Uwe “ ukuta , ” kama yule mwanamwali Mshulami . 
 Kataa katakata mtu fulani anapokuambia kwamba angependa kuwa na uhusiano wa kimahaba pamoja nawe ikiwa wewe hutaki . 
 Kuanzia siku yako ya kwanza kazini , wajulishe wafanyakazi wenzako kwamba wewe ni Shahidi wa Yehova , na utumie kila nafasi kuwahubiria . 
 Hilo litakulinda . 
 Kuna hatari gani za kuanzisha uhusiano kwenye Intaneti pamoja na mtu usiyemjua ? 
 ( Ona pia sanduku kwenye ukurasa wa 25 . ) 
 Vituo vya Intaneti vinavyokusudiwa kuwasaidia waseja kupata mwenzi wa ndoa vinazidi kupendwa . 
 Wengine huona vituo hivyo kuwa njia ya kuwajua watu ambao hawawezi kukutana nao . 
 Hata hivyo , kuanzisha uhusiano pamoja na mtu usiyemjua ni hatari sana . 
 Kwenye Intaneti , ni vigumu kujua mambo ya kweli na yasiyo ya kweli . 
 Wengine wanadai kuwa watumishi wa Yehova , kumbe sivyo . 
 Isitoshe , watu wanapochumbiana kwa kutumia Intaneti wanaweza kusitawisha uhusiano wa karibu haraka , na hilo linaweza kumzuia mtu asifikiri vizuri . 
 Si jambo la hekima kusitawisha uhusiano wa karibu pamoja na mtu ambaye humjui vizuri , iwe ni kupitia Intaneti au kupitia njia nyingine . — 1 Wakorintho 15 : 33 . 
 Wakristo waseja wanaweza kutiwaje moyo na waamini wenzao ? 
 Yehova “ ni mwenye upendo mwororo sana ” kwa watumishi wake . 
 Anajua kwamba nyakati nyingine Wakristo ambao ni waseja kwa sababu ya hali huvunjika moyo kutokana na matatizo ambayo wanakabili , naye anathamini ushikamanifu wao . 
 Wengine wanaweza kuwatiaje moyo ? 
 Tunapaswa kuwapongeza kwa ukawaida kwa utii wao na roho yao ya kujidhabihu . 
 Pia , tunaweza kuwaalika tunapopangia pindi za kushirikiana na kujengana . 
 Je , umefanya hivyo karibuni ? 
 Zaidi ya hayo , tunaweza kusali kwa ajili yao na kumwomba Yehova awasaidie kuendelea kuwa thabiti kiroho na kupata shangwe wanapomtumikia . 
 Acheni tuonyeshe kwamba tunawathamini washikamanifu hao kama Yehova anavyofanya , kwa kuwajali kikweli . — Zaburi 37 : 28 . 
 Kushughulikia Matatizo ya Afya 
 Ni hali gani ngumu zinazosababishwa na matatizo makubwa ya afya ? 
 Inasikitisha sana wakati sisi au wapendwa wetu wanapokuwa wagonjwa sana ! 
 Ingawa sisi hutafuta matibabu yanayofaa , ni muhimu tushikamane na kanuni za Biblia . 
 Kwa mfano , Wakristo hutii amri ya Biblia ya kujiepusha na damu , nao huepuka njia za kupima au kutibu magonjwa ambazo zinahusisha kuwasiliana na pepo . 
 Hata hivyo , wale ambao hawajui mambo ya tiba wanaweza kutatizika au hata kuogopa kuchanganua matibabu mbalimbali . 
 Ni nini kinachoweza kutusaidia kutunza akili zetu kwa ukamili ? 
 Mkristo anaweza kudumishaje usawaziko anapofikiria matibabu mbalimbali ? 
 “ Mtu mwerevu huzifikiria hatua zake ” kwa kufanya utafiti katika Biblia na vichapo vya Kikristo . 
 Katika sehemu za dunia ambako hakuna madaktari wengi au hospitali nyingi , huenda matibabu yanayopatikana ni yale ya kienyeji tu , ambayo yanahusisha kutumia mitishamba . 
 Ikiwa tunafikiria kupata matibabu hayo , tunaweza kupata habari zitakazotusaidia katika gazeti la Mnara wa Mlinzi la Aprili 15 , 1987 , ukurasa wa 26 - 29 . 
 Gazeti hilo linatuonyesha hatari tunazoweza kukabili . 
 Kwa mfano , huenda tukahitaji kujua mambo haya : Je , daktari huyo wa kienyeji huwasiliana na pepo ? 
 Je , matibabu hayo yanategemea imani ya kwamba magonjwa na kifo husababishwa kwa sababu miungu ( au roho za mababu waliokufa ) imeudhika au husababishwa na maadui wanaotumia uchawi ? 
 Je , dhabihu , nyimbo za uchawi , au desturi nyingine za kuwasiliana na pepo hutumiwa wakati wa kutengeneza au kutumia dawa ? 
 Utafiti huo utatusaidia kutii shauri hili lililoandikwa kwa mwongozo wa roho ya Mungu : “ Hakikisheni mambo yote ; shikeni sana yaliyo mazuri . ” 
 * Tukifanya hivyo , tutakuwa na maoni yenye usawaziko kuhusu matibabu . 
 13 , 14 . ( a ) Tunaweza kuonyeshaje usawaziko tunapotunza afya yetu ya kimwili ? 
 ( b ) Kwa nini usawaziko unahitajiwa tunapozungumza na wengine kuhusu mambo ya afya na matibabu ? 
 Usawaziko unahitajiwa katika mambo yote maishani , kutia ndani kutunza afya yetu . 
 Kutunza afya kwa usawaziko kunaonyesha kwamba tunathamini zawadi ya uhai yenye thamani . 
 Tunapopata matatizo ya afya , inafaa tuyashughulikie . 
 Hata hivyo , hatuwezi kuwa na afya kamilifu hadi wakati wa Mungu ufike wa “ kuponya mataifa . ” 
 Tunapaswa kujihadhari tusije tukajishughulisha sana na afya yetu ya kimwili na kupuuza mahitaji yetu ya kiroho ambayo ndiyo ya maana zaidi . — Mathayo 5 : 3 ; Wafilipi 1 : 10 . 
 Pia , tunahitaji kuwa wenye usawaziko tunapozungumza na wengine kuhusu mambo ya afya na matibabu . 
 Hatupaswi kuzungumzia sana mambo hayo tunapokutana kwa ajili ya ushirika wa kiroho kwenye mikutano na makusanyiko ya Kikristo . 
 Isitoshe , mara nyingi maamuzi kuhusu matibabu huhusiana na kanuni za Biblia , dhamiri ya mtu , na uhusiano wake pamoja na Yehova . 
 Hivyo , si jambo la upendo kusisitiza mwamini mwenzetu afuate maoni yetu au kumshurutisha apuuze dhamiri yake . 
 Ingawa Wakristo wakomavu katika kutaniko wanaweza kuombwa mashauri , ni lazima kila Mkristo ‘ aubebe mzigo wake mwenyewe ’ kulingana na maamuzi anayofanya , na “ kila mmoja wetu atatoa hesabu kwa Mungu kwa ajili yake mwenyewe . ” — Wagalatia 6 : 5 ; Waroma 14 : 12 , 22 , 23 . 
 Tunapofadhaika 
 Tunaweza kuathiriwaje na hali zenye kufadhaisha ? 
 Hali zenye kufadhaisha zinaweza kuwafanya hata watumishi washikamanifu wa Yehova kusema au kutenda bila hekima . 
 Ayubu alipokabili jaribu kali , alikosa usawaziko na alihitaji kurekebishwa . 
 Ingawa “ Musa alikuwa mpole zaidi kuliko watu wote waliokuwa juu ya uso wa nchi , ” wakati fulani alikasirika na kusema bila kufikiri . 
 Daudi alijizuia sana ili asimuue Mfalme Sauli , lakini wakati Nabali alipomtukana na kuwatusi watu wake , Daudi alipandwa na hasira na akakosa ufahamu . 
 Daudi alianza kufikiri vizuri tena wakati Abigaili alipoingilia kati , naye akaponea chupuchupu kufanya kosa ambalo lingesababisha msiba . — 1 Samweli 24 : 2 - 7 ; 25 : 9 - 13 , 32 , 33 . 
 Ni nini kinachoweza kutusaidia tuepuke kutenda haraka bila kufikiri ? 
 Sisi pia tunaweza kukabili hali zenye kufadhaisha ambazo zinaweza kutufanya tutende bila kufikiri . 
 Kufikiria kwa makini maoni ya wengine , kama vile Daudi alivyofanya , kunaweza kutusaidia tuepuke kutenda haraka bila kufikiri na kutumbukia katika dhambi . 
 Isitoshe , Neno la Mungu linatushauri hivi : “ Fadhaikeni , lakini msitende dhambi . 
 Semeni moyoni mwenu , kitandani mwenu , na kunyamaza . ” 
 Inapowezekana , ni jambo la hekima kungoja hadi tunapotulia kabla ya kuchukua hatua au kufanya maamuzi . 
 Tunaweza kusali kwa Yehova kwa bidii , “ na amani ya Mungu yenye ubora unaozidi fikira zote itailinda mioyo [ yetu ] na nguvu [ zetu ] za akili kwa njia ya Kristo Yesu . ” 
 Utulivu huo kutoka kwa Mungu utatusaidia kufikiri vizuri na kutunza akili zetu kwa ukamili . 
 Kwa nini tunahitaji kumtegemea Yehova ili tutunze akili zetu kwa ukamili ? 
 Licha ya jitihada zetu nyingi za kutenda kwa hekima na kuepuka hatari , sote hukosea . 
 Huenda tuko karibu kujikwaa vibaya bila sisi kujua . 
 Isitoshe , kwa kuwa sisi ni wanadamu , hatuna uwezo wala haki ya kuongoza hatua zetu bila msaada wa Yehova . 
 Tunashukuru sana kwamba anatuhakikishia hivi : “ Nitakufanya uwe na ufahamu na kukufundisha katika njia unayopaswa kuiendea . 
 Nitakupa shauri jicho langu likiwa linakutazama . ” 
 Naam , kwa msaada wa Yehova , tunaweza kutunza akili zetu kwa ukamili . 
 [ Maelezo ya Chini ] 
 Kwa habari zaidi kuhusu kuandika hati ya mapatano ya kibiashara , ona magazeti ya Mnara wa Mlinzi ya Agosti 1 , 1997 , ukurasa wa 30 - 31 ; Novemba 15 , 1986 , ukurasa wa 16 - 17 ; na gazeti la Amkeni ! 
 la Agosti 8 , 1984 , ukurasa wa 13 - 15 , lililochapishwa na Mashahidi wa Yehova . 
 Kufanya hivyo kutawasaidia hata wale wanaofikiria matibabu mengine yenye kutiliwa shaka . 
 Ungejibuje ? 
 Tunaweza kutunzaje akili zetu 
 • tunapoahidiwa biashara fulani ? 
 • tunapotafuta mwenzi wa ndoa ? 
 • tunapokabili matatizo ya afya ? 
 • tunapofadhaika ? 
 [ Sanduku katika ukurasa wa 25 ] 
 Je , Unaweza Kuiamini ? 
 Tahadhari zifuatazo hutolewa kwenye vituo vya Intaneti vilivyokusudiwa kuwasaidia waseja wapate mwenzi wa ndoa : 
 “ Licha ya jitihada zetu , hatuwezi kuhakikisha utambulisho wa kweli wa mtu . ” 
 “ Hatuwezi kuhakikisha kwamba habari zote zinazotolewa kupitia huduma hii ni sahihi , kamili , au zenye faida . ” 
 “ Maoni , mashauri , taarifa , ahadi , au habari nyingine zozote zinazopatikana kupitia huduma [ hii ] zimetayarishwa na watu walioziandika . . . na huenda hazitegemeki . ” 
 [ Picha katika ukurasa wa 23 ] 
 “ Mtu mwerevu huzifikiria hatua zake ” 
 [ Picha katika ukurasa wa 24 , 25 ] 
 Wanawake Wakristo wanaweza kumwigaje mwanamwali Mshulami ? 
 [ Picha katika ukurasa wa 26 ] 
 “ Hakikisheni mambo yote ; shikeni sana yaliyo mazuri ” 
 “ Kila Mmoja Ataubeba Mzigo Wake Mwenyewe ” 
 “ Kila mmoja wetu atatoa hesabu kwa Mungu kwa ajili yake mwenyewe . ” — WAROMA 14 : 12 . 
 Vijana watatu Waebrania walitimiza wajibu gani ? 
 VIJANA watatu Waebrania wanaoishi Babiloni wanahitaji kufanya uamuzi unaohusu maisha yao . 
 Je , waifuate sheria ya nchi hiyo kwa kuisujudia sanamu kubwa ? 
 Au je , wakatae kuabudu sanamu hiyo na kutupwa ndani ya tanuru inayowaka moto ? 
 Shadraki , Meshaki , na Abednego hawana wakati wa kushauriana na mtu mwingine , wala hawahitaji kufanya hivyo . 
 Bila kusitasita , wanatangaza hivi : “ Ujue hivi , Ee mfalme , kwamba sisi hatuitumikii miungu yako , na sanamu ambayo umeisimamisha hatutaiabudu . ” 
 Waebrania hao watatu walitimiza wajibu wao kwa kukubali kubeba mzigo wao . 
 Ni nani waliomchochea Pilato kufanya uamuzi uliomhusu Yesu Kristo , na je , hilo lilimwondolea hatia gavana huyo Mroma ? 
 Karne sita baadaye , gavana anamaliza kusikiliza mashtaka ambayo yametolewa dhidi ya mtu fulani . 
 Baada ya kuchunguza kesi hiyo , anasadiki kwamba mshtakiwa hana hatia . 
 Hata hivyo , umati unasisitiza kwamba ni lazima mtu huyo auawe . 
 Gavana anajaribu kukataa jambo hilo , lakini mwishowe anachochewa na umati kufanya uamuzi , na hivyo anashindwa kutimiza wajibu wa kubeba mzigo wake . 
 Ananawa mikono na kusema : “ Mimi sina hatia ya damu ya mtu huyu . ” 
 Kisha anatoa ruhusa mtu huyo atundikwe mtini . 
 Naam , badala ya kutimiza wajibu wake wa kufanya uamuzi kumhusu Yesu Kristo , Pontio Pilato anawaacha wengine wamfanyie uamuzi . 
 Hata Pilato akinawa mikono yake namna gani , hawezi kujiondolea hatia ya kumhukumu Yesu isivyo haki . — Mathayo 27 : 11 - 26 ; Luka 23 : 13 - 25 . 
 Kwa nini hatupaswi kuacha wengine watufanyie maamuzi ? 
 Namna gani wewe ? 
 Unapohitaji kufanya maamuzi , je , wewe ni kama wale Waebrania watatu , au je , unaacha wengine wakufanyie maamuzi ? 
 Si rahisi kufanya maamuzi . 
 Ukomavu unahitajiwa ili kufanya maamuzi yanayofaa . 
 Kwa mfano , wazazi wanahitaji kufanya maamuzi yanayofaa kwa ajili ya watoto wao wadogo . 
 Bila shaka , si rahisi kufanya uamuzi wakati hali unayokabili ni ngumu sana na ikiwa mambo mbalimbali yanahitaji kufikiriwa kwa uangalifu . 
 Hata hivyo , wajibu wa kufanya maamuzi si mzito kupita kiasi , na hivyo hauwezi kuhusianishwa na “ mizigo mizito ” au matatizo ambayo wale walio na “ sifa za kustahili kiroho ” wanaweza kutubebea . 
 Badala yake , kufanya maamuzi ni mzigo ambao “ kila mmoja wetu atatoa hesabu kwa Mungu kwa ajili yake mwenyewe . ” 
 Biblia inasema : “ Kila mmoja ataubeba mzigo wake mwenyewe . ” 
 Basi , tunaweza kufanyaje maamuzi kwa hekima maishani ? 
 Kwanza , tunapaswa kutambua mipaka yetu tukiwa wanadamu na kujua yale yanayohitajiwa ili kutenda kwa njia inayofaa . 
 Takwa Muhimu 
 Tendo la Adamu na Hawa la kutotii linapaswa kutufunza jambo gani muhimu kuhusu kufanya maamuzi ? 
 Mapema katika historia ya wanadamu , wenzi wa kwanza wa ndoa walifanya uamuzi uliosababisha msiba . 
 Waliamua kula matunda ya mti wa ujuzi wa mema na mabaya . 
 Uamuzi wao ulitegemea nini ? 
 Biblia inasema hivi : “ Mwanamke akaona kwamba mti huo ulikuwa mzuri kwa chakula na kwamba ulikuwa kitu cha kutamanika kwa macho , ndiyo , mti huo ulikuwa wenye kupendeza kuutazama . 
 Kwa hiyo akaanza kuchukua kati ya matunda yake akala . 
 Baadaye akampa mume wake pia alipokuwa pamoja naye , naye akaanza kula . ” 
 Uamuzi wa Hawa ulitegemea tamaa yake ya ubinafsi . 
 Matendo yake yalimfanya Adamu amuunge mkono . 
 Hivyo , dhambi na kifo ‘ vikaenea kwa watu wote . ’ 
 Kutotii kwa Adamu na Hawa kunapaswa kutufundisha jambo hili muhimu kuhusu mipaka ya wanadamu : Wanadamu wasipofuata mwongozo wa Mungu , wanaweza kufanya maamuzi mabaya . 
 Yehova ametupa mwongozo gani , nasi tunapaswa kufanya nini ili tufaidike kutokana nao ? 
 Lo ! 
 Tunashukuru kwamba Yehova Mungu ametupa mwongozo ! 
 Maandiko yanatuambia hivi : “ Masikio yako yatasikia neno nyuma yako likisema : ‘ Hii ndiyo njia . 
 Tembeeni ndani yake , ’ iwe mtakwenda upande wa kuume au iwe mtakwenda upande wa kushoto . ” 
 Yehova huzungumza nasi kupitia Neno lake Biblia , ambalo liliandikwa kwa mwongozo wa roho yake . 
 Ni lazima tujifunze Maandiko na kupata ujuzi sahihi kuyahusu . 
 Ili tufanye maamuzi yanayofaa , tunapaswa kula “ chakula kigumu [ ambacho ] ni cha watu wakomavu . ” 
 Pia , ‘ tunapozitumia , nguvu zetu za ufahamu huzoezwa kutofautisha yaliyo sawa na yaliyo makosa pia . ’ 
 Tunaweza kuzoeza nguvu zetu za ufahamu kwa kutumia mambo tunayojifunza katika Neno la Mungu . 
 Ni nini kinachohitajiwa ili dhamiri yetu ifanye kazi vizuri ? 
 Dhamiri tuliyorithi ni muhimu katika kufanya maamuzi . 
 Dhamiri inaweza kutoa hukumu , na tunaweza ‘ kushtakiwa au hata kutetewa ’ nayo . 
 Hata hivyo , ili dhamiri yetu ifanye kazi vizuri tunahitaji ujuzi sahihi wa Neno la Mungu na kuizoeza kwa kutenda kupatana na Neno hilo . 
 Dhamiri ambayo haijazoezwa huathiriwa kwa urahisi na mila na desturi . 
 Mazingira yetu na maoni ya watu wengine yanaweza pia kutupotosha . 
 Dhamiri yetu hupatwa na nini tunapoendelea kupuuza mwongozo wake na kuvunja kanuni za Mungu ? 
 Mwishowe , inaweza kutiwa alama “ kama kwa chuma cha kutilia alama ” na kuwa kama nyama yenye makovu , yaani , inaweza kufa ganzi . 
 Kwa upande mwingine , dhamiri iliyozoezwa na Neno la Mungu inaweza kutuongoza vizuri . 
 Ili tufanye maamuzi kwa hekima tunahitaji nini hasa ? 
 Basi , ili tutimize wajibu wetu wa kufanya maamuzi kwa hekima tunahitaji hasa kuwa na ujuzi sahihi wa Maandiko na kufahamu jinsi tunavyoweza kuutumia . 
 Badala ya kufanya maamuzi haraka - haraka , tunahitaji kutumia muda wa kutosha kuchunguza kanuni za Biblia na kutumia uwezo wetu wa kufikiri tunapofuata kanuni hizo . 
 Ikiwa tuna ujuzi sahihi wa Neno la Mungu na dhamiri yetu imezoezwa na Neno hilo , tutakuwa tayari kufanya maamuzi , hata tunapoombwa kufanya hivyo papo hapo kama vile Shadraki , Meshaki , na Abednego . 
 Ili tuone jinsi uwezo wetu wa kufanya maamuzi unavyoweza kuboreshwa kwa kusonga mbele kufikia ukomavu , acheni tuchunguze mambo mawili maishani . 
 Tunapaswa Kushirikiana na Nani ? 
 8 , 9 . ( a ) Ni kanuni gani zinazoonyesha umuhimu wa kuepuka mashirika mabaya ? 
 ( b ) Je , kuwa na mashirika mabaya humaanisha tu kushirikiana na watu wasio na maadili ? 
 Eleza . 
 Mtume Paulo aliandika hivi : “ Msipotoshwe . 
 Mashirika mabaya huharibu tabia nzuri . ” 
 Yesu Kristo aliwaambia hivi wanafunzi wake : “ Ninyi si sehemu ya ulimwengu . ” 
 Baada ya kujifunza kanuni hizo , tunatambua mara moja kwamba tunahitaji kuepuka kushirikiana na waasherati , wazinzi , wezi , walevi , na watu wengine kama hao . 
 Isitoshe , tunapoongeza ujuzi wa kweli ya Biblia , tunatambua kwamba ni hatari kushirikiana na watu kama hao kwa kuwatazama kwenye sinema , televisheni , kompyuta , au kwa kusoma juu yao katika vitabu . 
 Pia , ni hatari kushirikiana na “ wale wanaoficha jinsi walivyo ” kwenye Intaneti . — Zaburi 26 : 4 . 
 Namna gani kuhusu kushirikiana kwa ukaribu pamoja na wale ambao huonekana kuwa safi kiadili lakini hawamwamini Mungu wa kweli ? 
 Maandiko yanatuambia hivi : “ Ulimwengu mzima unakaa katika nguvu za yule mwovu . ” 
 Tunatambua kwamba mashirika mabaya hayahusishi tu watu wasio na maadili . 
 Hivyo , ni jambo la hekima tuwe na urafiki wa karibu pamoja na wale tu wanaompenda Yehova . 
 Ni nini kitakachotusaidia kuonyesha ukomavu tunapofanya maamuzi kuhusu kushirikiana na ulimwengu ? 
 Haiwezekani wala hatupaswi kuwaepuka kabisa wale walio katika ulimwengu . 
 Sisi hukutana na watu ambao si waabudu wa Yehova katika huduma ya Kikristo , shuleni , na kazini . 
 Huenda Mkristo aliyefunga ndoa pamoja na mtu ambaye si Shahidi wa Yehova akalazimika kushirikiana na ulimwengu kuliko wengine . 
 Hata hivyo , ikiwa nguvu zetu za ufahamu zimezoezwa , tutatambua kwamba kushirikiana na ulimwengu kwa muda mfupi kwa sababu za lazima ni tofauti na kusitawisha uhusiano wa karibu pamoja na ulimwengu . 
 Hivyo , tunaweza kuamua kwa ukomavu ikiwa tutashiriki katika shughuli za baada ya shule , kama vile michezo na dansi , na ikiwa tutahudhuria karamu na tafrija zinazopangwa kazini kwa ajili ya wafanyakazi . 
 Kufanya Uamuzi Kuhusu Kazi 
 Tunapaswa kufikiria nini kwanza tunapohitaji kufanya maamuzi kuhusu kazi ? 
 Kutumia kanuni za Biblia kwa ukomavu hutusaidia kufanya maamuzi yanayohusu daraka letu la ‘ kuwaandalia washiriki wa nyumba zetu . ’ 
 Jambo la kwanza la kufikiria ni kazi yenyewe , yaani , mambo ambayo tutafanya katika kazi hiyo . 
 Bila shaka , ni kosa kuchagua kazi ambayo inaunga mkono mambo yanayokatazwa waziwazi katika Biblia . 
 Ndiyo sababu Wakristo wa kweli hawakubali kazi zinazohusisha ibada ya sanamu , wizi , kutumia damu vibaya , au mazoea mengine yasiyopatana na Maandiko . 
 Pia , hatupaswi kusema uwongo wala kudanganya , hata mkubwa wetu kazini anapotuamuru tufanye hivyo . — Matendo 15 : 29 ; Ufunuo 21 : 8 . 
 12 , 13 . 
 Zaidi ya kufikiria kazi yenyewe , ni mambo gani mengine ambayo ni muhimu kufikiria tunapofanya maamuzi kuhusu kazi ? 
 Namna gani ikiwa kazi yenyewe haivunji kanuni yoyote ya Biblia waziwazi ? 
 Tunapopata ujuzi zaidi kuhusu kweli na kuendelea kuzoeza nguvu zetu za ufahamu , tunatambua mambo mengine ambayo tunahitaji kufikiria . 
 Namna gani ikiwa kazi hiyo itatuhusisha katika mazoea yasiyopatana na Maandiko , kama vile kufanya kazi ya kupokea simu katika kampuni ya mchezo wa kamari ? 
 Tunahitaji pia kufikiria chanzo cha pesa tunazolipwa na mahali ambapo tunafanya kazi hiyo . 
 Kwa mfano , je , inafaa Mkristo ambaye ana kampuni ya ujenzi atafute kazi ya kupaka rangi kanisa la Jumuiya ya Wakristo na hivyo kuunga mkono dini ya uwongo ? — 2 Wakorintho 6 : 14 - 16 . 
 Namna gani ikiwa mkubwa wetu kazini anataka wafanyakazi wake wafanye kazi ya kupaka rangi mahali panapotumiwa kwa ajili ya ibada ya uwongo ? 
 Katika kisa hiki , tunahitaji kufikiria mamlaka tuliyo nayo katika kazi hiyo na vilevile tutahusika kwa kadiri gani . 
 Namna gani kuhusu kufanya kazi ambayo haivunji kanuni za Biblia , kama vile kupeleka barua kila mahali katika jamii , kutia ndani sehemu zinazoendeleza mazoea mabaya ? 
 Je , hatuwezi kutumia kanuni inayotajwa katika Mathayo 5 : 45 tunapofanya uamuzi kuhusu jambo hilo ? 
 Pia , tunapaswa kufikiria jinsi dhamiri yetu inavyoweza kuathiriwa tunapofanya kazi hiyo siku baada ya siku . 
 Naam , tunahitaji kuboresha nguvu zetu za ufahamu na kuzoeza dhamiri yetu tuliyopewa na Mungu ili tuweze kubeba mzigo wetu na kuonyesha kwamba tumekomaa tunapofanya maamuzi kuhusu kazi . 
 “ Mtambue Yeye Katika Njia Zako Zote ” 
 Tunapohitaji kufanya maamuzi , tunapaswa kufanya nini sikuzote ? 
 Namna gani maamuzi tunayofanya kuhusu mambo mengine , kama vile kuongeza elimu ya kilimwengu au kukubali au kukataa matibabu fulani ? 
 Tunapohitaji kufanya uamuzi wowote , ni lazima tuchunguze kanuni za Biblia zinazohusika kisha tutumie uwezo wetu wa kufikiri tunapofuata kanuni hizo . 
 Mfalme Sulemani wa Israeli la kale mwenye hekima alisema hivi : “ Mtegemee Yehova kwa moyo wako wote wala usitegemee uelewaji wako mwenyewe . 
 Mtambue yeye katika njia zako zote , naye atanyoosha mapito yako . ” — Methali 3 : 5 , 6 . 
 Tunajifunza nini kuhusu kufanya maamuzi kutokana na Wakristo wa karne ya kwanza ? 
 Mara nyingi , maamuzi tunayofanya huwaathiri wengine , na tunahitaji kufikiria jambo hilo pia . 
 Kwa mfano , Wakristo wa karne ya kwanza hawakuwa chini ya wajibu wa kutokula vitu fulani vilivyokatazwa katika Sheria ya Musa . 
 Wangeweza kuamua kula vyakula fulani ambavyo vilionwa kuwa si safi chini ya Sheria na ambavyo havikuwa na ubaya wowote . 
 Hata hivyo , mtume Paulo aliandika hivi kuhusu nyama ambayo ilikuwa na uhusiano fulani na hekalu la sanamu : “ Ikiwa chakula kinamkwaza ndugu yangu , mimi sitakula nyama tena kamwe , ili nisije nikamkwaza ndugu yangu . ” 
 Wakristo wa mapema walihimizwa wafikirie dhamiri za wengine ili wasiwakwaze . 
 Maamuzi yetu hayapaswi kutufanya tuwe “ vikwazo . ” — 1 Wakorintho 10 : 29 , 32 . 
 Tafuta Hekima Kutoka kwa Mungu 
 Sala inatusaidiaje tunapofanya maamuzi ? 
 Sala ni muhimu sana tunapofanya maamuzi . 
 Mwanafunzi Yakobo anasema hivi : “ Ikiwa yeyote kati yenu anakosa hekima , na aendelee kumwomba Mungu , kwa maana yeye huwapa wote kwa ukarimu na bila kushutumu ; naye atapewa hiyo . ” 
 Kwa imani , tunaweza kusali kwa Yehova na kumwomba hekima ili tufanye maamuzi yanayofaa . 
 Tunapomweleza Mungu wa kweli mahangaiko yetu na kutafuta mwongozo wake , roho takatifu inaweza kutusaidia kuelewa vizuri zaidi maandiko tunayochunguza na kutukumbusha yale ambayo huenda tumesahau . 
 Wengine wanaweza kutusaidiaje tunapohitaji kufanya maamuzi ? 
 Je , wengine wanaweza kutusaidia tunapohitaji kufanya maamuzi ? 
 Naam , Yehova ameandaa watu wakomavu kutanikoni . 
 Wanaweza kuombwa mashauri , hasa ikiwa tunahitaji kufanya uamuzi mzito . 
 Wale walio na ufahamu mwingi wa kiroho na walio na uzoefu maishani wanaweza kutuonyesha kanuni zaidi za Biblia ambazo zinahusiana na uamuzi ambao tunataka kufanya , na wanaweza kutusaidia ‘ kuhakikisha mambo yaliyo ya maana zaidi . ’ 
 Hata hivyo , tunahitaji kukumbuka jambo hili : Hatupaswi kuacha wengine watufanyie maamuzi . 
 Sisi ndio wenye wajibu wa kubeba mzigo . 
 Je , Matokeo Yatakuwa Mazuri Nyakati Zote ? 
 Tunaweza kusema nini kuhusu matokeo ya uamuzi unaofaa ? 
 Je , maamuzi yanayotegemea kabisa kanuni za Biblia na yanayofanywa kwa busara huwa na matokeo mazuri nyakati zote ? 
 Naam , hatimaye matokeo huwa mazuri . 
 Hata hivyo , nyakati nyingine maamuzi yanayofaa huwa na matokeo mabaya mwanzoni . 
 Shadraki , Meshaki , na Abednego walijua kwamba huenda wangeuawa kwa sababu ya uamuzi wao wa kutoabudu ile sanamu kubwa . 
 Vivyo hivyo , baada ya mitume kuiambia Sanhedrini ya Wayahudi kwamba ni lazima wamtii Mungu kuwa mtawala kuliko wanadamu , walipigwa viboko kabla ya kuachiliwa huru . 
 Isitoshe , matokeo ya maamuzi yoyote yanaweza kuathiriwa sana na “ wakati na tukio lisilotazamiwa . ” 
 Tukiteseka kwa njia fulani baada ya kufanya uamuzi unaofaa , tunaweza kuwa na uhakika kwamba Yehova atatusaidia kuvumilia na atatubariki mwishowe . — 2 Wakorintho 4 : 7 . 
 Tunaweza kutimizaje kwa ujasiri wajibu wa kubeba mzigo wetu wenyewe tunapofanya maamuzi ? 
 Hivyo basi , tunapofanya maamuzi , tunapaswa kuchunguza kanuni za Maandiko na kutumia uwezo wetu wa kufikiri tunapofuata kanuni hizo . 
 Tunashukuru kwamba Yehova ameandaa msaada kupitia roho yake takatifu na wale waliokomaa kutanikoni ! 
 Kwa kuwa tuna mwongozo huo na maandalizi hayo , acheni tutimize kwa ujasiri wajibu wa kubeba mzigo wetu wenyewe na kufanya maamuzi kwa hekima . 
 Umejifunza Nini ? 
 • Ili tufanye maamuzi yanayofaa tunahitaji nini ? 
 • Kusonga mbele kufikia ukomavu hutusaidiaje tunapochagua watu wa kushirikiana nao ? 
 • Tunahitaji kufikiria mambo gani muhimu tunapofanya maamuzi kuhusu kazi ? 
 • Ni mambo gani yanayoweza kutusaidia tunapofanya maamuzi ? 
 [ Picha katika ukurasa wa 22 ] 
 Tunajifunza jambo muhimu kutokana na kutotii kwa Adamu na Hawa 
 [ Picha katika ukurasa wa 24 ] 
 Kabla ya kufanya uamuzi muhimu , chunguza kanuni za Biblia 
 Epuka Ibada ya Uwongo ! 
 “ ‘ Tokeni katikati yao , na mjitenge , ’ asema Yehova , ‘ na mwache kugusa kitu kilicho najisi . ’ ” — 2 WAKORINTHO 6 : 17 . 
 Watu wengi wenye nia nzuri wanahitaji kujua mambo gani ? 
 WATU wengi wenye nia nzuri hawajui ukweli kumhusu Mungu na wakati ujao wa wanadamu . 
 Wamechanganyikiwa kabisa na hawana uhakika kwa kuwa hawajapata majibu kwa maswali yanayowasumbua sana . 
 Mamilioni ya watu ni watumwa wa ushirikina , desturi , na sherehe zinazomchukiza Muumba wetu . 
 Yaelekea kwamba una majirani na watu wa ukoo wanaoamini kwamba kuna moto wa mateso , Mungu wa utatu , kutokufa kwa nafsi , au fundisho lingine la uwongo . 
 Viongozi wa kidini wamefanya nini , na matokeo yamekuwa nini ? 
 Ni nini kinachosababisha giza hilo la kiroho lililoenea sana ? 
 Inashangaza kwamba ni dini , hasa mashirika ya kidini na viongozi wa kidini ambao wanaendeleza mafundisho yasiyopatana na maoni ya Mungu . 
 Hivyo , watu wengi wamedanganywa kuamini kwamba wanamwabudu Mungu wa kweli , na kumbe wanamchukiza . 
 Dini za uwongo hasa ndizo zimesababisha hali hiyo ya kusikitisha . 
 Ni nani hasa anayeeneza dini za uwongo , naye anafafanuliwaje katika Biblia ? 
 Kuna mtu fulani anayeendeleza ibada ya uwongo . 
 Mtume Paulo alisema hivi alipozungumza kuhusu mtu huyo : “ Mungu wa mfumo huu wa mambo amezipofusha akili za wasioamini , ili nuru ya habari njema yenye utukufu juu ya Kristo , aliye mfano wa Mungu , isipenyeze mwangaza . ” 
 “ Mungu wa mfumo huu wa mambo ” si mwingine ila Shetani Ibilisi . 
 Yeye hasa ndiye anayeeneza ibada ya uwongo . 
 Paulo aliandika hivi : “ Shetani mwenyewe huendelea kujigeuza mwenyewe kuwa malaika wa nuru . 
 Kwa hiyo si jambo kubwa kama wahudumu wake wakiendelea pia kujigeuza wenyewe kuwa wahudumu wa uadilifu . ” 
 Shetani hufanya mambo mabaya yaonekane kuwa mazuri , naye huwapotosha watu waamini uwongo . 
 Sheria ya Mungu kwa taifa la kale la Israeli ilisema nini kuhusu manabii wa uwongo ? 
 Basi , si ajabu kwamba Biblia inashutumu vikali dini za uwongo ! 
 Kwa mfano , Sheria ya Musa iliwaonya waziwazi watu wa Mungu kuhusu manabii wa uwongo . 
 Mtu yeyote aliyeeneza mafundisho yasiyo ya kweli na ibada ya miungu ya uwongo alipaswa ‘ kuuawa kwa sababu ya kusema maasi juu ya Yehova . ’ 
 Waisraeli waliamuriwa ‘ waondolee mbali kilicho kiovu kutoka katikati yao . ’ 
 Naam , Yehova huona ibada ya uwongo kuwa uovu . — Ezekieli 13 : 3 . 
 Tunapaswa kutii maonyo gani leo ? 
 Kama vile Yehova , Yesu Kristo na mitume wake pia walichukia dini za uwongo . 
 Yesu aliwaonya wanafunzi wake hivi : “ Jihadharini na manabii wa uwongo ambao wanakuja kwenu katika mavazi ya kondoo , lakini ndani wao ni mbwa - mwitu wenye kunyafua . ” 
 Paulo aliandika kwamba “ ghadhabu ya Mungu inafunuliwa kutoka mbinguni juu ya watu wote wasiomwogopa Mungu na wasio waadilifu ambao wanaikandamiza kweli . ” 
 Ni muhimu sana Wakristo wa kweli watii maonyo hayo na kumwepuka mtu yeyote anayeikandamiza kweli ya Neno la Mungu au anayeeneza mafundisho ya uwongo ! — 1 Yohana 4 : 1 . 
 Toka Katika “ Babiloni Mkubwa ” 
 “ Babiloni Mkubwa ” anafafanuliwaje katika Biblia ? 
 Fikiria jinsi kitabu cha Biblia cha Ufunuo kinavyofafanua dini za uwongo . 
 Dini hizo zinafananishwa na kahaba aliyelewa ambaye ana mamlaka juu ya falme nyingi na watu wa falme hizo . 
 Mwanamke huyo wa mfano anafanya uasherati na wafalme wengi , naye amelewa kwa damu ya waabudu wa kweli wa Mungu . 
 Ana jina lililoandikwa juu ya paji la uso wake ambalo linapatana na mwenendo wake mchafu wenye kuchukiza . 
 Jina hilo ni “ Babiloni Mkubwa , mama wa makahaba na wa machukizo ya dunia . ” — Ufunuo 17 : 5 . 
 7 , 8 . 
 Dini za uwongo zimefanyaje ukahaba , na matokeo yamekuwa nini ? 
 Mambo ambayo Maandiko yanasema kuhusu Babiloni Mkubwa yanafaa kabisa dini zote za uwongo ulimwenguni . 
 Ingawa maelfu ya dini zilizopo hazijaunganishwa rasmi kuwa shirika moja la ulimwengu , zina umoja katika kusudi na matendo . 
 Kama inavyoonyeshwa na yule mwanamke mwasherati wa Ufunuo , dini za uwongo zina uvutano mkubwa sana juu ya serikali mbalimbali . 
 Dini za uwongo ni kama mwanamke ambaye si mwaminifu kwa nadhiri zake za ndoa , na zimefanya ukahaba kwa kufanya mapatano pamoja na serikali nyingi . 
 Mwanafunzi Yakobo aliandika hivi : “ Enyi wazinzi , je , hamjui kwamba urafiki na ulimwengu ni uadui na Mungu ? 
 Kwa hiyo , yeyote anayetaka kuwa rafiki ya ulimwengu anajifanya kuwa adui ya Mungu . ” — Yakobo 4 : 4 . 
 Wanadamu wameteseka sana kwa sababu ya mapatano hayo kati ya dini za uwongo na serikali mbalimbali . 
 Mchanganuzi mmoja wa siasa za Afrika , Dakt . 
 Xolela Mangcu , alisema kwamba “ historia ya ulimwengu imejaa mifano chungu nzima ya mauaji ya watu wengi yaliyosababishwa kwa kuchanganya dini na siasa . ” 
 Hivi karibuni , gazeti moja lilisema hivi : “ Leo , migogoro hatari zaidi na yenye umwagaji mwingi zaidi wa damu . . . ni ile inayosababishwa na dini . ” 
 Mamilioni ya watu wameuawa katika mapambano yaliyoungwa mkono na dini . 
 Babiloni Mkubwa hata amewatesa na kuwaua watumishi wa kweli wa Mungu . 
 Hivyo , ni kana kwamba amelewa kwa damu yao . — Ufunuo 18 : 24 . 
 Kitabu cha Ufunuo kinaonyeshaje kwamba Yehova anachukia ibada ya uwongo ? 
 Mambo ambayo yatampata Babiloni Mkubwa yanaonyesha waziwazi kwamba Yehova anachukia ibada ya uwongo . 
 Andiko la Ufunuo 17 : 16 linasema hivi : “ Zile pembe kumi ulizoona , na yule mnyama - mwitu , hawa watamchukia yule kahaba na kumfanya kuwa ukiwa na uchi , nao watakula sehemu zake zenye nyama na kumteketeza kabisa kwa moto . ” 
 Kwanza , mnyama - mwitu mkubwa anamshambulia na kumuua na kula nyama yake . 
 Kisha , sehemu zake zilizobaki zinateketezwa kabisa . 
 Vivyo hivyo , hivi karibuni serikali za ulimwengu zitachukua hatua kama hiyo dhidi ya dini za uwongo . 
 Mungu atachochea serikali hizo zifanye hivyo . 
 Babiloni Mkubwa , milki ya ulimwengu ya dini za uwongo , ataharibiwa . 
 “ Hatapatikana tena . ” — Ufunuo 18 : 21 . 
 Tunapaswa kuonaje dini za uwongo ? 
 Waabudu wa kweli wanapaswa kumwonaje Babiloni Mkubwa ? 
 Biblia inaamuru hivi waziwazi : “ Tokeni kwake , watu wangu , ikiwa hamtaki kushiriki pamoja naye dhambi zake , na ikiwa hamtaki kupokea sehemu ya mapigo yake . ” 
 Ni lazima wale wanaotaka kuokoka watoke katika dini za uwongo kabla haijawa kuchelewa mno . 
 Alipokuwa duniani , Yesu Kristo alitabiri kwamba katika siku za mwisho , wengi wangedai kwamba wanamfuata . 
 Atawaambia hivi watu hao : “ Sikuwajua ninyi kamwe ! 
 Ondokeni kwangu , ninyi wenye matendo ya uasi - sheria . ” 
 Mfalme aliyetawazwa , Yesu Kristo , amekataa katakata dini za uwongo . 
 Tunaweza Kuepukaje Ibada ya Uwongo ? 
 Tunapaswa kufanya nini ili kuepuka ibada ya uwongo ? 
 Wakristo wa kweli huepuka ibada ya uwongo na kukataa mafundisho ya dini za uwongo . 
 Hilo linamaanisha kwamba tuepuke kusikiliza au kutazama vipindi vya kidini kwenye redio au televisheni na vilevile tuepuke kusoma vitabu vya kidini vinavyoeneza uwongo kuhusu Mungu na Neno lake . 
 Pia , ni jambo la hekima tuepuke kushiriki katika shughuli za kijamii na tafrija zinazogharimiwa na shirika lolote linalohusiana na dini za uwongo . 
 Isitoshe , sisi hatuungi mkono ibada ya uwongo kwa njia yoyote ile . 
 Kufanya hivyo hutulinda tusichukuliwe na mtu yeyote “ kama windo lake kupitia falsafa na udanganyifu mtupu kulingana na pokeo la wanadamu , kulingana na mambo ya msingi ya ulimwengu na si kulingana na Kristo . ” — Wakolosai 2 : 8 . 
 Mtu anaweza kufanya nini ili kuacha kabisa kushirikiana na dini za uwongo ? 
 Namna gani ikiwa mtu anayetaka kuwa Shahidi wa Yehova bado amejiandikisha katika dini fulani ya uwongo ? 
 Kwa kawaida , barua ya kujiuzulu huonyesha kwamba mtu hataki tena kuonwa kuwa mshiriki wa dini ya uwongo . 
 Ni muhimu sana mtu huyo achukue hatua madhubuti na kuepuka kabisa kutochafuliwa kiroho kwa njia yoyote na ibada ya uwongo . 
 Matendo ya mtu huyo anayetaka kuwa Shahidi yanapaswa kuwaonyesha wazi washiriki wa dini hiyo na watu wengine kwamba ameacha kushirikiana nayo . 
 Biblia inatoa shauri gani kuhusu umuhimu wa kuepuka ibada ya uwongo ? 
 Mtume Paulo aliandika hivi : “ Msifungwe nira isivyo sawa pamoja na wasio waamini . 
 Kwa maana kuna ushirika gani kati ya uadilifu na uasi - sheria ? 
 Au nuru ina ushirika gani na giza ? 
 Na zaidi , kuna upatano gani kati ya Kristo na Beliali ? 
 Au mtu mwaminifu ana fungu gani na asiye mwamini ? 
 Na hekalu la Mungu lina upatano gani na sanamu ? . . . 
 ‘ Kwa hiyo tokeni katikati yao , na mjitenge , ’ asema Yehova , ‘ na mwache kugusa kitu kilicho najisi . ’ ” 
 Tunatii maneno hayo kwa kuepuka ibada ya uwongo . 
 Je , shauri la Paulo linamaanisha pia tuwaepuke waabudu wa uwongo ? 
 “ Endeleeni Kutembea kwa Hekima ” 
 Je , ni lazima tuwaepuke kabisa wale wanaoshiriki ibada ya uwongo ? 
 Eleza . 
 Je , waabudu wa kweli wanapaswa kuwaepuka kabisa watu wanaoshiriki ibada ya uwongo ? 
 Je , tunapaswa kujitenga kabisa na wale wasioamini mambo tunayoamini ? 
 Hapana . 
 Amri ya pili kati ya zile amri mbili kubwa zaidi inasema : “ Mpende jirani yako kama wewe mwenyewe . ” 
 Bila shaka , sisi huonyesha kwamba tunawapenda jirani zetu kwa kuwahubiria habari njema ya Ufalme . 
 Pia , tunaonyesha kwamba tunawapenda kwa kujifunza Biblia pamoja nao na kuwaeleza kwamba wanahitaji kuepuka ibada ya uwongo . 
 Ni nini maana ya ‘ kutokuwa sehemu ya ulimwengu ’ ? 
 Ingawa sisi huwahubiria jirani zetu habari njema , sisi “ si sehemu ya ulimwengu ” kwa sababu sisi ni wafuasi wa Yesu . 
 Hapa , neno “ ulimwengu ” linamaanisha jamii ya wanadamu iliyojitenga na Mungu . 
 Sisi si sehemu ya ulimwengu katika maana ya kwamba sisi huepuka mitazamo , maneno , na mwenendo unaomchukiza Yehova . 
 Isitoshe , kupatana na ile kanuni inayosema kwamba “ mashirika mabaya huharibu tabia nzuri , ” sisi huepuka urafiki wa karibu pamoja na wale wasiofuata kanuni za Kikristo maishani . 
 Kutokuwa sehemu ya ulimwengu kunamaanisha kuendelea kuwa “ bila doa kutokana na ulimwengu . ” 
 Hivyo , kutokuwa sehemu ya ulimwengu hakumaanishi kwamba tuwaepuke kabisa watu wengine . — Yohana 17 : 15 , 16 ; 1 Wakorintho 5 : 9 , 10 . 
 16 , 17 . 
 Wakristo wanapaswa kuwatendeaje wale ambao hawajui kweli za Biblia ? 
 Basi , tunapaswa kuwatendeaje wale ambao hawajui kweli za Biblia ? 
 Paulo aliliandikia kutaniko la Kolosai hivi : “ Endeleeni kutembea kwa hekima kuelekea wale walio nje , mkijinunulia wakati unaofaa . 
 Maneno yenu na yawe yenye neema sikuzote , yenye kukolezwa chumvi , ili mjue jinsi mnavyopaswa kumjibu kila mtu . ” 
 Mtume Petro aliandika hivi : “ Mtakaseni Kristo kuwa Bwana katika mioyo yenu , sikuzote mkiwa tayari kujitetea mbele ya kila mtu ambaye hutaka kutoka kwenu sababu ya tumaini lililo ndani yenu , lakini mkifanya hivyo kwa tabia - pole na heshima kubwa . ” 
 Paulo aliwashauri Wakristo “ wasiseme vibaya juu ya yeyote , wasiwe wataka - vita , wawe wenye usawaziko , wakionyesha upole wote kuelekea watu wote . ” — Tito 3 : 2 . 
 Tukiwa Mashahidi wa Yehova , sisi huepuka kuwatendea wengine kwa ukali au kwa ujeuri . 
 Sisi hatutumii maneno ya dharau tunapozungumza kuhusu watu wa dini nyingine . 
 Badala yake , sisi huwa wenye busara , hata ikiwa mwenye nyumba , jirani , au mfanyakazi mwenzetu hatutendei kwa fadhili au anatutukana . — Wakolosai 4 : 6 ; 2 Timotheo 2 : 24 . 
 “ Endelea Kushika Kielelezo cha Maneno Yenye Afya ” 
 Wale wanaorudia ibada ya uwongo hupatwa na hali gani ya kiroho yenye kusikitisha ? 
 Inasikitisha sana wakati mtu anaporudia ibada ya uwongo baada ya kujifunza kweli za Biblia ! 
 Biblia inafafanua matokeo yenye kusikitisha ya kufanya hivyo inaposema hivi : “ Hakika ikiwa , baada ya kuponyoka kutoka katika mambo ya unajisi ya ulimwengu kwa ujuzi sahihi juu ya Bwana na Mwokozi Yesu Kristo , wanajiingiza tena katika mambo haya na kushindwa , hali ya mwisho imekuwa mbaya zaidi kwao kuliko ile ya kwanza . . . . 
 Neno la methali ya kweli limewapata : ‘ Mbwa ameyarudia matapiko yake mwenyewe , na nguruwe aliyeoshwa amerudi kugaagaa katika matope . ’ ” — 2 Petro 2 : 20 - 22 . 
 Kwa nini ni muhimu tuwe macho kutambua jambo lolote ambalo linaweza kuhatarisha hali yetu ya kiroho ? 
 Tunapaswa kuwa macho kutambua jambo lolote ambalo linaweza kuhatarisha hali yetu ya kiroho . 
 Hatari zipo sikuzote ! 
 Mtume Paulo anaonya hivi : “ Neno lililoongozwa na roho linasema kwa hakika kwamba katika vipindi vya nyakati za mwisho wengine wataanguka kutoka kwenye imani , wakisikiliza maneno yaliyoongozwa kwa roho yenye kupotosha na mafundisho ya roho waovu . ” 
 Tunaishi katika “ vipindi vya nyakati za mwisho . ” 
 Wale ambao hawaepuki ibada ya uwongo wanaweza ‘ kurushwa huku na huku kama kwa mawimbi na kuchukuliwa huku na huku na kila upepo wa fundisho kupitia udanganyifu wa watu , kwa njia ya ujanja katika kutunga kosa . ’ — Waefeso 4 : 13 , 14 . 
 Tunaweza kujilindaje na uvutano mbaya wa dini za uwongo ? 
 Tunaweza kujilindaje na uvutano mbaya wa dini za uwongo ? 
 Fikiria mambo yote ambayo Yehova ameandaa . 
 Tuna Neno la Mungu , Biblia . 
 Pia , Yehova ameandaa chakula kingi cha kiroho kupitia “ mtumwa mwaminifu na mwenye busara . ” 
 Tunaposonga mbele katika kweli , je , hatupaswi kusitawisha hamu kwa ajili ya ‘ chakula kigumu cha watu wakomavu ’ na kutamani kukutana pamoja mahali ambapo tunajifunza kweli za kiroho ? 
 Acheni tuazimie kutumia maandalizi ya Yehova kwa ukamili ili tuweze ‘ kuendelea kushika kielelezo cha maneno yenye afya ’ ambayo tumesikia . 
 Tukifanya hivyo , tutafaulu kuepuka ibada ya uwongo . 
 Umejifunza Nini ? 
 • “ Babiloni Mkubwa ” ni nini ? 
 • Tunapaswa kufanya nini ili kuepuka dini za uwongo ? 
 • Tunapaswa kuepuka mambo gani yanayoweza kuhatarisha hali yetu ya kiroho ? 
 [ Picha katika ukurasa wa 28 ] 
 Je , unajua ni kwa nini “ Babiloni Mkubwa ” anafananishwa na mwanamke mwasherati ? 
 [ Picha katika ukurasa wa 29 ] 
 “ Babiloni Mkubwa ” ataharibiwa 
 [ Picha katika ukurasa wa 31 ] 
 Sisi huwa wenye “ tabia - pole na heshima kubwa ” kuwaelekea wale wasioamini mambo tunayoamini 
 ‘ Nendeni Mkafanye Wanafunzi , Mkiwabatiza ’ 
 “ Kwa hiyo nendeni mkafanye wanafunzi kutoka kwa watu wa mataifa yote , mkiwabatiza . . . , na kuwafundisha kushika mambo yote ambayo nimewaamuru ninyi . ” — MATHAYO 28 : 19 , 20 . 
 Taifa la Israeli lilifanya uamuzi gani chini ya Mlima Sinai ? 
 YAPATA miaka 3,500 iliyopita , taifa zima liliweka nadhiri kwa Mungu . 
 Wakiwa wamekusanyika chini ya Mlima Sinai , Waisraeli walitangaza hivi waziwazi : “ Yote ambayo Yehova amesema tuko tayari kuyafanya . ” 
 Kuanzia wakati huo , Waisraeli wakawa watu waliowekwa wakfu kwa Mungu , “ mali [ yake ] ya pekee . ” 
 Walitazamia kupata ulinzi wake , na vizazi vyao vyote vingeishi katika nchi “ inayotiririka maziwa na asali . ” — Mambo ya Walawi 20 : 24 . 
 Watu wanaweza kuwa na uhusiano gani pamoja na Mungu leo ? 
 Hata hivyo , kama mtunga - zaburi Asafu alivyotaja , Waisraeli ‘ hawakulishika agano la Mungu , nao walikataa kutembea katika sheria yake . ’ 
 Hawakutimiza nadhiri ambayo mababu zao waliweka kwa Yehova . 
 Mwishowe , taifa hilo lilipoteza uhusiano wa pekee ambao mababu zao walikuwa nao pamoja na Mungu . 
 Hivyo , Mungu ‘ alielekeza uangalifu wake kwa mataifa ili achukue kutoka kwao watu kwa ajili ya jina lake . ’ 
 Na katika siku hizi za mwisho , Mungu anakusanya “ umati mkubwa , ambao hakuna mtu [ anayeweza ] kuuhesabu , kutoka mataifa yote na makabila na vikundi vya watu na lugha , ” na umati huo unasema hivi kwa shangwe : “ Wokovu unatoka kwa Mungu wetu , anayeketi juu ya kiti cha ufalme , na Mwana - Kondoo . ” — Ufunuo 7 : 9 , 10 . 
 Ni hatua gani ambazo mtu anahitaji kuchukua ili awe na uhusiano pamoja na Mungu ? 
 Ili kuwa miongoni mwa wale walio na uhusiano huo wenye thamani pamoja na Mungu , ni lazima mtu ajiweke wakfu kwa Yehova na kuonyesha wakfu huo hadharani kwa kubatizwa ndani ya maji . 
 Kufanya hivyo ni kutii amri hii ambayo Yesu aliwapa wanafunzi wake : “ Kwa hiyo nendeni mkafanye wanafunzi kutoka kwa watu wa mataifa yote , mkiwabatiza katika jina la Baba na la Mwana na la roho takatifu , na kuwafundisha kushika mambo yote ambayo nimewaamuru ninyi . ” 
 Waisraeli walisikiliza wakati “ kitabu cha agano ” kiliposomwa . 
 Hivyo , walielewa yale ambayo Yehova alitaka wafanye . 
 Vivyo hivyo leo , kabla mtu hajachukua hatua ya kubatizwa , anahitaji kupata ujuzi sahihi kuhusu mapenzi ya Mungu ambao unapatikana katika Neno lake , Biblia . 
 Ni lazima mtu afanye nini ili astahili kubatizwa ? 
 ( Tia ndani sanduku lililo hapa juu . ) 
 Ni wazi kwamba Yesu alitaka wanafunzi wake wawe na msingi thabiti wa imani kabla ya kubatizwa . 
 Aliwaagiza wafuasi wake waende na kufanya wanafunzi na vilevile kuwafundisha ‘ kushika mambo yote ambayo aliamuru . ’ 
 Hivyo , kwa kawaida wale wanaostahili kubatizwa huwa wamejifunza Biblia kwa miezi kadhaa au hata kwa mwaka mmoja au miwili ili wasifanye uamuzi haraka au bila kufikiri . 
 Wakati wa ubatizo , wale wanaotaka kubatizwa huulizwa maswali mawili ya msingi , nao hujibu kwa kusema ndiyo . 
 Kwa kuwa Yesu alikazia kwamba ‘ neno letu Ndiyo linapaswa kumaanisha Ndiyo , na Siyo yetu , Siyo , ’ inafaa sote tuchunguze kwa makini maana ya maswali hayo mawili ya ubatizo . — Mathayo 5 : 37 . 
 Toba na Wakfu 
 Swali la kwanza la ubatizo linakazia hatua gani mbili muhimu ? 
 Katika swali la kwanza la ubatizo , yule anayetaka kubatizwa huulizwa ikiwa ametubu kuhusiana na mambo aliyofanya zamani na ikiwa amejiweka wakfu kwa Yehova ili kufanya mapenzi yake . 
 Swali hilo linakazia hatua mbili muhimu ambazo mtu anahitaji kuchukua kabla ya kubatizwa , yaani , toba na wakfu . 
 6 , 7 . ( a ) Kwa nini ni lazima wote wanaotaka kubatizwa watubu ? 
 ( b ) Ni lazima mtu afanye mabadiliko gani baada ya kutubu ? 
 Kwa nini ni lazima mtu atubu kabla ya kubatizwa ? 
 Mtume Paulo anaeleza hivi : “ Wakati fulani sisi sote tulijiendesha . . . kupatana na tamaa za mwili wetu . ” 
 Kabla ya kupata ujuzi sahihi wa mapenzi ya Mungu , tuliishi kupatana na ulimwengu , kulingana na maadili yake na viwango vyake . 
 Maisha yetu yaliongozwa na mungu wa mfumo huu , Shetani . 
 Hata hivyo , baada ya kujua mapenzi ya Mungu , tunaazimia kuishi “ si kwa ajili ya tamaa za wanadamu tena , bali kwa ajili ya mapenzi ya Mungu . ” — 1 Petro 4 : 2 . 
 Maisha hayo mapya huleta faida nyingi . 
 Kwanza kabisa , yanatuwezesha kuwa na uhusiano wenye thamani pamoja na Yehova , ambao Daudi aliulinganisha na mwaliko wa kuingia katika “ hema ” la Mungu na “ mlima [ wake ] mtakatifu . ” 
 Hilo ni pendeleo kubwa ajabu ! 
 Yehova hamkaribishi mtu yeyote bali anawakaribisha wale tu ‘ wanaotembea bila kosa na kuzoea kutenda uadilifu na kusema kweli katika moyo wao . ’ 
 Kwa kuwa tulikuwa katika hali mbalimbali kabla ya kujifunza kweli , ili tutimize matakwa hayo huenda tukalazimika kufanya mabadiliko fulani katika mwenendo na utu wetu . 
 Kile kinachomchochea mtu afanye mabadiliko hayo ni toba , yaani , kujutia kabisa maisha yetu ya zamani na kuazimia kwa bidii kumpendeza Yehova . 
 Toba humwongoza mtu ageuke kabisa , yaani , aache maisha ya kilimwengu ya ubinafsi na kufuata njia inayompendeza Mungu . — Matendo 3 : 19 . 
 Sisi hujiwekaje wakfu , na kujiweka wakfu kunahusianaje na ubatizo ? 
 Katika sehemu ya pili ya swali la kwanza la ubatizo , wale wanaotaka kubatizwa huulizwa ikiwa wamejiweka wakfu kwa Yehova ili wafanye mapenzi yake . 
 Wakfu ni hatua muhimu ambayo inapaswa kutangulia ubatizo . 
 Hatua hiyo hufanywa kupitia sala , na katika sala hiyo tunaeleza tamaa yetu ya kutoa maisha yetu kwa Yehova kupitia Kristo . 
 Kisha , Yehova anakuwa Bwana wetu na Mmiliki wetu , nasi tunafurahia kufanya mapenzi ya Mungu kama Yesu . 
 Ahadi hiyo nzito inayotolewa kwa Yehova hufanywa mara moja tu . 
 Hata hivyo , kwa kuwa tunajiweka wakfu faraghani , siku ya ubatizo tunafanya tangazo la hadharani ili kuwaonyesha watu wote kwamba tumechukua hatua hiyo nzito ya kujiweka wakfu kwa Baba yetu wa mbinguni . — Waroma 10 : 10 . 
 9 , 10 . ( a ) Mapenzi ya Mungu yanahusisha nini ? 
 ( b ) Maofisa wa Nazi walitambuaje kwamba tumejiweka wakfu ? 
 Kuiga kielelezo cha Yesu cha kufanya mapenzi ya Mungu kunahusisha nini ? 
 Yesu aliwaambia wanafunzi wake hivi : “ Mtu yeyote akitaka kunifuata , na ajikane mwenyewe na kuuchukua mti wake wa mateso na kunifuata sikuzote . ” 
 Hapa Yesu alitaja mambo matatu ambayo ni lazima tuyafanye . 
 Kwanza , ‘ tunajikana ’ wenyewe , yaani , tunaacha mielekeo yetu ya ubinafsi ya kutokamilika , na badala yake tunakubali shauri na mwongozo wa Mungu . 
 Pili , ‘ tunauchukua mti wetu wa mateso . ’ 
 Katika siku za Yesu , mti wa mateso uliwakilisha aibu na kuteseka . 
 Kwa kuwa sisi ni Wakristo , tunakubali kuteseka kwa ajili ya habari njema . 
 Ingawa watu katika ulimwengu wanaweza kutudhihaki au kutushutumu , sisi ‘ hudharau aibu ’ kama Kristo , nasi tunapata furaha kwa kujua kwamba tunampendeza Mungu . 
 Mwishowe , tunamfuata Yesu “ sikuzote . ” — Zaburi 73 : 26 ; 119 : 44 ; 145 : 2 . 
 Inapendeza kwamba hata wapinzani fulani hutambua kuwa Mashahidi wa Yehova wamejiweka wakfu kwa Mungu ili wamtumikie kwa moyo wote . 
 Kwa mfano , katika kambi ya mateso ya Buchenwald wakati wa utawala wa Nazi huko Ujerumani , Mashahidi waliokataa kukana imani yao walipaswa kutia sahihi taarifa hii iliyochapishwa : “ Bado mimi ni Mwanafunzi wa Biblia mwaminifu , nami sitavunja kamwe kiapo changu mbele za Yehova . ” 
 Bila shaka , maneno hayo yanaonyesha wazi mtazamo wa watumishi wote waaminifu wa Mungu waliojiweka wakfu ! — Matendo 5 : 32 . 
 Kutambulishwa Kuwa Mmoja wa Mashahidi wa Yehova 
 Mtu anayebatizwa anapata pendeleo gani ? 
 Katika sehemu ya kwanza ya swali la pili , yule anayetaka kubatizwa huulizwa ikiwa anaelewa kwamba ubatizo wake unamtambulisha kuwa mmoja wa Mashahidi wa Yehova . 
 Baada ya kubatizwa , anakuwa mhudumu aliyewekwa rasmi ambaye anatambulishwa kwa jina la Yehova . 
 Hilo ni pendeleo kubwa na daraka zito . 
 Isitoshe , linamwezesha yule anayebatizwa awe na tazamio la kupata wokovu wa milele , maadamu anabaki mwaminifu kwa Yehova . — Mathayo 24 : 13 . 
 Heshima ya kutambulishwa kwa jina la Yehova huleta daraka gani ? 
 Bila shaka , ni heshima kubwa sana kutambulishwa kwa jina la Mungu mweza - yote , Yehova . 
 Nabii Mika alisema hivi : “ Vikundi vyote vya watu vitatembea kila kimoja katika jina la mungu wake ; bali sisi tutatembea katika jina la Yehova Mungu wetu mpaka wakati usio na kipimo , naam , milele . ” 
 Hata hivyo , heshima hiyo huleta daraka fulani . 
 Tunahitaji kuishi kwa njia inayoleta heshima kwa Yehova , yule ambaye tunatambulishwa kwa jina lake . 
 Paulo aliwakumbusha Wakristo huko Roma kwamba ikiwa mtu hatendi yale anayohubiri , jina la Mungu “ linafanyiwa makufuru , ” au kuchafuliwa . — Waroma 2 : 21 - 24 . 
 Kwa nini watumishi wa Yehova waliojiweka wakfu wana daraka la kutoa ushahidi kuhusu Mungu wao ? 
 Mtu anapokuwa Shahidi wa Yehova , anakubali pia daraka la kutoa ushahidi kuhusu Mungu wake . 
 Yehova aliwaalika watu wa taifa la Israeli waliojiweka wakfu wawe mashahidi wake , ili watoe ushahidi kuhusu Uungu wake wa milele . 
 Lakini taifa hilo lilishindwa kutimiza daraka hilo , na mwishowe likapoteza kabisa kibali cha Yehova . 
 Leo , Wakristo wa kweli wanajivunia pendeleo la kutoa ushahidi kumhusu Yehova . 
 Tunafanya hivyo kwa sababu tunampenda na tunatamani jina lake litakaswe . 
 Je , kweli tunaweza kunyamaza huku tukijua ukweli kuhusu Baba yetu wa mbinguni na kusudi lake ? 
 Tunahisi kama mtume Paulo , wakati aliposema : “ Nimewekewa sharti . 
 Kwa kweli , ole wangu mimi ikiwa sitangazi habari njema ! ” — 1 Wakorintho 9 : 16 . 
 14 , 15 . ( a ) Tengenezo la Yehova hutusaidiaje kufanya maendeleo ya kiroho ? 
 ( b ) Ni maandalizi gani yanayotusaidia kiroho ? 
 Katika swali la pili , yule anayetaka kubatizwa anakumbushwa pia kuhusu daraka lake la kushirikiana na tengenezo la Yehova linaloongozwa kwa roho . 
 Hatuwezi kujitenga na wengine tunapomtumikia Mungu , nasi tunahitaji kusaidiwa , kutegemezwa , na kutiwa moyo na “ ushirika mzima wa akina ndugu . ” 
 Tengenezo la Mungu linatimiza daraka muhimu katika maendeleo yetu ya kiroho . 
 Linaandaa habari nyingi za Biblia zilizochapishwa ambazo zinatusaidia kuongeza ujuzi sahihi , kutenda kwa hekima tunapokabili matatizo , na kusitawisha uhusiano wa karibu pamoja na Mungu . 
 Kama mama anayehakikisha kwamba mtoto wake amelishwa vizuri na kutunzwa , “ mtumwa mwaminifu na mwenye busara ” huandaa chakula tele cha kiroho kwa wakati unaofaa ili tufanye maendeleo ya kiroho . — Mathayo 24 : 45 - 47 ; 1 Wathesalonike 2 : 7 , 8 . 
 Kwenye mikutano ya kila juma , watu wa Yehova huzoezwa na kutiwa moyo wawe Mashahidi wa Yehova waaminifu . 
 Shule ya Huduma ya Kitheokrasi hutufundisha kuzungumza mbele ya watu , na Mkutano wa Utumishi hutuzoeza kutangaza ujumbe wetu kwa njia yenye matokeo . 
 Tunapohudhuria mikutano yetu na kujifunza kibinafsi habari za Biblia zilizochapishwa , tunaona roho ya Yehova ikifanya kazi ili kuongoza tengenezo lake . 
 Kupitia maandalizi hayo yanayotolewa kwa ukawaida , Mungu hutuonyesha hatari , hutuzoeza kuwa wahudumu stadi , na kutusaidia tuendelee kukesha kiroho . — Zaburi 19 : 7 , 8 , 11 ; 1 Wathesalonike 5 : 6 , 11 ; 1 Timotheo 4 : 13 . 
 Nia ya Kufanya Uamuzi wa Kubatizwa 
 Ni nini kinachotuchochea kujiweka wakfu kwa Yehova ? 
 Kwa hiyo , yale maswali mawili ya ubatizo yanawakumbusha wale wanaotaka kubatizwa maana ya ubatizo wa maji na madaraka yanayotokana na hatua hiyo . 
 Basi , wanapaswa kuwa na nia gani wanapofanya uamuzi wa kubatizwa ? 
 Tunakuwa wanafunzi waliobatizwa , si kwa sababu mtu ametulazimisha , bali kwa sababu Yehova ‘ anatuvuta . ’ 
 Kwa kuwa “ Mungu ni upendo , ” anatawala kwa upendo , wala si kwa mabavu . 
 Sisi huvutwa kwa Yehova kwa sababu ya sifa zake nzuri na jinsi anavyotutendea . 
 Yehova alimtoa Mwana wake mzaliwa - pekee kwa ajili yetu , naye anatuahidi maisha bora wakati ujao . 
 Hivyo , tunachochewa kumpa maisha yetu , naam , kuyaweka wakfu kwake . — Methali 3 : 9 ; 2 Wakorintho 5 : 14 , 15 . 
 Hatukujiweka wakfu kwa mambo gani ? 
 Sisi hujiweka wakfu , si kwa lengo fulani wala kwa kazi fulani , bali kwa Yehova mwenyewe . 
 Kazi ambayo Mungu amewapa watu wake itabadilika , lakini wakfu wao kwake hauwezi kubadilika . 
 Kwa mfano , mgawo ambao Yehova alimpa Abrahamu ni tofauti sana na ule aliompa Yeremia . 
 Lakini , watu hao wawili walitimiza kazi hususa ambayo Mungu aliwapa kwa sababu walimpenda Yehova na walitaka kufanya mapenzi yake kwa uaminifu . 
 Katika wakati huu wa mwisho , wafuasi wote wa Kristo waliobatizwa hujitahidi kutimiza amri ya Kristo ya kuhubiri habari njema ya Ufalme na kufanya wanafunzi . 
 Kufanya kazi hiyo kwa moyo wote ni njia nzuri ya kuonyesha kwamba tunampenda Baba yetu wa mbinguni na kwamba tumejiweka wakfu kwake . — 1 Yohana 5 : 3 . 
 18 , 19 . ( a ) Tunapobatizwa , sisi hutoa taarifa gani hadharani ? 
 ( b ) Tutazungumzia nini katika makala inayofuata ? 
 Bila shaka , ubatizo humwezesha mtu kupata baraka nyingi , lakini hiyo ni hatua inayopaswa kufikiriwa kwa uzito . 
 Inaonyesha azimio ambalo linapaswa kutangulizwa kabla ya madaraka mengine yote . 
 Tunapobatizwa , tunatoa taarifa hii hadharani : “ Mungu huyu ni Mungu wetu mpaka wakati usio na kipimo , naam , milele . 
 Yeye mwenyewe atatuongoza mpaka tufe . ” — Zaburi 48 : 14 . 
 Makala inayofuata itazungumzia maswali mengine yanayoweza kutokea kuhusiana na ubatizo wa maji . 
 Je , mtu anaweza kuwa na sababu nzuri za kuepuka kubatizwa ? 
 Je , umri unapaswa kufikiriwa ? 
 Sote tunaweza kufanya nini ili kufanya pindi ya ubatizo iwe yenye kuheshimika ? 
 Je , Unaweza Kueleza ? 
 • Kwa nini kila Mkristo anahitaji kutubu kabla ya kubatizwa ? 
 • Kujiweka wakfu kwa Mungu kunahusisha nini ? 
 • Ni madaraka gani yanayotokana na heshima ya kutambulishwa kwa jina la Yehova ? 
 • Ni nini kinachopaswa kutuchochea kuamua kubatizwa ? 
 [ Sanduku / Picha katika ukurasa wa 22 ] 
 Yale Maswali Mawili ya Ubatizo 
 Kwa msingi wa dhabihu ya Yesu Kristo , je , umetubu dhambi zako na kujiweka wakfu kwa Yehova ili kufanya mapenzi yake ? 
 Je , unaelewa kwamba wakfu na ubatizo wako unakutambulisha kuwa mmoja wa Mashahidi wa Yehova anayeshirikiana na tengenezo la Mungu linaloongozwa na roho ? 
 [ Picha katika ukurasa wa 23 ] 
 Wakfu ni ahadi nzito inayotolewa kwa Yehova kupitia sala 
 [ Picha katika ukurasa wa 25 ] 
 Kazi yetu ya kuhubiri huonyesha wakfu wetu kwa Mungu 
 Kutimiza Matakwa ya Ubatizo wa Kikristo 
 “ Ni nini kinachonizuia nisibatizwe ? ” — MATENDO 8 : 36 . 
 1 , 2 . 
 Filipo alianzishaje mazungumzo pamoja na ofisa mmoja Mwethiopia , na nini kinachoonyesha kwamba mtu huyo alipendezwa na mambo ya kiroho ? 
 MWAKA mmoja au miwili hivi baada ya kifo cha Yesu , ofisa mmoja wa serikali alikuwa akisafiri kuelekea kusini kwenye barabara iliyotoka Yerusalemu mpaka Gaza . 
 Bado alihitaji kusafiri kilometa 1,500 hivi akitumia gari la kukokotwa . 
 Hiyo ilikuwa safari yenye kuchosha kweli ! 
 Mtu huyo aliyemwogopa Mungu alikuwa amesafiri mbali sana , kutoka Ethiopia hadi Yerusalemu , ili kumwabudu Yehova . 
 Alipokuwa katika safari ndefu ya kurudi , alitumia vizuri wakati wake kwa kusoma Neno la Mungu . 
 Naam , alikuwa na imani kwelikweli . 
 Yehova alimtambua mtu huyo mnyoofu , na kupitia malaika , Akamwongoza mwanafunzi Filipo amhubirie . — Matendo 8 : 26 - 28 . 
 Ilikuwa rahisi kwa Filipo kuanzisha mazungumzo kwa kuwa ofisa huyo Mwethiopia alikuwa akisoma kwa sauti kubwa , kama ilivyokuwa desturi wakati huo . 
 Hivyo , Filipo alimsikia akisoma kitabu cha kukunjwa cha Isaya . 
 Filipo aliamsha upendezi wa mtu huyo kwa kuuliza swali moja rahisi : “ Je , wewe kwa kweli unaelewa unayoyasoma ? ” 
 Kisha , mazungumzo kuhusu Isaya 53 : 7 , 8 yakaanza . 
 Mwishowe , Filipo “ akamtangazia habari njema juu ya Yesu . ” — Matendo 8 : 29 - 35 . 
 3 , 4 . ( a ) Kwa nini Filipo alimbatiza Mwethiopia huyo bila kukawia ? 
 ( b ) Tutachunguza maswali gani ? 
 Kwa muda mfupi tu , Mwethiopia huyo alielewa daraka la Yesu katika kusudi la Mungu na vilevile uhitaji wa kuwa mwanafunzi aliyebatizwa wa Kristo . 
 Mwethiopia huyo alipoona mahali penye maji karibu , alimuuliza Filipo hivi : “ Ni nini kinachonizuia nisibatizwe ? ” 
 Bila shaka , hizo zilikuwa hali za pekee . 
 Tayari mtu huyo mwenye imani alikuwa akimwabudu Mungu akiwa mgeuzwa - imani . 
 Kama hangebatizwa wakati huo , basi huenda hangepata nafasi nyingine ya kubatizwa kwa muda mrefu sana . 
 Zaidi ya yote , mtu huyo alielewa matakwa ya Mungu , na alitaka kuyatimiza kwa moyo wote . 
 Filipo alikubali ombi lake kwa furaha , naye Mwethiopia huyo alipobatizwa “ aliendelea kwenda zake akishangilia . ” 
 Inaelekea alienda kuwa mhubiri mwenye bidii wa habari njema katika nchi yao . — Matendo 8 : 36 - 39 . 
 Ingawa hatua za wakfu na ubatizo hazipaswi kuchukuliwa kimchezo wala haraka - haraka , mfano wa ofisa huyo Mwethiopia unaonyesha kwamba kuna nyakati ambazo watu fulani wamebatizwa muda mfupi tu baada ya kusikia kweli ya Neno la Mungu . 
 * Basi , inafaa kuchunguza maswali haya : Mtu anapaswa kujitayarishaje kwa ajili ya ubatizo ? 
 Ni wakati gani ambapo umri unapaswa kufikiriwa ? 
 Ni maendeleo gani ya kiroho ambayo yanapaswa kuonekana kabla mtu hajabatizwa ? 
 Zaidi ya yote , kwa nini Yehova anataka watumishi wake wachukue hatua hiyo ? 
 Mapatano Mazito 
 5 , 6 . ( a ) Watu wa Mungu wa kale walionyeshaje kwamba wanathamini upendo wa Yehova ? 
 ( b ) Tunaweza kuwa na uhusiano gani wa karibu pamoja na Mungu baada ya kubatizwa ? 
 Baada ya kuwakomboa Waisraeli kutoka Misri , Yehova alikuwa tayari kuwakubali kuwa “ mali [ yake ] ya pekee , ” kuwapenda na kuwalinda na kuwafanya kuwa “ taifa takatifu . ” 
 Hata hivyo , ili wapate baraka hizo , iliwabidi watu hao waonyeshe waziwazi kwamba wanathamini upendo wa Mungu . 
 Walifanya hivyo kwa kukubali kufanya ‘ yote ambayo Yehova alisema ’ na kufanya agano pamoja naye . 
 Katika karne ya kwanza , Yesu aliwaamuru wafuasi wake wafanye wanafunzi kutoka kwa watu wa mataifa yote , na wale waliokubali mafundisho yake wakabatizwa . 
 Uhusiano mzuri pamoja na Mungu ulitegemea kumwamini Yesu Kristo kisha kubatizwa . — Mathayo 28 : 19 , 20 ; Matendo 2 : 38 , 41 . 
 Masimulizi hayo ya Biblia yanaonyesha kwamba Yehova huwabariki wale wanaofanya na kutimiza mapatano mazito ya kumtumikia . 
 Kwa Wakristo , wakfu na ubatizo ni hatua ambazo mtu anapaswa kuchukua ili apate baraka za Yehova . 
 Tunaazimia kufuata njia zake na kutafuta mwongozo wake . 
 Tunapofanya hivyo , Yehova hushika mkono wetu na kutuongoza katika njia tunayopaswa kutembea ndani yake . — Zaburi 73 : 23 ; Isaya 30 : 21 ; 41 : 10 , 13 . 
 Kwa nini wakfu na ubatizo unapaswa kuwa uamuzi wa kibinafsi ? 
 Nia yetu ya kuchukua hatua hizo inapaswa kuwa upendo kwa Yehova na tamaa ya kumtumikia . 
 Mtu hapaswi kubatizwa eti kwa sababu mwingine amemwambia kwamba amejifunza kwa muda mrefu au kwa sababu rafiki zake wanabatizwa . 
 Ni kweli kwamba wazazi na Wakristo wengine waliokomaa wanaweza kumhimiza mtu afikirie wakfu na ubatizo . 
 Hata mtume Petro aliwasihi wale waliomsikiliza wakati wa Pentekoste ‘ wabatizwe . ’ 
 Hata hivyo , kujiweka wakfu ni jambo la kibinafsi , na hakuna mtu mwingine yeyote anayeweza kufanya hivyo kwa niaba yetu . 
 Sisi wenyewe ndio tunaopaswa kujiamulia kufanya mapenzi ya Mungu . — Zaburi 40 : 8 . 
 Kujitayarisha Vizuri kwa Ajili ya Ubatizo 
 8 , 9 . ( a ) Kwa nini ubatizo wa watoto wachanga haupatani na Maandiko ? 
 ( b ) Kabla ya kubatizwa , vijana wanapaswa kufanya maendeleo gani ya kiroho ? 
 Je , watoto wanaweza kuwa na hekima ya kufanya uamuzi wa kujiweka wakfu ? 
 Maandiko hayataji umri hususa wa kubatizwa . 
 Lakini , ni wazi kwamba watoto wachanga hawawezi kuwa waamini , hawawezi kuwa na imani , wala hawawezi kujiweka wakfu kwa Mungu . 
 Kuhusu Wakristo wa karne ya kwanza , mwanahistoria Augustus Neander alisema hivi katika kitabu chake ( General History of the Christian Religion and Church ) : “ Mwanzoni ni watu wazima tu waliokuwa wakibatizwa , kwa kuwa kwa kawaida watu walielewa kwamba ubatizo unahusiana sana na imani . ” 
 Vijana wengine husitawisha hali ya kiroho wakiwa na umri mdogo , huku wengine hufanya hivyo baada ya muda mrefu . 
 Hata hivyo , kabla ya kubatizwa , kijana anapaswa kuwa na uhusiano pamoja na Yehova , kuelewa kwa usahihi mafundisho ya msingi ya Maandiko , na kufahamu kabisa maana ya wakfu , kama ilivyo kwa watu wazima pia . 
 Ni hatua gani zinazopaswa kutangulia wakfu na ubatizo ? 
 Yesu aliwaagiza wanafunzi wake kuwafundisha wapya mambo yote aliyoamuru . 
 Kwa hiyo , kwanza kabisa , wapya wanahitaji kupata ujuzi sahihi kuhusu kweli , kisha ujuzi huo utawawezesha kumwamini Yehova na Neno lake . 
 Halafu , kweli ya Biblia inapogusa moyo wa mtu , inamchochea kutubu na kugeuka kwa kuacha maisha yake ya zamani . 
 Mwishowe , mtu huyo hutamani kujiweka wakfu kwa Yehova na kubatizwa , kama vile Yesu alivyoamuru . 
 Kwa nini ni muhimu tushiriki kwa ukawaida katika kazi ya kuhubiri kabla ya ubatizo ? 
 Hatua nyingine muhimu ya kufanya maendeleo ili kufikia ubatizo ni kuhubiri habari njema ya Ufalme . 
 Hiyo ndiyo kazi muhimu zaidi ambayo Yehova amewapa watu wake katika siku hizi za mwisho . 
 Hivyo , wahubiri ambao hawajabatizwa wanaweza kupata shangwe kwa kuwaeleza wengine yale wanayoamini . 
 Kufanya kazi hiyo huwatayarisha pia kushiriki kwa ukawaida na kwa bidii katika huduma ya shambani baada ya ubatizo . — Waroma 10 : 9 , 10 , 14 , 15 . 
 Je , Kuna Jambo Linalokuzuia Usibatizwe ? 
 Ni mambo gani ambayo huenda yakawazuia wengine wasibatizwe ? 
 Huenda wengine wakasita kubatizwa kwa sababu hawataki madaraka yanayoambatana na hatua hiyo . 
 Wanatambua kwamba ili watimize viwango vya Yehova , itawabidi wafanye mabadiliko makubwa maishani mwao . 
 Au huenda wakaogopa kwamba itakuwa vigumu kwao kutimiza matakwa ya Mungu baada ya ubatizo . 
 Huenda wengine wakafikiri hivi , “ Labda siku moja nitafanya kosa na kutengwa na ushirika wa kutaniko . ” 
 Katika siku za Yesu , ni nini kilichowazuia watu fulani wasiwe wafuasi wake ? 
 Katika siku za Yesu , watu fulani waliruhusu mapendezi yao wenyewe na uhusiano wa kifamilia uwazuie wasiwe wanafunzi wake . 
 Mwandishi fulani alisema kwamba angemfuata Yesu popote ambapo Yesu angeenda . 
 Lakini Yesu akamwambia kwamba mara nyingi hata hana mahali pa kulala usiku . 
 Yesu alipomwalika mtu mwingine amfuate , mtu huyo alijibu kwamba anahitaji kwanza ‘ kumzika ’ baba yake . 
 Labda , alitaka kukaa nyumbani na kungoja mpaka wakati ambapo baba yake angekufa badala ya kumfuata Yesu na kushughulikia daraka hilo la kifamilia wakati ambapo lingetokea . 
 Mwishowe , mtu wa tatu alisema kwamba kabla ya kumfuata Yesu , anahitaji kwanza ‘ kuwaaga ’ watu wa nyumbani mwake . 
 Yesu alisema kwamba kuahirisha mambo kwa njia hiyo ni “ kutazama mambo yaliyo nyuma . ” 
 Hivyo , inaonekana kwamba wale wanaosita kuamua hawatakosa visingizio vya kuepuka daraka lao la Kikristo . — Luka 9 : 57 - 62 . 
 ( a ) Petro , Andrea , Yakobo , na Yohana walitendaje wakati Yesu alipowaalika wawe wavuvi wa watu ? 
 ( b ) Kwa nini hatupaswi kusita - sita kukubali nira ya Yesu ? 
 Mfano wa Petro , Andrea , Yakobo , na Yohana ni tofauti sana . 
 Yesu alipowaalika wamfuate na kuwa wavuvi wa watu , Biblia inasema hivi : “ Mara moja wakaziacha nyavu , wakamfuata . ” 
 Kwa kufanya uamuzi huo bila kusitasita , walijionea ukweli wa maneno ambayo Yesu aliwaambia baadaye : “ Chukueni nira yangu na mjifunze kutoka kwangu , kwa maana mimi ni mwenye tabia - pole na mnyenyekevu moyoni , nanyi mtapata burudisho kwa ajili ya nafsi zenu . 
 Kwa maana nira yangu ni laini na mzigo wangu ni mwepesi . ” 
 Ingawa ubatizo huleta nira ya daraka , Yesu anatuhakikishia kwamba hiyo ni nira laini inayoweza kubebwa ambayo itatuburudisha sana . 
 Mfano wa Musa na Yeremia unaonyeshaje kwamba tunaweza kuwa na uhakika kwamba Mungu atatutegemeza ? 
 Bila shaka , si ajabu kwa mtu kuhisi kwamba hawezi kutimiza madaraka yanayotokana na ubatizo . 
 Mwanzoni , Musa na Yeremia walihisi kwamba hawawezi kushughulikia migawo ambayo Yehova alikuwa amewapa . 
 Mungu aliwapa uhakikisho gani ? 
 Alimwambia Musa hivi : “ Nitakuwa pamoja nawe . ” 
 Pia , alimwahidi Yeremia hivi : “ Mimi niko pamoja nawe ili kukukomboa . ” 
 Sisi pia tunaweza kuwa na uhakika kwamba Yehova atatutegemeza . 
 Kumpenda Mungu na kumtegemea kunaweza kutusaidia kuondoa shaka kwamba hatuwezi kutimiza wakfu wetu . 
 Mtume Yohana aliandika hivi : “ Hakuna woga katika upendo , lakini upendo mkamilifu hutupa woga nje . ” 
 Mvulana mdogo anaweza kuogopa anapotembea peke yake , lakini anakuwa na uhakika anapotembea akiwa ameushika mkono wa baba yake . 
 Vivyo hivyo , tukimtegemea Yehova kwa moyo wetu wote , anatuahidi kwamba ‘ atanyoosha mapito yetu ’ tunapoendelea kutembea pamoja naye . — Methali 3 : 5 , 6 . 
 Pindi Inayostahili Heshima 
 Kwa nini ubatizo unahusisha kumzamisha mtu kabisa ndani ya maji ? 
 Kwa kawaida , hotuba ya Kimaandiko inayoeleza maana ya ubatizo wa Kikristo hutolewa kabla ya ubatizo . 
 Mwishoni mwa hotuba hiyo , wale wanaotaka kubatizwa huombwa wafanye tangazo la hadharani la imani yao kwa kujibu yale maswali mawili ya ubatizo . 
 Kisha , wale wanaotaka kubatizwa huzamishwa ndani ya maji , kwa kufuata mfano uliowekwa na Yesu . 
 Biblia inasema kwamba baada ya Yesu kubatizwa , ‘ alipanda kutoka katika maji ’ au “ kutoka majini . ” 
 Ni wazi kwamba Yohana Mbatizaji alimzamisha Yesu kabisa . 
 * Kuzamishwa kabisa huonyesha badiliko kubwa ambalo tumefanya maishani , yaani , ni kana kwamba tunakufa kuhusiana na maisha yetu ya zamani na kuanza maisha mapya ya kumtumikia Mungu . 
 Watazamaji na wale wanaotaka kubatizwa wanaweza kuonyeshaje heshima wakati wa ubatizo ? 
 Ubatizo ni pindi nzito na ya shangwe . 
 Biblia inaonyesha kwamba Yesu alikuwa akisali wakati Yohana alipombatiza katika Mto Yordani . 
 Kupatana na mfano huo , wale wanaotaka kubatizwa wanapaswa kujiendesha kwa njia inayofaa wakati wa ubatizo . 
 Kwa kuwa Biblia inatuhimiza tuvalie kwa kiasi kila siku , tunapaswa kutii shauri hilo hata zaidi siku ya ubatizo wetu ! 
 Pia , watazamaji wanaweza kuonyesha heshima kwa kusikiliza kwa makini hotuba ya ubatizo na kutazama ubatizo kwa utaratibu . — 1 Wakorintho 14 : 40 . 
 Baraka Ambazo Wanafunzi Waliobatizwa Hupata 
 18 , 19 . 
 Ubatizo huleta mapendeleo na baraka gani ? 
 Tunapojiweka wakfu kwa Mungu na kubatizwa , tunakuwa sehemu ya familia ya pekee . 
 Kwanza kabisa , Yehova anakuwa Baba yetu na Rafiki yetu . 
 Kabla ya ubatizo , tulikuwa tumetenganishwa na Mungu , lakini baada ya ubatizo tunapatanishwa naye . 
 Kupitia dhabihu ya Kristo , tumemkaribia Mungu naye anatukaribia . 
 Nabii Malaki anaeleza jinsi Yehova anavyowasikiliza wale wanaolitumia jina lake na kutambulishwa kwa jina hilo , naye anaingiza majina yao katika kitabu chake cha kumbukumbu . 
 Mungu anasema hivi : “ Nao watakuwa wangu , . . . 
 Nami nitawaonyesha huruma , kama vile mwanamume anavyomwonyesha huruma mwana wake ambaye anamtumikia . ” — Malaki 3 : 16 - 18 . 
 Pia , ubatizo hutuwezesha kuwa sehemu ya undugu wa ulimwenguni pote . 
 Mtume Petro alipouliza baraka ambazo wanafunzi wa Kristo watapata kwa sababu ya kujidhabihu , Yesu aliahidi hivi : “ Kila mtu ambaye ameacha nyumba au ndugu au dada au baba au mama au watoto au mashamba kwa ajili ya jina langu atapokea mara nyingi zaidi naye atarithi uzima wa milele . ” 
 Miaka mingi baadaye , Petro aliandika kuhusu “ ushirika mzima wa akina ndugu ” ambao ulikuwa umesitawi “ ulimwenguni . ” 
 Petro mwenyewe alijionea utegemezo na baraka zinazotokana na undugu wenye upendo , nasi pia tunaweza kujionea mambo hayo . — 1 Petro 2 : 17 ; 5 : 9 . 
 Tunapobatizwa tunapata tumaini gani zuri ? 
 Isitoshe , Yesu alionyesha kwamba wale wanaomfuata ‘ watarithi uzima wa milele . ’ 
 Naam , wakfu na ubatizo hutupa tumaini la ‘ kuushika imara uzima ulio wa kweli , ’ yaani , uzima wa milele katika ulimwengu mpya wa Mungu . 
 Hakuna msingi mwingine bora kuliko huo ambao tunaweza kujiwekea sisi wenyewe pamoja na familia zetu kwa ajili ya wakati ujao ! 
 Tumaini hilo zuri litatuwezesha ‘ kutembea katika jina la Yehova Mungu wetu mpaka wakati usio na kipimo , naam , milele . ’ — Mika 4 : 5 . 
 [ Maelezo ya Chini ] 
 Vivyo hivyo , Wayahudi na wageuzwa - imani 3,000 waliosikiliza hotuba ya Petro wakati wa Pentekoste , walibatizwa bila kukawia . 
 Bila shaka , kama yule towashi Mwethiopia , tayari walijua mafundisho ya msingi na kanuni za Neno la Mungu . — Matendo 2 : 37 - 41 . 
 Kulingana na kitabu kimoja ( Expository Dictionary of New Testament Words cha Vine ) , neno la Kigiriki baʹpti·sma ( ubatizo ) linamaanisha “ hatua ya kuingizwa ndani ya maji , kuzamishwa na kuinuliwa . ” 
 Je , Unaweza Kueleza ? 
 • Tunaweza kuitikiaje upendo wa Yehova , na kwa nini tufanye hivyo ? 
 • Mtu anapaswa kufanya maendeleo gani ya kiroho kabla ya kubatizwa ? 
 • Kwa nini hatupaswi kusita kubatizwa kwa sababu tu ya kuogopa kwamba tutafanya kosa au kwa sababu ya kuepuka kutimiza madaraka yanayotokana na ubatizo ? 
 • Wanafunzi waliobatizwa wa Yesu Kristo wanaweza kupata baraka gani za pekee ? 
 [ Picha katika ukurasa wa 26 ] 
 “ Ni nini kinachonizuia nisibatizwe ? ” 
 [ Picha katika ukurasa wa 29 ] 
 Ubatizo ni pindi nzito na ya shangwe 
 “ Mimi Nipo Pamoja Nanyi ” 
 “ Mjumbe wa Yehova akaendelea kuwaambia : . . . 
 ‘ “ Mimi nipo pamoja nanyi , ” asema Yehova . ’ ” — HAGAI 1 : 13 . 
 Yesu alizungumzia unabii gani unaohusu nyakati zetu ? 
 TUNAISHI wakati muhimu katika historia . 
 Utimizo wa unabii wa Biblia unaonyesha kwamba tangu mwaka wa 1914 tumekuwa katika “ siku ya Bwana . ” 
 Huenda umejifunza unabii mbalimbali kuhusu “ siku [ hiyo ] ya Bwana . ” 
 Hivyo , unajua kwamba Yesu alisema “ siku za Mwana wa binadamu ” katika mamlaka ya Ufalme ni kama “ siku za Noa ” na “ siku za Loti . ” 
 Biblia inaonyesha kwamba mambo yaliyotukia siku za Noa na za Loti ni unabii unaohusu nyakati zetu . 
 Hata hivyo , kuna unabii mwingine kuhusu nyakati zetu ambao tunapaswa kufikiria kwa uzito . 
 Yehova aliwapa Hagai na Zekaria kazi gani ? 
 Acheni tuzungumzie hali fulani iliyokuwapo katika siku za manabii Waebrania , Hagai na Zekaria . 
 Manabii hao wawili waaminifu walikuwa na ujumbe gani ambao unahusu watu wa Yehova wa siku zetu ? 
 Hagai na Zekaria walikuwa ‘ wajumbe wa Yehova ’ kwa Wayahudi waliorudi kutoka utekwani Babiloni . 
 Walipewa utume wa kuwahakikishia Waisraeli kwamba Mungu angewategemeza katika kazi ya kujenga upya hekalu . 
 Ingawa vitabu ambavyo Hagai na Zekaria waliandika ni vifupi , vitabu hivyo ni sehemu ya “ andiko lote [ ambalo ] limeongozwa na roho ya Mungu [ na ] lenye faida kwa kufundisha , kwa kukaripia , kwa kunyoosha mambo , kwa kutia nidhamu katika uadilifu . ” — 2 Timotheo 3 : 16 . 
 Tunapaswa Kukazia Fikira Unabii Huo 
 3 , 4 . 
 Kwa nini tunapaswa kupendezwa na ujumbe wa Hagai na Zekaria ? 
 Bila shaka , ujumbe wa Hagai na Zekaria uliwafaidi Wayahudi wa siku zao , na unabii wao ulitimizwa kwa kiasi fulani wakati huo . 
 Hata hivyo , tunawezaje kuwa na hakika kwamba vitabu hivyo viwili vinatuhusu leo ? 
 Andiko la Waebrania 12 : 26 - 29 linatusaidia kupata jibu . 
 Hapo mtume Paulo ananukuu andiko la Hagai 2 : 6 linalosema kwamba Mungu ‘ anatikisa mbingu na dunia . ’ 
 Mwishowe , kutikisa huko ‘ kutakipindua kiti cha falme na kuangamiza nguvu za falme za mataifa . ’ — Hagai 2 : 22 . 
 Anaponukuu Hagai , Paulo anaeleza kile kitakachopata “ falme za mataifa ” na anakazia ukuu wa Ufalme usiotikisika ambao Wakristo watiwa - mafuta watapokea . 
 Basi , maneno ya Paulo yanaonyesha kwamba unabii wa Hagai na Zekaria unahusu kipindi cha baadaye , baada ya kitabu cha Waebrania kuandikwa katika karne ya kwanza ya Wakati wa Kawaida . 
 Bado kungali na mabaki ya Wakristo watiwa - mafuta duniani leo , ambao watatawala pamoja na Yesu katika Ufalme wa Kimasihi . 
 Hivyo , unabii wa Hagai na Zekaria unahusu nyakati zetu . 
 5 , 6 . 
 Ni mambo gani yaliyotukia kabla ya unabii wa Hagai na Zekaria ? 
 Kitabu cha Ezra kinaeleza mambo yaliyotukia kabla ya unabii wa Hagai na Zekaria . 
 Baada ya Wayahudi kurudi kutoka utekwani Babiloni mwaka wa 537 K.W.K . , Gavana Zerubabeli na Kuhani Mkuu Yoshua ( au Yeshua ) walisimamia kuwekwa kwa msingi wa hekalu jipya mwaka wa 536 K.W.K . 
 Ingawa tukio hilo lilipaswa kutokeza shangwe nyingi , baada ya muda Wayahudi walianza kuogopa . 
 Andiko la Ezra 4 : 4 linasema kwamba adui , au ‘ watu wa nchi walizidi kuilegeza mikono ya watu wa Yuda na kuwavunja moyo wasijenge . ’ 
 Adui hao , hasa Wasamaria , walitoa madai ya uwongo dhidi ya Wayahudi . 
 Wapinzani hao walimchochea mfalme wa Uajemi apige marufuku ujenzi wa hekalu . — Ezra 4 : 10 - 21 . 
 Bidii ya kazi ya ujenzi ilididimia . 
 Wayahudi wakafuatia mambo ya kibinafsi . 
 Hata hivyo , mwaka wa 520 K.W.K . , miaka 16 baada ya kuwekwa kwa msingi wa hekalu , Yehova aliwatuma Hagai na Zekaria ili wawahimize watu waanze tena kulijenga hekalu . 
 Kwa kuwa Wayahudi walichochewa na wajumbe wa Mungu na kuthibitishiwa kwamba Yehova angewasaidia , walianza tena kazi ya kujenga hekalu , nao wakalimaliza mwaka wa 515 K.W.K . — Ezra 6 : 14 , 15 . 
 Hali katika siku za Hagai na Zekaria zinalinganaje na hali za leo ? 
 Je , unajua mambo yote hayo yanatuhusuje ? 
 Tuna kazi ya kuhubiri “ habari njema ya ufalme . ” 
 Kazi hiyo ilitiliwa maanani zaidi baada ya Vita vya Kwanza vya Ulimwengu . 
 Kama vile Wayahudi wa kale walivyowekwa huru kutoka utekwani Babiloni , watu wa Yehova wa leo waliwekwa huru kutoka katika utekwa wa Babiloni Mkubwa , milki ya ulimwengu ya dini za uwongo . 
 Watiwa - mafuta wa Mungu walifanya kwa bidii kazi ya kuhubiri , kufundisha , na kuelekeza watu kwenye ibada ya kweli . 
 Kazi hiyo inaendelea leo kwa kadiri kubwa hata zaidi , na huenda unaifanya . 
 Huu ndio wakati wa kuifanya kwa kuwa mwisho wa mfumo huu mbovu uko karibu ! 
 Lazima kazi hiyo tuliyopewa na Mungu iendelee mpaka aingilie kati shughuli za wanadamu wakati wa “ dhiki kuu . ” 
 Wakati huo uovu utakomeshwa , na hilo litawezesha ibada ya kweli kusitawi kila mahali duniani . 
 Kwa nini tunaweza kuwa na uhakika kwamba Mungu atatusaidia katika kazi yetu ? 
 Kama vile unabii wa Hagai na Zekaria unavyoonyesha , tunaweza kuwa na hakika kwamba Yehova atatusaidia na kutubariki tunapoendelea kufanya kazi hiyo kwa moyo wote . 
 Licha ya jitihada za wengine za kuwazuia watumishi wa Mungu au kupiga marufuku kazi waliyopewa , hakuna serikali ambayo imefaulu kukomesha kazi ya kuhubiri . 
 Fikiria jinsi ambavyo Yehova amebariki kazi ya Ufalme kwa kuleta ongezeko kwa miaka mingi tangu Vita vya Kwanza vya Ulimwengu mpaka wakati huu . 
 Lakini , bado kuna mengi ya kufanya . 
 Tunapaswa kufikiria hali gani iliyotukia kale , na kwa nini ? 
 Mambo tunayojifunza katika unabii wa Hagai na Zekaria yanaweza kutuchocheaje hata zaidi kutii amri ya Mungu ya kuhubiri na kufundisha ? 
 Acheni tuone mambo kadhaa ambayo tunaweza kujifunza kutokana na vitabu hivyo viwili vya Biblia . 
 Kwa mfano , fikiria mambo machache kuhusiana na kazi ya ujenzi wa hekalu ambayo Wayahudi waliorudishwa walipaswa kufanya . 
 Kama ilivyotajwa , Wayahudi waliorudi Yerusalemu kutoka Babiloni hawakuendelea kufanya kazi ya ujenzi wa hekalu . 
 Baada ya kuweka msingi wa hekalu , bidii yao ilididimia . 
 Walianza kuwa na maoni gani yasiyofaa ? 
 Nasi tunaweza kujifunza nini kutokana na hilo ? 
 Maoni Yanayofaa Kuhusu Mali 
 Wayahudi walisitawisha maoni gani yasiyofaa , na matokeo yakawaje ? 
 Wayahudi waliorudishwa walikuwa wakisema : “ Wakati haujaja . ” 
 Walipoanza kazi ya kujenga hekalu , kwa kuweka msingi mwaka wa 536 K.W.K . , hawakusema “ wakati haujaja . ” 
 Lakini , baada ya muda usio mrefu waliruhusu upinzani kutoka kwa majirani na serikali uwaathiri . 
 Wayahudi walianza kuhangaikia nyumba zao na starehe zao wenyewe . 
 Kwa kuwa nyumba zao zilizofunikwa kwa mbao bora zilikuwa tofauti sana zikilinganishwa na hekalu ambalo halikuwa limemalizika , Yehova aliuliza hivi : “ Je , huu ni wakati wa ninyi kukaa katika nyumba zenu zilizofunikwa kwa mbao , huku nyumba hii ikiwa imeharibika ? ” — Hagai 1 : 4 . 
 Kwa nini Yehova aliwashauri Wayahudi wa siku za Hagai ? 
 Naam , Wayahudi walibadili maoni yao kuhusu mambo yaliyo muhimu . 
 Badala ya kutanguliza kusudi la Yehova la kujenga hekalu , watu wa Mungu walijihangaikia wenyewe na nyumba zao . 
 Walipuuza ujenzi wa nyumba ya Mungu ya ibada . 
 Neno la Yehova kwenye Hagai 1 : 5 liliwahimiza Wayahudi ‘ waweke moyo wao juu ya njia zao . ’ 
 Yehova alitaka watafakari mambo waliyokuwa wakifanya na kufikiria hasara walizokuwa wakipata kwa sababu ya kutotanguliza ujenzi wa hekalu maishani mwao . 
 12 , 13 . 
 Andiko la Hagai 1 : 6 linaelezaje hali ya Wayahudi , na mstari huo unamaanisha nini ? 
 Kwa kuwa Wayahudi walitanguliza mambo yasiyofaa , walipata hasara wao wenyewe . 
 Ona maoni ya Mungu kwenye Hagai 1 : 6 : “ Mmepanda mbegu nyingi , lakini mavuno ni kidogo . 
 Mnakula chakula , lakini hamshibi . 
 Mnakunywa , lakini hamlewi . 
 Mnavaa nguo , lakini hakuna yeyote anayepata joto ; na yeye anayeajiriwa , anaajiriwa kwa ajili ya mfuko wenye matundu . ” 
 Ingawa Wayahudi walikuwa katika nchi ambayo Mungu alikuwa amewapa , haikutokeza mazao kama walivyotazamia . 
 Yehova hakuwabariki , kama alivyokuwa ameonya mapema . 
 Bila msaada wake , Wayahudi walipanda mbegu lakini wakapata mavuno kidogo , naam , chakula kidogo ambacho hakikuwashibisha . 
 Bila baraka zake , hawangeweza kujivika nguo zenye joto . 
 Ni kana kwamba pesa walizochuma zilitiwa katika mfuko uliojaa matundu , kwa kuwa hazikuwafaidi wale waliozichuma . 
 Namna gani maneno haya : “ Mnakunywa , lakini hamlewi ” ? 
 Kwa kuwa Mungu anashutumu ulevi , maneno hayo hayamaanishi kwamba kulewa kungeonyesha baraka zake . 
 Badala yake , maneno hayo yanakazia tena jinsi Wayahudi walivyokosa baraka za Mungu . 
 Kiasi chochote cha divai ambacho wangetengeneza kingekuwa kidogo , kisichoweza kulewesha . 
 Biblia Habari Njema hutafsiri Hagai 1 : 6 hivi : “ Mnakunywa divai , lakini hamtosheki . ” 
 14 , 15 . 
 Tunajifunza nini katika Hagai 1 : 6 ? 
 Mambo tunayojifunza kuhusu nyumba za Wayahudi , hayatufundishi kupamba nyumba . 
 Muda mrefu kabla ya Wayahudi kupelekwa uhamishoni , nabii Amosi aliwakemea matajiri katika Israeli kwa sababu ya “ nyumba [ zao ] za pembe za tembo ” na jinsi ‘ walivyojilaza katika vitanda vya pembe za tembo . ’ 
 Nyumba hizo zenye madoido na vyombo vya mbao vilivyopambwa hazikudumu . 
 Vitu hivyo vyote viliporwa na maadui waliowashinda . 
 Hata hivyo , miaka mingi baadaye , baada ya kuwa uhamishoni kwa miaka 70 , wengi kati ya watu wa Mungu hawakuwa wamejifunza kutokana na matukio hayo . 
 Je , sisi tutajifunza ? 
 Inafaa kila mmoja wetu ajiulize : ‘ Mimi huhangaikia nyumba yangu na mapambo yake kwa kadiri gani ? 
 Namna gani kupata elimu ya ziada ili kupandishwa cheo kazini ingawa jambo hilo litanichukua miaka mingi na kunizuia nisifanye mambo muhimu ya kiroho ? ’ — Luka 12 : 20 , 21 ; 1 Timotheo 6 : 17 - 19 . 
 Mambo tunayoyasoma kwenye Hagai 1 : 6 yanapaswa kutuonyesha kwamba tunahitaji baraka za Mungu maishani mwetu . 
 Wayahudi hao wa kale walikosa baraka hizo , nao wakaumia . 
 Iwe tuna mali nyingi au la , tukikosa baraka za Yehova , hakuna shaka kwamba tutaathiriwa kiroho . 
 Lakini , tunaweza kupataje baraka hizo ? 
 Yehova Hutoa Msaada Kupitia Roho Yake 
 16 - 18 . 
 Andiko la Zekaria 4 : 6 lilimaanisha nini kwa Wayahudi wa kale ? 
 Zekaria , aliyekuwa nabii kama Hagai , alichochewa kukazia njia ambayo Yehova alitumia kuwachochea na kuwabariki watu waliojitoa kwake wakati huo . 
 Jambo hilo linaonyesha jinsi atakavyokubariki pia . 
 Tunasoma hivi : “ ‘ Si kwa jeshi , wala kwa nguvu , bali kwa roho yangu , ’ Yehova wa majeshi amesema . ” 
 Huenda umesikia andiko hilo likinukuliwa mara nyingi , lakini lilimaanisha nini kwa Wayahudi wa siku za Hagai na Zekaria , nalo lina umuhimu gani kwako ? 
 Kumbuka kwamba maneno ya Hagai na Zekaria yaliyoongozwa kwa roho ya Mungu yalikuwa na matokeo mazuri wakati huo . 
 Mambo ambayo manabii hao wawili walisema yaliwaimarisha Wayahudi waaminifu . 
 Hagai alianza kutoa unabii katika mwezi wa sita , mwaka wa 520 K.W.K . 
 Zekaria alianza kutoa unabii katika mwezi wa nane mwaka huohuo . 
 Kulingana na Hagai 2 : 18 , kazi ya kuweka msingi ilianza tena kwa bidii katika mwezi wa tisa . 
 Kwa hiyo , Wayahudi walichochewa kutenda , nao walimtii Yehova wakiwa na hakika kwamba angewategemeza . 
 Naam , maneno ya Zekaria 4 : 6 yanazungumzia msaada wa Mungu . 
 Wayahudi waliporudi katika nchi yao mwaka wa 537 K.W.K . , hawakuwa na jeshi . 
 Hata hivyo , Yehova aliwalinda na kuwaongoza walipokuwa safarini kutoka Babiloni . 
 Isitoshe , roho yake ilikuwa ikielekeza mambo walipoanza ujenzi wa hekalu muda mfupi baadaye . 
 Ikiwa wangerudia kazi hiyo kwa bidii tena , angewasaidia kupitia roho yake takatifu . 
 Roho ya Mungu ilishinda uvutano gani wenye nguvu ? 
 Kupitia mfululizo wa maono manane , Zekaria alihakikishiwa kwamba Yehova angekuwa pamoja na watu wake ambao wangeendelea kwa uaminifu kufanya kazi ya kujenga hekalu na kuimaliza . 
 Maono ya nne , yaliyoandikwa katika sura ya 3 , yanaonyesha kwamba Shetani alikuwa anajitahidi kuzuia jitihada za Wayahudi za kumaliza kujenga hekalu . 
 Bila shaka , Shetani hangefurahi kumwona Kuhani Mkuu Yoshua akiwatumikia watu kwenye hekalu jipya . 
 Ingawa Ibilisi alijitahidi kuwazuia Wayahudi wasijenge hekalu , roho ya Yehova ilitimiza sehemu muhimu katika kuondoa vizuizi na kuwaimarisha Wayahudi waendelee na kumaliza ujenzi wa hekalu . 
 Roho takatifu iliwasaidiaje Wayahudi kufanya mapenzi ya Mungu ? 
 Kulikuwa na upinzani mwingi uliokuwa kama mlima kutoka kwa maofisa wa serikali ambao walipiga marufuku kazi ya ujenzi . 
 Hata hivyo , Yehova aliahidi kwamba “ mlima ” huo ungeondolewa na kuwa “ nchi tambarare . ” 
 Hivyo ndivyo ilivyokuwa ! 
 Mfalme Dario wa Kwanza alifanya uchunguzi , naye akagundua hati ya Koreshi ya kumbukumbu , ambayo iliwaruhusu Wayahudi kujenga upya hekalu . 
 Basi , Dario akaondoa marufuku hayo , naye akaamuru kwamba Wayahudi wapewe pesa kutoka katika hazina ya kifalme ili kulipia gharama za ujenzi . 
 Hilo lilikuwa badiliko lililoje ! 
 Je , roho ya Mungu ilihusika ? 
 Bila shaka . 
 Ujenzi wa hekalu ulikamilishwa mwaka wa 515 K.W.K . , katika mwaka wa sita wa utawala wa Dario wa Kwanza . — Ezra 6 : 1 , 15 . 
 ( a ) Katika nyakati za kale , Mungu ‘ alitikisaje mataifa yote , ’ na “ vitu vyenye kutamanika ” vilitokaje ? 
 ( b ) Unabii huo umetimiaje leo ? 
 Kwenye Hagai 2 : 5 , nabii huyo aliwakumbusha Wayahudi agano ambalo Mungu alikuwa amefanya pamoja nao katika Mlima Sinai wakati “ mlima wote ulikuwa ukitetemeka sana . ” 
 Katika siku za Hagai na Zekaria , Yehova alikusudia kutikisa mambo tena , kama mstari wa 6 na 7 unavyoonyesha . 
 Milki ya Uajemi ingekumbwa na misukosuko , lakini kazi ya ujenzi wa hekalu ingesonga mbele mpaka ikamilike . 
 Watu fulani ambao hawakuwa Wayahudi , yaani , vile “ vitu vyenye kutamanika vya mataifa yote , ” wangejiunga na Wayahudi kumtukuza Mungu katika mahali hapo pa ibada . 
 Leo , kwa njia kubwa , Mungu ‘ ametikisa mataifa ’ kupitia kazi yetu ya kuhubiri , na “ vitu vyenye kutamanika vya mataifa yote ” vimeingia kumwabudu Mungu pamoja na mabaki ya watiwa - mafuta . 
 Naam , sasa watiwa - mafuta na kondoo wengine wanaijaza nyumba ya Yehova utukufu . 
 Waabudu hao wa kweli wanatazamia kwa imani wakati ambapo Yehova ‘ atatikisa mbingu na dunia ’ katika njia nyingine . 
 Hilo litafanywa ili kupindua na kuangamiza nguvu za falme za mataifa . — Hagai 2 : 22 . 
 Mataifa ‘ yanatikiswaje , ’ na matokeo ni nini , na ni mambo gani yatakayotukia wakati ujao ? 
 Unabii huo unatukumbusha misukosuko ambayo imetokea katika sehemu mbalimbali zinazofananishwa na “ mbingu na dunia na bahari na nchi kavu . ” 
 Kwanza , Shetani Ibilisi na roho waovu wake walitupwa duniani . 
 Isitoshe , kazi ya kuhubiri inayoongozwa na watiwa - mafuta wa Mungu imetikisa sehemu za kidunia za mfumo huu wa mambo . 
 Licha ya hayo yote , “ umati mkubwa ” wa vitu vyenye kutamanika vya mataifa yote umejiunga na Waisraeli wa kiroho katika kumtumikia Yehova . 
 Umati huo mkubwa unashirikiana na Wakristo watiwa - mafuta katika kuhubiri habari njema kwamba hivi karibuni Mungu atayatikisa mataifa kwenye Har – Magedoni . 
 Tukio hilo litawezesha ibada ya kweli ifanywe kuwa kamilifu duniani pote . 
 Je , Unakumbuka ? 
 • Hagai na Zekaria walitumikia wakati gani na katika hali gani ? 
 • Unaweza kutumiaje ujumbe wa Hagai na Zekaria ? 
 • Kwa nini andiko la Zekaria 4 : 6 linatia moyo ? 
 [ Picha katika ukurasa wa 20 ] 
 Maandishi ya Hagai na Zekaria yanatuhakikishia kwamba Mungu atatusaidia 
 [ Picha katika ukurasa wa 23 ] 
 “ Je , huu ni wakati wa ninyi kukaa katika nyumba zenu zilizofunikwa kwa mbao , huku nyumba hii ikiwa imeharibika ? ” 
 [ Picha katika ukurasa wa 24 ] 
 Watu wa Yehova huwafikia ‘ watu wenye kutamanika wa mataifa ’ 
 Mikono Yenu na Iwe na Nguvu 
 “ Mikono yenu na iwe na nguvu , ninyi ambao siku hizi mnayasikia maneno haya kutoka katika kinywa cha manabii . ” — ZEKARIA 8 : 9 . 
 1 , 2 . 
 Kwa nini tunapaswa kuchunguza vitabu vya Hagai na Zekaria ? 
 INGAWA unabii wa Hagai na Zekaria uliandikwa yapata miaka 2,500 iliyopita , bado una mafunzo muhimu kwetu . 
 Masimulizi ya Biblia yaliyo katika vitabu hivyo viwili si historia tu . 
 Masimulizi hayo ni sehemu ya “ mambo yote yaliyoandikwa zamani . . . ili kutufundisha sisi . ” 
 Mambo mengi yaliyo katika vitabu hivyo hutufanya tufikirie hali halisi ambazo zimekuwa zikitukia tangu Ufalme uliposimamishwa mbinguni mwaka wa 1914 . 
 Akirejelea matukio na hali zilizowapata watu wa Mungu wa kale , mtume Paulo alisema hivi : “ Basi mambo hayo yaliendelea kuwapata kuwa vielelezo , nayo yaliandikwa ili kuwa onyo kwetu sisi ambao tumefikiwa na miisho ya mifumo ya mambo . ” 
 Huenda basi ukauliza , ‘ Vitabu vya Hagai na Zekaria vinatufunza mambo gani muhimu ? ’ 
 Hagai na Zekaria walikazia nini ? 
 Kama vile makala iliyotangulia ilivyosema , unabii wa Hagai na Zekaria ulihusu wakati ambapo Wayahudi walirudi katika nchi waliyopewa na Mungu baada ya kuachiliwa huru kutoka utekwani huko Babiloni . 
 Manabii hao wawili walikazia kujengwa upya kwa hekalu . 
 Wayahudi waliweka msingi wa hekalu mwaka wa 536 K.W.K . 
 Ingawa Wayahudi fulani wazee walikumbuka hekalu la zamani , kwa ujumla , watu ‘ walipaaza sauti kwa shangwe . ’ 
 Hata hivyo , jambo muhimu hata zaidi limetukia katika siku zetu . 
 Jambo gani ? — Ezra 3 : 3 - 13 . 
 Ni nini kilichotokea muda mfupi baada ya Vita vya Kwanza vya Ulimwengu ? 
 Muda mfupi baada ya Vita vya Kwanza vya Ulimwengu , watiwa - mafuta wa Yehova waliachiliwa huru kutoka katika utekwa wa Babiloni Mkubwa . 
 Jambo hilo lilionyesha wazi kwamba Yehova anawategemeza . 
 Mwanzoni ilidhaniwa kwamba viongozi wa kidini na washiriki wao wa kisiasa walikuwa wamekomesha kazi ya kuhubiri na ya kufundisha ya Wanafunzi wa Biblia . 
 Lakini , Yehova Mungu aliondoa mambo yaliyozuia kazi ya kuhubiri na kufanya wanafunzi . 
 Kwa makumi ya miaka tangu 1919 , kazi ya Ufalme imeongezeka na hakuna kitu ambacho kimeweza kuikomesha . 
 5 , 6 . 
 Andiko la Zekaria 4 : 7 linatabiri utimizo wa jambo gani muhimu ? 
 Tuna uhakika kwamba kazi ya kuhubiri na kufundisha inayofanywa na watumishi wa Yehova watiifu wa wakati wetu itaendelea kwa msaada wake . 
 Tunasoma hivi kwenye Zekaria 4 : 7 : “ Ataleta jiwe la juu kabisa . 
 Nalo litapaaziwa sauti : ‘ Linavutia kama nini ! 
 Linavutia kama nini ! ’ ” 
 Unabii huo unahusu jambo gani muhimu ambalo limetimizwa katika siku zetu ? 
 Andiko la Zekaria 4 : 7 linatabiri wakati ambapo ibada ya kweli ya Bwana Mwenye Enzi Kuu ingefanywa kuwa kamilifu katika ua wa kidunia wa hekalu lake la kiroho . 
 Hekalu hilo ni mpango wa Yehova wa kumfikia katika ibada kwa msingi wa dhabihu ya upatanisho ya Kristo Yesu . 
 Ni kweli kwamba hekalu hilo kubwa la kiroho limekuwapo tangu karne ya kwanza W.K . 
 Hata hivyo , bado ibada ya kweli duniani haijafanywa kuwa kamilifu . 
 Sasa mamilioni ya waabudu wanatumikia katika ua wa kidunia wa hekalu hilo la kiroho . 
 Watu hao pamoja na umati wa wale watakaofufuliwa watafanywa kuwa wakamilifu wakati wa Utawala wa Miaka Elfu wa Yesu Kristo . 
 Mwishoni mwa hiyo miaka elfu , ni waabudu wa kweli wa Mungu tu ndio watakaobaki katika dunia iliyosafishwa . 
 Yesu ana jukumu gani katika kufanya ibada ya kweli iwe kamilifu katika siku zetu , na kwa nini hilo linatutia moyo ? 
 Gavana Zerubabeli na Kuhani Mkuu Yoshua waliona ujenzi wa hekalu ukikamilishwa mwaka wa 515 K.W.K . 
 Vivyo hivyo , andiko la Zekaria 6 : 12 , 13 lilitabiri jukumu la Yesu la kufanya ibada ya kweli ifikie hali yake kamilifu : “ Yehova wa majeshi amesema hivi : ‘ Tazama , mtu ambaye jina lake ni Chipukizi . 
 Naye atachipuka kutoka mahali pake mwenyewe , naye atalijenga hekalu la Yehova . 
 Naye . . . atachukua heshima ; ataketi na kutawala juu ya kiti chake cha ufalme , naye atakuwa kuhani juu ya kiti chake cha ufalme . ’ ” 
 Kwa kuwa Yesu , aliye mbinguni na anayesababisha wafalme wa ukoo wa Daudi kuchipuka , anategemeza kazi ya Ufalme kwenye hekalu la kiroho , je , kuna mtu yeyote anayeweza kuizuia kazi hiyo ? 
 La hasha ! 
 Je , hilo halipaswi kututia moyo tuendelee na utumishi wetu , bila kukengeushwa na mahangaiko ya kila siku ? 
 Mambo ya Kutanguliza 
 Kwa nini ni lazima tutangulize kazi inayofanywa katika hekalu la kiroho ? 
 Ili tupate msaada na baraka za Yehova , lazima tuendelee kutanguliza kazi inayofanywa katika hekalu la kiroho . 
 Tofauti na Wayahudi waliosema , “ Wakati haujaja , ” tunapaswa kukumbuka kwamba tunaishi katika “ siku za mwisho . ” 
 Yesu alitabiri kwamba wanafunzi wake washikamanifu wangehubiri habari njema ya Ufalme na kufanya wanafunzi . 
 Tunapaswa kuwa waangalifu tusipuuze huduma yetu ya pekee . 
 Kazi ya kuhubiri na kufundisha iliyokuwa imekomeshwa kwa muda mfupi kwa sababu ya upinzani kutoka kwa ulimwengu ilianza tena mwaka wa 1919 , lakini bado haijakamilishwa . 
 Hata hivyo , uwe na hakika kwamba kazi hiyo itakamilishwa ! 
 9 , 10 . 
 Baraka za Yehova zinategemea nini , na hilo linatuhusuje ? 
 Kadiri tunavyofanya kazi hiyo kwa bidii , ndivyo tutakavyobarikiwa , tukiwa kikundi na tukiwa mtu mmoja - mmoja . 
 Ona ahadi ya Yehova inayotupa uhakikisho . 
 Wayahudi waliporudia ibada safi kwa nafsi yote na kuanza tena kujenga msingi wa hekalu kwa bidii , Yehova alisema hivi : “ Kuanzia leo hii nitatoa baraka . ” 
 Wayahudi wangepata tena kibali cha Yehova kwa ukamili . 
 Sasa ona baraka zinazotajwa katika ahadi hii ya Mungu : “ Kutakuwa na mbegu ya amani ; mzabibu utazaa matunda yake , na dunia itatoa mazao yake , na mbingu zitatoa umande wake ; nami nitawafanya mabaki ya watu hawa warithi vitu hivyo vyote . ” — Zekaria 8 : 9 - 13 . 
 Kama vile Yehova alivyowabariki Wayahudi hao kiroho na kimwili , ndivyo atakavyotubariki tukifanya kazi aliyotupa kwa bidii na kwa mioyo yenye furaha . 
 Baraka hizo zinatia ndani amani kati yetu wenyewe , usalama , ufanisi , na ukuzi wa kiroho . 
 Lakini Mungu ataendelea kutubariki maadamu tunaendelea kufanya kazi katika hekalu la kiroho jinsi anavyotaka tuifanye . 
 Tunaweza kujichunguzaje ? 
 Sasa ndio wakati wa ‘ kuweka moyo wetu juu ya njia zetu . ’ 
 Tunapaswa kuchanganua mambo tunayotanguliza maishani . 
 Baraka ambazo Yehova anatupa leo zinategemea jinsi tunavyolitukuza jina lake na kuendelea kufanya kazi yetu katika hekalu lake la kiroho . 
 Unaweza kujiuliza hivi : ‘ Je , nimeacha kutanguliza mambo niliyoyatanguliza zamani ? 
 Je , bidii yangu kwa ajili ya Yehova , kweli yake , na kazi yake ni sawa na bidii niliyokuwa nayo nilipobatizwa ? 
 Je , tamaa ya kuishi maisha ya starehe inaathiri maoni yangu kuhusu Yehova na Ufalme wake ? 
 Je , ninakosa kumtukuza Yehova kwa sababu ya kuwaogopa wanadamu au kuhangaikia maoni yao ? ’ — Ufunuo 2 : 2 - 4 . 
 Andiko la Hagai 1 : 6 , 9 linazungumzia hali gani iliyokuwapo miongoni mwa Wayahudi ? 
 Hatutaki kukosa baraka za Mungu kwa sababu ya kupuuza kazi ya kulitukuza jina lake . 
 Kumbuka kwamba baada ya kuanza kazi kwa bidii , Wayahudi waliorudishwa walikuwa “ mbioni , kila mmoja kwa ajili ya nyumba yake mwenyewe , ” kama andiko la Hagai 1 : 9 linavyosema . 
 Walijishughulisha tu na mahitaji yao na maisha yao . 
 Hivyo , kukawa na ‘ mavuno kidogo , ’ uhaba wa chakula kizuri na vinywaji , na ukosefu wa nguo za kuwapasha joto . 
 Yehova aliacha kuwabariki . 
 Je , kuna mambo tunayojifunza kutokana na hali hiyo ? 
 13 , 14 . 
 Tunaweza kutumiaje jambo tunalojifunza katika Hagai 1 : 6 , 9 , na kwa nini hilo ni muhimu ? 
 Naam , ili tuendelee kupata baraka za Yehova , ni lazima tuepuke kuhangaikia masilahi yetu wenyewe huku tukipuuza kumtukuza Yehova . 
 Tunahitaji kuepuka kufanya hivyo iwe tunakengeushwa na kutafuta pesa , miradi ya kujitajirisha upesi , miradi ya kufuatia elimu ya juu ili kuwa na kazi nzuri katika mfumo huu , au miradi ya kujitakia makuu . 
 Mambo hayo si dhambi . 
 Hata hivyo , unapofikiria uzima wa milele , je , huoni kwamba hayo ni “ matendo yaliyokufa ” ? 
 Kwa njia gani ? 
 Yamekufa kiroho , ni ya ubatili , na hayana faida yoyote . 
 Mtu akiendelea kuyafuatilia , matendo hayo yatamfanya afe kiroho . 
 Ndivyo ilivyokuwa kwa Wakristo fulani watiwa - mafuta katika siku za mitume . 
 Hali hiyo pia imewapata wengine katika siku zetu . 
 Huenda unajua baadhi ya watu ambao walikengeushwa pole kwa pole kutoka kwenye utendaji wa Kikristo na kutoka kutanikoni na sasa hawaonyeshi kwamba wangependa kurudia utumishi wa Yehova . 
 Ni matumaini yetu kwamba watu hao watamrudia Yehova , lakini ukweli ni kwamba kufuatia “ matendo yaliyokufa ” kunaweza kumfanya mtu apoteze kibali na baraka za Yehova . 
 Hilo ni jambo lenye kusikitisha sana . 
 Linamfanya mtu apoteze shangwe na amani inayotokana na roho ya Mungu . 
 Isitoshe , hebu wazia kile ambacho mtu hupoteza asiposhirikiana na undugu wa Kikristo wenye upendo ! — Wagalatia 1 : 6 ; 5 : 7 , 13 , 22 - 24 . 
 Andiko la Hagai 2 : 14 linaonyeshaje uzito wa ibada yetu ? 
 Hilo ni jambo zito sana . 
 Ona kwenye Hagai 2 : 14 jinsi Yehova alivyowaona Wayahudi ambao waliipuuza nyumba yake ya ibada ili wajenge nyumba zao wenyewe , kihalisi au kwa njia ya mfano . 
 “ ‘ Hivyo ndivyo kikundi hiki cha watu kilivyo , na hivyo ndivyo taifa hili lilivyo mbele zangu , ’ asema Yehova , ‘ na hivyo ndivyo kazi yote ya mikono yao ilivyo , na chochote wanachotoa huko , ni najisi . ’ ” 
 Dhabihu zozote ambazo Wayahudi walitoa kwa moyo nusu - nusu kwenye madhabahu ya muda huko Yerusalemu hazingekubaliwa ikiwa wangeendelea kupuuza ibada ya kweli . — Ezra 3 : 3 . 
 Uhakikisho wa Kupata Msaada 
 Wayahudi walipata uhakikisho gani kutokana na maono ambayo Zekaria alipokea ? 
 Kupitia maono manane ambayo Zekaria aliona , Mungu aliwahakikishia Wayahudi watiifu ambao walifanya kazi ya kujenga upya hekalu kwamba angewategemeza . 
 Maono ya kwanza yalitoa uhakikisho wa kwamba hekalu lingekamilishwa na Yerusalemu na Yuda zingebarikiwa ikiwa Wayahudi wangeendelea kuwa watiifu na kufanya kazi waliyopewa . 
 Maono ya pili yalionyesha mwisho wa serikali zote zinazoipinga ibada ya kweli . 
 Maono mengine yaliwahakikishia kwamba Mungu angewalinda wakati wa ujenzi wa hekalu , kwamba watu wa mataifa mengi wangemiminika kwenye nyumba ya Yehova ya ibada iliyokamilishwa , kwamba kungekuwa na amani na usalama wa kweli , kwamba vizuizi vikubwa vya kazi ya ujenzi iliyoagizwa na Mungu vingeondolewa , kwamba uovu ungeondolewa , na kwamba malaika wangesimamia mambo na kuandaa ulinzi . 
 Kwa sababu ya uhakikisho huo wa kwamba Mungu angewategemeza , unaweza kutambua sababu iliyofanya watu watiifu warekebishe maisha yao na kutilia maanani kazi ambayo Mungu alitaka waifanye alipowakomboa . 
 Kwa kuwa tumepewa uhakikisho , tunapaswa kujiuliza maswali gani ? 
 Vivyo hivyo , kwa kuwa tumehakikishiwa kwamba mwishowe ibada ya kweli itashinda , tunapaswa kuchochewa kutenda na kuifikiria kwa uzito nyumba ya Yehova ya ibada . 
 Jiulize hivi : ‘ Ikiwa ninasadiki kwamba huu ndio wakati wa kuhubiri habari njema ya Ufalme na kufanya wanafunzi , je , miradi yangu na maisha yangu yanapatana na usadikisho huo ? 
 Je , ninatenga wakati wa kutosha ili kujifunza Neno la Mungu la kinabii , kulitanguliza maishani mwangu , na kuzungumza juu yake pamoja na Wakristo wenzangu na vilevile wale ninaowahubiria ? ’ 
 Kulingana na Zekaria sura ya 14 , ni mambo gani yatakayotukia wakati ujao ? 
 Zekaria alirejelea uharibifu wa Babiloni Mkubwa unaofuatiwa na vita vya Har – Magedoni . 
 Tunasoma hivi : “ Itakuwa siku moja inayojulikana kuwa ni ya Yehova . 
 Haitakuwa mchana , wala haitakuwa usiku ; na itatukia kwamba wakati wa jioni kutakuwa na nuru . ” 
 Naam , siku ya Yehova itakuwa yenye giza kwelikweli , siku isiyopendeza kwa adui zake duniani ! 
 Lakini itakuwa siku nzuri na yenye nuru kwa waabudu waaminifu wa Yehova . 
 Zekaria pia alieleza jinsi kila kitu katika ulimwengu mpya kitakavyoutangaza utakatifu wa Yehova . 
 Ibada ya kweli kwenye hekalu kubwa la kiroho la Mungu ndiyo itakayokuwa ibada pekee duniani . 
 Huo ni uhakikisho ulioje ! 
 Tutaona utimizo wa mambo yaliyotabiriwa , nasi tutaona pia enzi kuu ya Yehova ikitetewa . 
 Kwelikweli , hiyo itakuwa siku ya Yehova isiyo na kifani ! 
 Baraka za Kudumu 
 19 , 20 . 
 Ni nini kinachokutia moyo katika andiko la Zekaria 14 : 8 , 9 ? 
 Baada ya utimizo huo mkuu , Shetani na roho wake waovu watawekwa katika hali ya kutotenda , ambayo inafananishwa na abiso . 
 Kisha , baraka zitamiminika wakati wa Utawala wa Kristo wa Miaka Elfu . 
 Andiko la Zekaria 14 : 8 , 9 linasema hivi : “ Itatukia siku hiyo kwamba maji yaliyo hai yatatoka katika Yerusalemu , nusu yake kuelekea upande wa bahari ya mashariki na nusu yake kuelekea upande wa bahari ya magharibi . 
 Itakuwa hivi wakati wa kiangazi na wa majira ya baridi kali . 
 Na Yehova atakuwa mfalme juu ya dunia yote . 
 Katika siku hiyo Yehova atakuwa mmoja , na jina lake litakuwa moja . ” 
 “ Maji yaliyo hai , ” au “ mto wa maji ya uzima , ” yanayowakilisha maandalizi ya Yehova ya uzima , yataendelea kutiririka kutoka kwenye kiti cha Ufalme wa Kimasihi . 
 Umati mkubwa wa waabudu wa Yehova ambao wataokoka Har – Magedoni , watafaidika kwa kuwekwa huru kutokana na laana ya kifo kilichotokana na Adamu . 
 Hata wafu watafaidika kupitia ufufuo . 
 Huo utakuwa mwanzo wa kipindi kipya cha utawala wa Yehova juu ya dunia . 
 Wanadamu wote duniani watamtambua Yehova kuwa Mwenye Enzi Kuu ya Ulimwengu Wote na kwamba ni yeye pekee anayepaswa kuabudiwa . 
 Tunapaswa kuwa na usadikisho gani ? 
 Kutokana na mambo yote ambayo Hagai na Zekaria walitabiri na yote ambayo yametimizwa , tuna sababu nzuri za kuendelea kufanya kazi ambayo Mungu ametupa katika ua wa kidunia wa hekalu lake la kiroho . 
 Hadi wakati ambapo ibada ya kweli itafanywa kuwa kamilifu , acheni sote tujitahidi sana kutanguliza mambo ya Ufalme . 
 Andiko la Zekaria 8 : 9 linatuhimiza hivi : “ Mikono yenu na iwe na nguvu , ninyi ambao siku hizi mnayasikia maneno haya kutoka katika kinywa cha manabii . ” 
 Je , Unakumbuka ? 
 • Ni mambo gani yaliyotukia wakati wa Hagai na Zekaria ambayo yanafanya vitabu hivyo vihusu nyakati zetu ? 
 • Vitabu vya Hagai na Zekaria vinatufunza nini kuhusu mambo ya kutanguliza ? 
 • Kwa nini kuchunguza vitabu vya Hagai na Zekaria kunatupa uhakika kuhusu wakati ujao ? 
 [ Picha katika ukurasa wa 26 ] 
 Hagai na Zekaria waliwahimiza Wayahudi wafanye kazi kwa nafsi yote na kupata baraka 
 [ Picha katika ukurasa wa 27 ] 
 Je , umo ‘ mbioni kwa ajili ya nyumba yako mwenyewe ’ ? 
 [ Picha katika ukurasa wa 28 ] 
 Yehova aliahidi baraka , naye amezileta 
 Wachungaji Ambao Ni “ Vielelezo Kwa Kundi ” 
 “ Lichungeni kundi la Mungu lililo chini ya uangalizi wenu . . . kwa kupenda . . . , kwa hamu . . . , [ na ] kuwa vielelezo kwa kundi . ” — 1 PETRO 5 : 2 , 3 . 
 1 , 2 . ( a ) Yesu alimpa mtume Petro pendeleo gani , na kwa nini alikuwa na sababu nzuri ya kumwamini Petro ? 
 ( b ) Yehova anawaonaje wachungaji waliowekwa rasmi ? 
 MUDA fulani kabla ya Pentekoste 33 W.K . , Petro na wanafunzi wengine sita walikuwa wakila kiamsha - kinywa ambacho Yesu alitayarisha kwenye ufuo wa Bahari ya Galilaya . 
 Hiyo haikuwa mara ya kwanza kwa Petro kumwona Yesu baada ya kufufuliwa , na hapana shaka kwamba alisisimuka kujua kwamba Yesu alikuwa hai . 
 Lakini huenda Petro alikuwa na wasiwasi pia kwa sababu siku chache mapema , alikuwa amemkana Yesu hadharani . 
 Je , Yesu alimkemea Petro aliyetubu kwa sababu ya kukosa imani ? 
 Hapana . 
 Badala yake , Yesu alimpa Petro pendeleo la kulisha na kuchunga ‘ kondoo wake wadogo . ’ 
 Kama vile simulizi la Biblia kuhusu kutaniko la Kikristo la karne ya kwanza linavyoonyesha , Yesu alikuwa na sababu nzuri ya kumwamini Petro . 
 Akiwa pamoja na mitume wengine na wanaume wazee wa Yerusalemu , Petro alilichunga kutaniko la Kikristo kulipokuwa na majaribu makali na ongezeko la haraka . — Matendo 1 : 15 - 26 ; 2 : 14 ; 15 : 6 - 9 . 
 Leo , Yehova kupitia Yesu Kristo amewaweka rasmi wanaume wanaostahili ili wawe wachungaji wa kiroho ambao wanaongoza kondoo Zake katika nyakati hizi za hatari zaidi katika historia ya wanadamu . 
 Je , Yehova ana sababu nzuri ya kuwaamini wanaume hao ? 
 Undugu wa Kikristo wenye amani ulimwenguni pote unaonyesha hivyo . 
 Naam , kama Petro , wachungaji hao ni wanadamu wanaofanya makosa . 
 Hata hivyo , Yehova anaamini kwamba watatunza kondoo ambao ‘ aliwanunua kwa damu ya Mwana wake mwenyewe . ’ 
 Yehova anawapenda sana wanaume hao na anaona kwamba ‘ wanastahili heshima mara mbili . ’ — 1 Timotheo 5 : 17 . 
 Ni nini kinachowawezesha wachungaji wa kiroho waendelee kutimiza madaraka yao kwa kupenda na kwa hamu ? 
 Ni nini kinachowawezesha wachungaji wa kiroho waendelee kutimiza madaraka yao kwa kupenda na kwa hamu , na hivyo kuwa vielelezo kwa kundi ? 
 Kama Petro na wachungaji wengine wa karne ya kwanza , wanategemea roho takatifu ya Mungu , ambayo inawapa nguvu wanazohitaji ili watimize wajibu wao . 
 Pia , roho takatifu inawasaidia kusitawisha matunda ya roho , yaani , upendo , shangwe , amani , ustahimilivu , fadhili , wema , imani , upole , na kujizuia . 
 Acheni tuchunguze jinsi wachungaji wanavyoweza kuweka mfano katika kuonyesha matunda hayo wanapolichunga kundi la Mungu lililo chini ya uangalizi wao . 
 Lipendeni Kundi na Kila Kondoo 
 4 , 5 . ( a ) Yehova na Yesu huonyeshaje kwamba wanalipenda kundi ? 
 ( b ) Ni baadhi ya mambo gani yanayoonyesha kwamba wachungaji wa kiroho wanalipenda kundi ? 
 Upendo ndio sifa kuu zaidi inayotokezwa na roho ya Mungu . 
 Yehova huonyesha kwamba analipenda kundi lote kwa kuliandalia chakula tele cha kiroho . 
 Hata hivyo , yeye hufanya mengi zaidi ya kulilisha kundi . 
 Anajali kila kondoo . 
 Yesu pia analipenda kundi . 
 Alitoa uhai wake kwa ajili ya kundi , naye anajua kila kondoo “ kwa jina . ” — Yohana 10 : 3 , 14 - 16 . 
 Wachungaji wa kiroho humwiga Yehova na Yesu . 
 Wao huonyesha kwamba wanalipenda kundi lote la Mungu kwa ‘ kufanya bidii katika kufundisha ’ kutaniko . 
 Hotuba zao za Biblia hulisha na kulinda kundi , na wote kutanikoni huona bidii yao katika jambo hilo . 
 Lakini kuna mambo wanayofanya ambayo hayaonwi sana na wengine kutanikoni , kama vile kushughulikia rekodi za kutaniko , kushughulikia barua , kutayarisha ratiba za migawo , na kushughulikia mambo mengine mengi ambayo huwezesha mikutano ya kutaniko na shughuli nyingine zitendeke “ kwa adabu na kwa mpango . ” 
 Wao hufanya mengi ya mambo hayo bila wengine kutanikoni kujua , na huenda mambo wanayofanya yasitambuliwe . 
 Naam , wanafanya kazi ngumu kwa upendo . — Wagalatia 5 : 13 . 
 6 , 7 . ( a ) Ni njia gani moja inayowawezesha wachungaji kuwajua kondoo ? 
 ( b ) Kwa nini inafaa nyakati nyingine kumweleza mzee jinsi tunavyohisi ? 
 Wachungaji Wakristo wenye upendo hupendezwa na kila kondoo kutanikoni . 
 Njia moja inayowawezesha wachungaji kumfahamu vizuri kila kondoo ni kushiriki pamoja nao katika kazi ya kuhubiri . 
 Mara nyingi Yesu alienda kuhubiri pamoja na wafuasi wake , naye alitumia pindi hizo kuwatia moyo . 
 Mchungaji mmoja Mkristo mwenye uzoefu anasema hivi : “ Mimi huona kwamba njia moja nzuri ya kumjua na kumtia moyo ndugu au dada ni kushiriki huduma ya shambani pamoja naye . ” 
 Ikiwa hujashiriki huduma ya shambani pamoja na mzee yeyote hivi karibuni , kwa nini usipange kufanya hivyo bila kukawia ? 
 Upendo ulimchochea Yesu kushangilia na kuhuzunika pamoja na wafuasi wake . 
 Kwa mfano , wanafunzi wake 70 waliporudi wakiwa na shangwe baada ya kuhubiri , Yesu alijawa na “ shangwe sana . ” 
 Hata hivyo , alipoona jinsi kifo cha Lazaro kilivyomwathiri Maria na watu wa familia yao na marafiki wao , ‘ Yesu alitokwa na machozi . ’ 
 Vivyo hivyo , leo wachungaji wanaojali huhangaikia hisia za kondoo . 
 Upendo huwachochea ‘ kushangilia pamoja na watu wanaoshangilia ’ na ‘ kulia pamoja na watu wanaolia . ’ 
 Ukiwa na shangwe au huzuni maishani mwako , usiogope kuwaeleza wachungaji Wakristo jinsi unavyohisi . 
 Watatiwa moyo kujua jambo linalofanya uwe na shangwe . 
 Ukiwaeleza majaribu unayokabili , watakuimarisha na kukufariji . — 1 Wathesalonike 1 : 6 ; 3 : 1 - 3 . 
 8 , 9 . ( a ) Mzee mmoja alionyeshaje kwamba anampenda mke wake ? 
 ( b ) Kwa nini ni muhimu mchungaji aipende familia yake ? 
 Upendo wa mchungaji kwa kundi unaonyeshwa hasa na vile anavyoitendea familia yake . 
 Ikiwa ameoa , upendo na heshima yake kwa mke wake ni mfano wa kuigwa na waume wengine . 
 Hebu ona maelezo haya ya mwanamke mmoja Mkristo anayeitwa Linda . 
 Mume wake alikuwa mwangalizi kwa zaidi ya miaka 20 kabla ya kifo chake . 
 Linda anasema : “ Sikuzote mume wangu alikuwa na shughuli nyingi za kutaniko . 
 Lakini alinifanya nihisi kwamba tuko pamoja . 
 Mara nyingi alionyesha kwamba anathamini msaada wangu , naye alipopata nafasi tulifanya mambo pamoja . 
 Hivyo , nilihisi kwamba ananipenda , nami sikuona wivu alipotumia wakati kutumikia kutaniko . ” 
 Ikiwa mchungaji Mkristo ana watoto , jinsi anavyowatia nidhamu kwa upendo na kuwapongeza kwa ukawaida ni mfano wa kuigwa na wazazi wengine . 
 Upendo wake kwa familia yake huonyesha kwamba anastahili daraka alilopewa alipowekwa rasmi kwa mwongozo wa roho takatifu . — 1 Timotheo 3 : 4 , 5 . 
 Dumisheni Shangwe na Amani kwa Kuwasiliana 
 ( a ) Ni nini kinachoweza kuathiri shangwe na amani ya kutaniko ? 
 ( b ) Ni suala gani lililohatarisha amani ya kutaniko la karne ya kwanza , nalo lilisuluhishwaje ? 
 Roho takatifu inaweza kutokeza shangwe na amani katika moyo wa kila Mkristo , katika baraza la wazee , na katika kutaniko lote . 
 Hata hivyo , kutowasiliana waziwazi kunaweza kuathiri shangwe na amani hiyo . 
 Sulemani alisema hivi : “ Mipango huvunjika mahali ambapo hapana mazungumzo ya siri . ” 
 Kwa upande mwingine , kuwasiliana waziwazi na kwa heshima hudumisha shangwe na amani . 
 Kwa mfano , wakati suala la tohara lilipokuwa karibu kuvuruga amani ya kutaniko la karne ya kwanza , baraza linaloongoza huko Yerusalemu lilitafuta mwongozo wa roho takatifu . 
 Pia , walieleza maoni yao tofauti - tofauti kuhusu jambo hilo . 
 Baada ya mazungumzo yenye kusisimua , walifanya uamuzi . 
 Walipoyajulisha makutaniko uamuzi wao usiopingwa , akina ndugu “ walishangilia juu ya kitia - moyo hicho . ” 
 Shangwe na amani zilidumishwa . 
 Wazee wanaweza kudumishaje shangwe na amani kutanikoni ? 
 Vivyo hivyo leo , wachungaji hudumisha shangwe na amani kutanikoni kwa kuwasiliana waziwazi . 
 Matatizo yanapotishia kuvuruga amani ya kutaniko , wao hukutana na kueleza hisia zao waziwazi . 
 Wao husikiliza kwa heshima maelezo ya wachungaji wenzao . 
 Baada ya kusali ili wapate roho takatifu , wao hutegemeza maamuzi yao juu ya kanuni za Biblia na miongozo iliyochapishwa na “ mtumwa mwaminifu na mwenye busara . ” 
 Uamuzi unaopatana na Maandiko unapofanywa na baraza la wazee , kila mzee hukubali mwongozo wa roho takatifu kwa kuunga mkono uamuzi huo hata ikiwa maoni yake hayakukubaliwa na wengi katika baraza . 
 Kuonyesha sifa ya kiasi kwa njia hiyo hudumisha shangwe na amani na ni mfano mzuri kwa kondoo kuhusu jinsi ya kutembea na Mungu . 
 Je , wewe huonyesha kiasi kwa kuunga mkono maamuzi yanayotegemea Biblia ambayo yanafanywa na wachungaji kutanikoni ? 
 Iweni Wastahimilivu na Wenye Fadhili 
 Kwa nini Yesu alihitaji kuonyesha ustahimilivu na fadhili aliposhughulika na mitume ? 
 Ingawa mitume walikosea mara nyingi , Yesu alionyesha ustahimilivu na fadhili aliposhughulika nao . 
 Kwa mfano , Yesu alijitahidi tena na tena kuwaonyesha umuhimu wa unyenyekevu . 
 Lakini , usiku wa mwisho wa maisha ya Yesu duniani , baada ya kuwafundisha unyenyekevu kwa kuwaosha miguu , ‘ kulitokea pia bishano kali kati yao juu ya ni nani kati yao aliyeonekana kuwa mkuu zaidi ya wote . ’ 
 Je , Yesu aliwakemea mitume ? 
 Hapana , alizungumza nao kwa fadhili , na kusema : “ Ni nani aliye mkuu zaidi , yule anayeketi mezani au yule anayehudumu ? 
 Je , si yule anayeketi mezani ? 
 Lakini mimi nimo katikati yenu kama yule anayehudumu . ” 
 Hatimaye , ustahimilivu wa Yesu , fadhili zake , na mfano wake mwema , uligusa mioyo ya mitume hao . 
 13 , 14 . 
 Ni wakati gani ambapo ni lazima wachungaji watende kwa fadhili ? 
 Vivyo hivyo , huenda mchungaji akahitaji kumshauri mtu tena na tena kuhusu udhaifu fulani . 
 Huenda mchungaji huyo akamkasirikia mtu huyo . 
 Lakini , mchungaji akikumbuka udhaifu wake mwenyewe ‘ anapomwonya yule asiye na utaratibu , ’ atamtendea ndugu yake kwa ustahimilivu na fadhili . 
 Kwa njia hiyo anawaiga Yesu na Yehova ambao wanaonyesha sifa hizo wanaposhughulika na Wakristo wote , kutia ndani wachungaji . — 1 Wathesalonike 5 : 14 ; Yakobo 2 : 13 . 
 Nyakati nyingine , huenda wachungaji wakalazimika kumshauri vikali mtu aliyefanya dhambi nzito . 
 Mtu huyo asipotubu , lazima wachungaji wamwondoe mkosaji huyo kutanikoni . 
 Hata hivyo , jinsi wanavyoshughulika na mtu huyo huonyesha kwamba wanachukia dhambi , bali si mkosaji . 
 Wachungaji wanapoonyesha fadhili , huenda ikawa rahisi kwa kondoo aliyepotea kurudi kundini . — Luka 15 : 11 - 24 . 
 Matendo Mema Yanachochewa na Imani 
 Wachungaji huiga wema wa Yehova katika njia gani moja , na ni nini kinachowachochea kufanya hivyo ? 
 “ Yehova ni mwema kwa wote , ” hata kwa wale wasiothamini mambo anayowafanyia . 
 Yehova huonyesha wema wake kwa kuwatuma watu wake wahubiri “ habari njema ya ufalme . ” 
 Wachungaji huonyesha wema wa Mungu kwa kuongoza katika kazi hiyo ya kuhubiri . 
 Ni nini ambacho huchochea bidii yao nyingi ? 
 Ni imani thabiti katika Yehova na ahadi zake . — Waroma 10 : 10 , 13 , 14 . 
 Wachungaji wanaweza ‘ kuwatendeaje mema ’ kondoo ? 
 Zaidi ya kuwatendea “ wote mema ” kwa kuhubiri , wachungaji wana daraka la kuwatendea mema “ hasa wale ambao katika imani ni jamaa [ zao ] . ” 
 Mojawapo ya njia ambazo wanatumia kufanya hivyo ni kufanya ziara za uchungaji zenye kutia moyo . 
 Mzee mmoja anasema hivi : “ Mimi hufurahia kufanya ziara za uchungaji . 
 Ziara hizo huniwezesha kuwapongeza ndugu na dada kwa jitihada zao na zinawawezesha kujua kwamba bidii yao inathaminiwa . ” 
 Nyakati nyingine , wachungaji wanaweza kumpendekezea mtu njia za kuboresha utumishi wake kwa Yehova . 
 Kwa kufanya hivyo , wachungaji wenye hekima humwiga mtume Paulo . 
 Ona jinsi alivyowasihi akina ndugu huko Thesalonike : “ Tuna uhakika katika Bwana kuwahusu ninyi , kwamba mnafanya nanyi mtaendelea kufanya mambo tunayoagiza . ” 
 Maelezo kama hayo yanayoonyesha kwamba wachungaji wanawatumaini kondoo huwavutia kondoo hao na kufanya iwe rahisi kwao ‘ kuwatii wale wanaoongoza . ’ 
 Ukifanyiwa ziara ya uchungaji yenye kutia moyo , je , utaonyesha kwamba unathamini ziara hiyo ? 
 Ili Muwe Wapole Mnahitaji Kujizuia 
 Petro alijifunza nini kutoka kwa Yesu ? 
 Yesu alikuwa mwenye tabia - pole , hata alipochokozwa . 
 Aliposalitiwa na kukamatwa , Yesu alitenda kwa upole na alijizuia sana . 
 Bila kufikiri , Petro alichomoa upanga na kulipiza kisasi . 
 Lakini Yesu alimkumbusha hivi : “ Unafikiri kwamba siwezi kumwomba Baba yangu anipe sasa hivi vikosi zaidi ya kumi na viwili vya malaika ? ” 
 Petro alijifunza kutokana na kisa hicho , na baadaye aliwakumbusha Wakristo hivi : “ Kristo aliteseka kwa ajili yenu , akiwaachia ninyi kielelezo ili mfuate hatua zake kwa ukaribu . . . . 
 Alipokuwa akitukanwa , hakujibu kwa matukano . 
 Alipokuwa akiteseka , hakutoa vitisho . ” — 1 Petro 2 : 21 - 23 . 
 18 , 19 . ( a ) Ni wakati gani hasa ambapo ni lazima wachungaji watende kwa upole na kujizuia ? 
 ( b ) Tutazungumzia maswali gani katika makala inayofuata ? 
 Vivyo hivyo , wachungaji wenye mafanikio huwa wapole hata wanapotendewa isivyo haki . 
 Kwa mfano , huenda wengine wasiitikie vizuri wakati wachungaji wanapojaribu kuwasaidia . 
 Ikiwa mtu anayehitaji msaada ni dhaifu kiroho au ni mgonjwa kiroho , huenda akaitikia mashauri kwa ‘ kusema bila kufikiri kama kwa upanga unaochoma . ’ 
 Hata hivyo , kama Yesu , wachungaji hawajibu kwa maneno makali wala kulipiza kisasi . 
 Badala yake , wao hujizuia na kuonyesha hisia - mwenzi , na hilo linaweza kumsaidia yule anayehitaji msaada . 
 Je , wewe hujifunza kutokana na mfano wa wazee kwa kutenda kwa upole na kujizuia unaposhauriwa ? 
 Hapana shaka kwamba Yehova na Yesu huthamini sana jitihada za maelfu ya wachungaji wanaolichunga kundi ulimwenguni pote kwa kupenda . 
 Yehova na Mwana wake wanawapenda pia maelfu ya watumishi wa huduma wanaowasaidia wazee ‘ kuwahudumia watakatifu . ’ 
 Basi , kwa nini ndugu wengine waliobatizwa husita kufikia ‘ kazi hiyo njema ’ ? 
 Na Yehova huwazoezaje wale anaowaweka rasmi kuwa wachungaji ? 
 Tutazungumzia maswali hayo katika makala inayofuata . 
 Je , Unakumbuka ? 
 • Ni baadhi ya mambo gani yanayoonyesha kwamba wachungaji wanalipenda kundi ? 
 • Wote kutanikoni wanaweza kudumishaje shangwe na amani ? 
 • Kwa nini wachungaji huonyesha ustahimilivu na fadhili wanapotoa mashauri ? 
 • Wazee huonyeshaje wema na imani ? 
 [ Picha katika ukurasa wa 18 ] 
 Wazee huchochewa na upendo kulitumikia kutaniko 
 [ Picha katika ukurasa wa 18 ] 
 Pia wao hutumia wakati pamoja na familia zao katika tafrija . . . 
 . . na katika huduma 
 [ Picha katika ukurasa wa 20 ] 
 Wazee wanapowasiliana waziwazi wao hudumisha shangwe na amani kutanikoni 
 Yehova Huwazoeza Wachungaji kwa Ajili ya Kundi Lake 
 “ Yehova mwenyewe anatoa hekima ; kinywani mwake hutoka ujuzi na utambuzi . ” — METHALI 2 : 6 . 
 1 , 2 . 
 Kwa nini wanaume waliobatizwa hujitahidi kufikia madaraka zaidi kutanikoni ? 
 “ NILIFURAHI sana nilipowekwa rasmi kuwa mzee , ” asema Nick , ambaye ametumikia akiwa mzee kwa miaka saba . 
 “ Niliona pendeleo hilo kuwa njia ya kuongeza utumishi wangu kwa Yehova . 
 Nilihisi kwamba ninapaswa kumshukuru kwa mambo yote ambayo amenifanyia . 
 Nilitaka pia kuwasaidia washiriki wa kutaniko kwa kadiri niwezavyo , kama vile wazee wengine walivyonisaidia . ” 
 Hata hivyo , ijapokuwa Nick alikuwa na shangwe , alikuwa pia na wasiwasi . 
 Nick anaendelea kusema hivi : “ Kwa sababu sikuwa nimefikisha umri wa miaka 30 nilipowekwa rasmi , nilihisi kwamba sina ustadi unaohitajiwa , yaani , utambuzi na hekima ya kulichunga kundi vizuri . ” 
 Wale ambao Yehova anawaweka ili kulichunga kundi lake wana sababu nyingi za kufurahi . 
 Mtume Paulo aliwakumbusha wazee wa Efeso sababu moja aliponukuu maneno haya ya Yesu : “ Kuna furaha zaidi katika kutoa kuliko ilivyo katika kupokea . ” 
 Wanaume waliobatizwa ambao wanatumikia wakiwa watumishi wa huduma au wazee hupata nafasi nyingi zaidi za kumtumikia Yehova na kutaniko . 
 Kwa mfano , watumishi wa huduma huwasaidia wazee . 
 Watumishi hao hushughulikia pia migawo mingi muhimu inayohitaji wakati mwingi . 
 Ndugu hao wanachochewa na upendo kwa Mungu na kwa jirani wanapotoa utumishi huo muhimu . — Marko 12 : 30 , 31 . 
 Kwa nini huenda wengine wakasita kufikia mapendeleo kutanikoni ? 
 Namna gani ikiwa mwanamume Mkristo anasita kufikia pendeleo la kuwa mtumishi wa huduma au mzee kwa sababu ya kuhisi kwamba hastahili ? 
 Kama Nick , huenda akahisi kwamba hana ustadi unaohitajiwa ili kuwa mchungaji stadi . 
 Je , wewe ni mmoja wa ndugu waliobatizwa ambao wanahisi hivyo ? 
 Inaeleweka mtu anapokuwa na mahangaiko hayo . 
 Yehova atawatoza hesabu wachungaji waliowekwa rasmi kulingana na jinsi wanavyolitendea kundi . 
 Yesu alisema hivi : “ Kila mtu ambaye alipewa mengi , atadaiwa mengi ; na yule ambaye watu wamemweka asimamie mengi , watamdai mengi zaidi kutoka kwake kuliko ilivyo kawaida . ” — Luka 12 : 48 . 
 Yehova huwasaidiaje wale anaowaweka rasmi kutunza kondoo zake ? 
 Je , Yehova anatazamia wale anaowaweka kuwa watumishi wa huduma na wazee kutimiza madaraka yao bila msaada wowote ? 
 Hapana , yeye huwapa msaada unaowawezesha kutimiza madaraka yao na kufanikiwa . 
 Kama makala iliyotangulia ilivyoonyesha , Yehova huwapa roho yake takatifu , na matunda ya roho hiyo huwasaidia kulitunza kundi kwa wororo . 
 Pia , Yehova huwapa hekima , ujuzi , na utambuzi . 
 Anafanyaje hivyo ? 
 Acheni tuzungumzie njia tatu ambazo Yehova anatumia kuwazoeza wale ambao anawaweka rasmi kutunza kondoo zake . 
 Kuzoezwa na Wachungaji Wenye Uzoefu 
 Kwa nini Petro na Yohana walikuwa wachungaji stadi ? 
 Mitume Petro na Yohana waliposimama mbele ya Sanhedrini , waamuzi wenye elimu nyingi ya kilimwengu wa mahakama hiyo waliwaona kuwa “ watu wasio na elimu na wa kawaida tu . ” 
 Naam , wangeweza kusoma na kuandika , lakini hawakuwa wameelimishwa kuhusu Maandiko katika shule za kirabi . 
 Hata hivyo , Petro na Yohana pamoja na wale wanafunzi wengine walikuwa walimu stadi , nao waliwachochea watu wengi waliowasikiliza kuwa waamini . 
 Watu hao wa kawaida walipataje kuwa walimu stadi ? 
 Baada ya kuwasikiliza Petro na Yohana , mahakama ‘ ilianza kutambua juu yao kwamba walikuwa pamoja na Yesu . ’ 
 Naam , walikuwa wamepokea roho takatifu . 
 Lakini pia ilikuwa wazi , hata kwa waamuzi hao vipofu kiroho , kwamba Yesu alikuwa amewazoeza wanafunzi wake . 
 Yesu alipokuwa pamoja na mitume wake duniani , hakuwafundisha tu kukusanya watu walio kama kondoo bali aliwafundisha pia jinsi ya kuwachunga watu hao baada ya kuingia ndani ya kundi . — Mathayo 11 : 29 ; 20 : 24 - 28 ; 1 Petro 5 : 4 . 
 Yesu na Paulo waliweka mfano gani katika kuwazoeza wengine ? 
 Baada ya Yesu kufufuliwa , aliendelea kuwazoeza wale waliowekwa rasmi kuwa wachungaji . 
 Kwa mfano , yeye mwenyewe ndiye aliyemchagua Paulo na kusimamia mazoezi aliyopata . 
 Paulo alithamini mazoezi aliyoyapata , naye akatumia mambo aliyojifunza kuwazoeza wazee wengine . 
 Kwa mfano , alitumia wakati mwingi na alijitahidi sana kumzoeza Timotheo awe “ mfanyakazi ” katika utumishi wa Mungu , bila “ lolote la kuonea aibu . ” 
 Watu hao wawili wakawa na uhusiano wa karibu . 
 Mapema , Paulo aliandika hivi kumhusu Timotheo : “ Kama mtoto na baba yake yeye alitumika pamoja nami katika kuendeleza habari njema . ” 
 Paulo hakukusudia kumfanya Timotheo au mtu mwingine kuwa mwanafunzi wake . 
 Badala yake , aliwahimiza waamini wenzake wawe ‘ waigaji wake , kama vile yeye alivyo mwigaji wa Kristo . ’ — 1 Wakorintho 11 : 1 . 
 7 , 8 . ( a ) Simulia kisa kinachoonyesha faida zinazotokea wakati wazee wanapomwiga Yesu na Paulo . ( b ) Ni wakati gani ambapo wazee wanapaswa kuanza kuwazoeza ndugu ambao watakuwa watumishi wa huduma na wazee ? 
 Wachungaji wenye uzoefu humwiga Yesu na Paulo kwa kuwazoeza akina ndugu waliobatizwa , nao wanapata matokeo mazuri pia . 
 Fikiria kisa cha Chad . 
 Alilelewa katika familia iliyogawanyika kidini , lakini hivi majuzi aliwekwa kuwa mzee . 
 Chad anasema hivi : “ Kwa miaka mingi , wazee kadhaa wenye uzoefu walinisaidia kufanya maendeleo ya kiroho . 
 Kwa kuwa baba yangu hakuwa mwamini , wazee hao walipendezwa nami nao wakawa kama baba zangu wa kiroho . 
 Walinizoeza katika huduma , na baadaye , mzee mmoja alinizoeza kushughulikia migawo niliyopewa kutanikoni . ” 
 Kama kisa cha Chad kinavyoonyesha , wachungaji wenye utambuzi huanza mapema kuwazoeza akina ndugu ambao watakuwa watumishi wa huduma na wazee kabla hawajastahili kupata mapendeleo hayo . 
 Kwa nini ? 
 Kwa sababu Biblia inaamuru kwamba watumishi wa huduma na wazee wawe na viwango vya juu vya maadili na vya kiroho kabla hawajawekwa rasmi kutumikia . 
 Wanapaswa “ wajaribiwe juu ya kufaa kwanza . ” — 1 Timotheo 3 : 1 - 10 . 
 Wachungaji waliokomaa wana daraka gani , na kwa nini ? 
 Ili ndugu waliobatizwa wajaribiwe , inafaa kwanza wazoezwe . 
 Kwa mfano : Ikiwa mwanafunzi wa shule angeambiwa afanye mtihani mgumu kuhusu somo ambalo hajawahi kufundishwa na walimu , je , angepita mtihani huo ? 
 Kuna uwezekano mkubwa kwamba angeanguka . 
 Hivyo , mazoezi yanahitajiwa . 
 Walimu wanaojali huwazoeza wanafunzi si ili wapite mtihani tu bali pia ili watumie ujuzi ambao wamepata . 
 Vivyo hivyo , wazee wenye bidii huwasaidia akina ndugu waliobatizwa wasitawishe sifa ambazo wanaume waliowekwa rasmi wanahitaji kuwa nazo kwa kuwapa mazoezi hususa . 
 Wanafanya hivyo si tu ili kuwasaidia ndugu hao wawekwe rasmi kutumikia , bali pia ili wawe na sifa za kustahili vya kutosha kulitunza kundi . 
 Bila shaka , lazima akina ndugu waliobatizwa wafanye sehemu yao na kujitahidi kufikia sifa za mtumishi wa huduma au mzee . 
 Hata hivyo , wachungaji wenye uzoefu wanaweza kuwasaidia kufanya maendeleo haraka zaidi kwa kuwazoeza kwa hiari wale wanaojitahidi kufikia mapendeleo katika kutaniko . 
 10 , 11 . 
 Wachungaji wanaweza kuwazoezaje wengine kwa ajili ya mapendeleo zaidi ? 
 Wachungaji wenye uzoefu wanaweza kuwazoezaje wengine kushughulikia migawo kutanikoni ? 
 Kwanza , ni kwa kupendezwa na akina ndugu kutanikoni . 
 Hiyo inamaanisha kwenda pamoja nao kwa ukawaida katika huduma ya shambani na kuwasaidia kuboresha uwezo wao wa kulitumia “ sawasawa neno la kweli . ” 
 Wachungaji waliokomaa huwaeleza ndugu hao shangwe inayotokana na kuwatumikia wengine na uradhi ambao wao wenyewe wanapata wanapojiwekea miradi ya kiroho na kuifikia . 
 Pia wachungaji huwapa ndugu hao madokezo hususa kwa fadhili ili kuwaonyesha jinsi wanavyoweza kuwa “ vielelezo kwa kundi . ” — 1 Petro 5 : 3 , 5 . 
 Ndugu anapowekwa kuwa mtumishi wa huduma , wachungaji wenye hekima huendelea kumzoeza . 
 Bruce , ambaye ametumikia akiwa mzee kwa makumi ya miaka , anasema hivi : “ Ninapenda kuketi pamoja na mtumishi wa huduma aliyewekwa rasmi hivi karibuni ili kupitia pamoja naye maagizo yaliyochapishwa na mtumwa mwaminifu na mwenye busara . 
 Pia , sisi husoma miongozo inayozungumzia mgawo wake hususa , kisha mimi hufanya kazi pamoja naye mpaka anapofahamu majukumu yake . ” 
 Mtumishi wa huduma anapopata uzoefu , anaweza pia kuzoezwa kufanya kazi ya uchungaji . 
 Bruce anaendelea kusema hivi : “ Ninapoandamana na mtumishi wa huduma kwenye ziara ya uchungaji , mimi humsaidia kuchagua maandiko hususa ambayo yatamtia moyo na kumchochea mtu tunayemtembelea au familia tunayoitembelea . 
 Kujifunza kutumia Maandiko kwa njia inayofikia moyo ni muhimu ili mtumishi wa huduma awe mchungaji stadi . ” — Waebrania 4 : 12 ; 5 : 14 . 
 Wachungaji wenye uzoefu wanaweza kuwazoezaje wazee waliowekwa rasmi hivi karibuni ? 
 Pia , wachungaji waliowekwa rasmi hivi karibuni hufaidika sana wanapopata mazoezi zaidi . 
 Nick , aliyetajwa mwanzoni , anasema : “ Mazoezi niliyopata hasa kutoka kwa waangalizi wawili wenye umri mkubwa yalinisaidia sana . 
 Kwa kawaida , ndugu hao walielewa jinsi mambo fulani yanavyopaswa kushughulikiwa . 
 Sikuzote walinisikiliza kwa subira na kufikiria kwa uzito maoni yangu , hata ikiwa hawakukubaliana nayo . 
 Nilijifunza mengi kwa kuona jinsi walivyoshughulika na akina ndugu na dada kutanikoni kwa unyenyekevu na heshima . 
 Wazee hao walinionyesha kwamba ninahitaji kutumia Biblia kwa ustadi ninaposhughulikia matatizo au ninapowatia wengine moyo . ” 
 Kuzoezwa na Neno la Mungu 
 ( a ) Ndugu anahitaji nini ili awe mchungaji stadi ? 
 ( b ) Kwa nini Yesu alisema hivi : “ Yale ninayofundisha si yangu ” ? 
 Naam , Neno la Mungu , Biblia , lina sheria , kanuni , na mifano ambayo mchungaji anahitaji ili awe ‘ na uwezo kamili na vifaa kamili kwa ajili ya kila kazi njema . ’ 
 Huenda ndugu akawa na elimu nyingi , lakini ujuzi wake wa Maandiko na jinsi anavyoyatumia ndio utakaomsaidia kuwa mchungaji stadi . 
 Fikiria mfano wa Yesu . 
 Yeye ndiye mchungaji wa kiroho mwenye ujuzi zaidi , mwenye utambuzi zaidi , na mwenye hekima zaidi kuwahi kuishi duniani . 
 Hata hivyo , hakutegemea hekima yake mwenyewe alipofundisha kondoo za Yehova . 
 Alisema hivi : “ Yale ninayofundisha si yangu , bali ni yake yeye aliyenituma . ” 
 Kwa nini Yesu alielekeza sifa kwa Baba yake wa mbinguni ? 
 Alieleza hivi : “ Yule ambaye husema mambo aliyotunga yeye mwenyewe anatafuta utukufu wake mwenyewe . ” — Yohana 7 : 16 , 18 . 
 Wachungaji huepukaje kujitafutia utukufu ? 
 Wachungaji washikamanifu huepuka kujitafutia utukufu . 
 Wanapotoa mashauri na wanapowatia wengine moyo , wao hawatumii hekima yao wenyewe bali Neno la Mungu . 
 Wanajua kwamba mgawo wa mchungaji ni kuwasaidia kondoo kupata “ akili ya Kristo , ” si akili ya wazee . 
 Kwa mfano , namna gani ikiwa mzee anayewasaidia wenzi fulani kushughulikia matatizo yao ya ndoa anategemeza mashauri yake juu ya mambo aliyojionea maishani badala ya kutumia kanuni za Biblia na habari zilizochapishwa na “ mtumwa mwaminifu na mwenye busara ” ? 
 Mashauri yake yanaweza kuathiriwa sana na mila za kwao na ujuzi wake wenye mipaka . 
 Ni kweli kwamba mila nyingine si mbaya , na huenda mzee huyo amejionea mengi maishani . 
 Lakini kondoo hufaidika zaidi wakati wachungaji wanapowatia moyo kusikiliza sauti ya Yesu na maneno ya Yehova badala ya kusikiliza mawazo ya wanadamu au mila . — Zaburi 12 : 6 ; Methali 3 : 5 , 6 . 
 Kuzoezwa na “ Mtumwa Mwaminifu na Mwenye Busara ” 
 Yesu alimpa “ mtumwa mwaminifu na mwenye busara ” kazi gani , na ni sababu gani moja ambayo imefanya jamii hiyo ifanikiwe ? 
 Wachungaji kama vile mitume Petro , Yohana , na Paulo walikuwa washiriki wa kikundi ambacho Yesu alikitaja kuwa “ mtumwa mwaminifu na mwenye busara . ” 
 Jamii hiyo ya mtumwa imefanyizwa na ndugu za Yesu waliotiwa mafuta kwa roho ambao wako duniani , na wana tumaini la kutawala pamoja na Kristo mbinguni . 
 Katika siku hizi za mwisho za mfumo huu , si ajabu kwamba idadi ya ndugu za Kristo waliobaki duniani imepungua . 
 Hata hivyo , kazi ambayo Yesu aliwapa , ya kuhubiri habari njema ya Ufalme kabla mwisho uje , imeongezeka kuliko wakati mwingine wowote . 
 Hata hivyo , jamii ya mtumwa imefanikiwa sana ! 
 Kwa nini ? 
 Sababu moja ni kwamba wamewazoeza washiriki wa “ kondoo wengine ” wawasaidie katika kazi ya kuhubiri na kufundisha . 
 Leo , sehemu kubwa ya kazi hiyo inafanywa na kikundi hicho chenye ushikamanifu . 
 Jamii ya mtumwa huwazoezaje wanaume waliowekwa rasmi ? 
 Jamii ya mtumwa huandaaje mazoezi hayo ? 
 Katika karne ya kwanza , wawakilishi wa jamii ya mtumwa waliagizwa wawazoeze na kuwaweka rasmi waangalizi katika makutaniko , kisha waangalizi hao walipaswa kuwazoeza kondoo . 
 Utaratibu huo unafuatwa hata leo . 
 Baraza Linaloongoza , yaani , kile kikundi kidogo cha wazee watiwa - mafuta ambao wanawakilisha jamii ya mtumwa , huagiza wawakilishi wake kuwazoeza na kuwaweka rasmi watumishi wa huduma na wazee katika makumi ya maelfu ya makutaniko ulimwenguni pote . 
 Isitoshe , Baraza Linaloongoza hupanga shule za kuwazoeza washiriki wa Halmashauri za Tawi , waangalizi wanaosafiri , wazee , na watumishi wa huduma ili washughulikie kondoo kwa njia bora . 
 Miongozo mingine huandaliwa kupitia barua , makala za Mnara wa Mlinzi , na habari nyingine zinazochapishwa , kama vile kitabu Tengenezo Linalofanya Mapenzi ya Yehova . 
 * 
 ( a ) Yesu ameonyeshaje kwamba anaamini jamii ya mtumwa ? 
 ( b ) Wachungaji wa kiroho wanaweza kuonyeshaje kwamba wanaamini jamii ya mtumwa ? 
 Yesu aliiamini sana jamii ya mtumwa hivi kwamba aliiweka juu ya “ mali zake zote , ” yaani , masilahi yake yote ya kiroho duniani . 
 Wachungaji waliowekwa rasmi huonyesha pia kwamba wanaamini jamii ya mtumwa kwa kufuata miongozo inayotolewa na Baraza lake Linaloongoza . 
 Naam , wachungaji wanapowazoeza wengine , wanapokubali kuzoezwa na Neno la Mungu , na wanapotumia mazoezi yanayoandaliwa na jamii ya mtumwa , wanadumisha umoja katika kundi . 
 Tunashukuru kama nini kwamba Yehova amewazoeza wanaume wanaojali sana kila mshiriki wa kutaniko la Kikristo ! 
 [ Maelezo ya Chini ] 
 Kilichochapishwa na Mashahidi wa Yehova . 
 Ungejibuje ? 
 • Wachungaji wa kiroho waliokomaa huwazoezaje wengine ? 
 • Kwa nini wachungaji hawafundishi kwa kutegemea maoni yao wenyewe ? 
 • Wachungaji huonyeshaje kwamba wanaamini jamii ya mtumwa , na kwa nini wanafanya hivyo ? 
 [ Picha katika ukurasa wa 24 , 25 ] 
 Wazee Wakristo huwazoeza vijana kutanikoni 
 [ Picha katika ukurasa wa 26 ] 
 “ Mtumwa mwaminifu na mwenye busara ” huwaandalia wazee mazoezi kwa njia nyingi 
 Kumtumikia Kristo Mfalme Kwa Ushikamanifu 
 “ Akapewa utawala na heshima na ufalme , ili vikundi vyote vya watu , vya mataifa na lugha vimtumikie yeye . ” — DANIELI 7 : 14 . 
 1 , 2 . 
 Tunajuaje kwamba Kristo hakupata mamlaka kamili ya Ufalme mwaka wa 33 W.K . ? 
 NI MFALME gani anayeweza kufa kwa ajili ya raia wake kisha aishi tena na kutawala akiwa mfalme ? 
 Ni mfalme gani anayeweza kuishi duniani akiwachochea raia wake wamwamini na kuwa washikamanifu kwake , kisha atawale kutoka mbinguni ? 
 Yesu Kristo peke yake ndiye anayeweza kufanya hivyo , na kufanya mengi zaidi . 
 Wakati wa Pentekoste ya mwaka wa 33 W.K . , baada ya Kristo kufa , kufufuliwa , na kupaa mbinguni , Mungu ‘ alimfanya kuwa kichwa juu ya vitu vyote kuhusiana na kutaniko . ’ 
 Hivyo , Kristo alianza kutawala kwa kiwango kidogo . 
 Raia wake wa kwanza walikuwa Wakristo waliotiwa mafuta kwa roho , ambao wanafanyiza Israeli wa kiroho , yaani , “ Israeli wa Mungu . ” — Wagalatia 6 : 16 ; Wakolosai 1 : 13 . 
 Miaka 30 hivi baada ya Pentekoste ya mwaka wa 33 W.K . , mtume Paulo alisema kwamba Kristo hakuwa amepata mamlaka kamili ya Ufalme , lakini alikuwa “ kwenye mkono wa kuume wa Mungu , tangu wakati huo na kuendelea akingojea mpaka adui zake wawekwe kuwa kiti cha miguu yake . ” 
 Kisha , karibu na mwisho wa karne ya kwanza W.K . , mtume Yohana ambaye alikuwa mzee sana aliona kimbele katika maono Mwenye Enzi Kuu ya Ulimwengu Wote , Yehova , akimweka Kristo Yesu kuwa Mfalme wa Ufalme wa mbinguni uliokuwa umeanzishwa . 
 Kufikia mahali ambapo tumefika katika historia , tunaweza kuchunguza uthibitisho mwingi unaoonyesha kwamba Kristo alianza kutawala mbinguni akiwa Mfalme wa Kimasihi mwaka wa 1914 . 
 * 
 ( a ) Habari njema ya Ufalme wa Mungu imekuwa na jambo gani jipya tangu mwaka wa 1914 ? 
 ( b ) Tunaweza kujiuliza maswali gani ? 
 Naam , tangu mwaka wa 1914 habari njema ya Ufalme imekuwa na jambo jipya lenye kusisimua . 
 Kristo amekuwa akitawala akiwa Mfalme wa Ufalme wa Mungu wa mbinguni , ingawa anafanya hivyo “ katikati ya adui [ zake ] . ” 
 Isitoshe , duniani pote , raia wake washikamanifu wananyenyekea kwa hiari mamlaka yake kwa kushiriki katika kazi ya elimu ya Biblia ya ulimwenguni pote ambayo haina kifani . 
 Wakristo waliotiwa mafuta kwa roho , wale “ wana wa ufalme , ” wanatumikia wakiwa “ mabalozi walio badala ya Kristo . ” 
 Wanaungwa mkono kwa ushikamanifu na umati unaozidi kuongezeka wa “ kondoo wengine ” wa Kristo , ambao ni wajumbe wa Ufalme wa Mungu . 
 Hata hivyo , tunahitaji kuchunguza ikiwa sisi binafsi tunatambua mamlaka ya Kristo . 
 Je , sisi ni washikamanifu kabisa kwake ? 
 Tunaweza kuonyeshaje ushikamanifu kwa Mfalme anayetawala mbinguni ? 
 Acheni kwanza tuchunguze sababu zinazotufanya tuwe washikamanifu kwa Kristo . 
 Mfalme Anayewavutia Raia Wake Kuwa Washikamanifu 
 Yesu alitimiza nini wakati wa huduma yake duniani akiwa Mfalme Aliyechaguliwa ? 
 Ushikamanifu wetu kwa Kristo unategemea kuthamini yale aliyotenda na sifa zake kuu . 
 Alipokuwa duniani akiwa Mfalme Aliyechaguliwa , Yesu alionyesha kwa kiwango kidogo yale ambayo angefanya duniani pote kwa wakati wa Mungu unaofaa , wakati ambapo angekuwa Mfalme anayetawala . 
 Aliwalisha wenye njaa . 
 Aliwaponya wagonjwa , vipofu , walemavu , viziwi , na mabubu . 
 Pia , aliwafufua wafu . 
 Isitoshe , kujua maisha ya Yesu hapa duniani hutuwezesha kujua sifa zake akiwa Mtawala wa dunia wa wakati ujao , hasa upendo wake wa kujidhabihu . 
 Kuhusiana na hilo , inasemekana kwamba Napoléon Bonaparte alisema hivi : ‘ Aleksanda , Kaisari , Charlemagne , na mimi mwenyewe tulianzisha milki mbalimbali , lakini kazi zetu kuu zilitegemea nini ? 
 Kutumia mabavu . 
 Yesu Kristo peke yake ndiye aliyeanzisha ufalme wake kwa msingi wa upendo , na hadi leo mamilioni ya watu wanaweza kufa kwa ajili yake . ’ 
 Kwa nini utu wa Yesu ulivutia sana ? 
 Kwa sababu Yesu alikuwa mwenye tabia - pole na mnyenyekevu moyoni , wale waliolemewa na mikazo na mizigo waliburudishwa na mafundisho yake yenye kujenga na utu wake wenye fadhili . 
 Watoto walistarehe walipokuwa na Yesu . 
 Watu wanyenyekevu na wenye utambuzi walikubali kwa hiari kuwa wanafunzi wake . 
 Kwa kuwa aliwajali na kuwaheshimu watu , wanawake wengi wanaomwogopa Mungu walikuwa washikamanifu kwake , na baadhi yao wakatumia wakati , jitihada , na mali zao kumhudumia alipokuwa akitimiza huduma yake . — Luka 8 : 1 - 3 . 
 Yesu alionyesha hisia gani nyororo wakati Lazaro alipokufa ? 
 Kristo alionyesha hisia zake nyororo zaidi wakati Lazaro , rafiki yake mpendwa , alipokufa . 
 Yesu aliguswa sana na huzuni ya Maria na Martha hivi kwamba hangeweza kujizuia asipige kite kwa sababu ya huzuni na ‘ kutokwa na machozi . ’ 
 ‘ Alitaabishwa ’ na huzuni nyingi na majonzi , hata ingawa alijua kwamba angemfufua Lazaro baada ya muda usio mrefu . 
 Kisha , akichochewa na upendo na huruma , Yesu alitumia mamlaka aliyopewa na Mungu kumfufua Lazaro . — Yohana 11 : 11 - 15 , 33 - 35 , 38 - 44 . 
 Kwa nini Yesu anastahili ushikamanifu wetu ? 
 ( Ona pia sanduku kwenye ukurasa wa 31 . ) 
 Sisi hustaajabia jinsi Yesu alivyopenda sana mema na kuchukia unafiki na uovu . 
 Alichukua hatua mara mbili kuondoa wafanyabiashara wenye pupa hekaluni . 
 Isitoshe , akiwa mwanadamu duniani , alipatwa na matatizo ya kila aina , na hilo lilimwezesha kujionea mikazo na matatizo tunayopata . 
 Pia , Yesu alijua jinsi watu wanavyohisi wanapochukiwa na kudhulumiwa . 
 Mwishowe , alikubali kwa ujasiri kufa kifo kikatili ili atimize mapenzi ya Baba yake na kuwapa raia wake uzima wa milele . 
 Je , sifa hizo za Kristo hazikuchochei kuendelea kumtumikia kwa ushikamanifu ? 
 Lakini ni nini kinachohitajiwa ili kuwa raia wa Kristo Mfalme ? 
 Kustahili Kuwa Raia 
 Raia wa Kristo wanatakiwa kuwa na nini ? 
 Fikiria mfano huu : Kwa kawaida , ili mtu awe raia wa nchi nyingine anahitaji kutimiza matakwa fulani ya msingi . 
 Huenda akatakiwa kuwa na mwenendo mzuri na kutimiza viwango fulani vya afya . 
 Vivyo hivyo , raia wa Kristo wanahitaji kudumisha viwango vya juu vya maadili na afya nzuri ya kiroho . — 1 Wakorintho 6 : 9 - 11 ; Wagalatia 5 : 19 - 23 . 
 Tunaweza kuonyeshaje kwamba sisi ni washikamanifu kwa Kristo ? 
 Pia , Yesu Kristo anawataka raia wake wawe washikamanifu kwake na kwa Ufalme wake . 
 Wanaonyesha ushikamanifu huo kwa kutenda mambo ambayo Yesu alifundisha alipokuwa duniani akiwa Mfalme Aliyechaguliwa . 
 Kwa mfano , badala ya kutanguliza vitu vya kimwili , wanatanguliza masilahi ya Ufalme na mapenzi ya Mungu . 
 Pia , wanajitahidi sana kuwa na utu kama wa Kristo , hata wanapokabili hali ngumu sana . 
 Isitoshe , raia wa Kristo hufuata mfano wake kwa kuwatendea wengine mema kwa hiari . — Mathayo 7 : 12 ; Yohana 13 : 3 - 17 . 
 Tunaweza kuonyeshaje ushikamanifu kwa Kristo ( a ) katika familia na ( b ) katika kutaniko ? 
 Pia , wafuasi wa Yesu huonyesha kwamba wao ni washikamanifu kwake kwa kuiga sifa zake katika familia . 
 Kwa mfano , waume huonyesha ushikamanifu kwa Mfalme wao wa mbinguni kwa kuwatendea wake zao na watoto wao kupatana na sifa za Kristo . 
 Wake huonyesha ushikamanifu kwa Kristo kupitia mwenendo wao safi na “ roho ya utulivu na ya upole . ” 
 Watoto huonyesha ushikamanifu kwa Kristo wanapoiga mfano wake wa kutii . 
 Yesu alipokuwa kijana , alijitiisha kwa wazazi wake , hata ingawa hawakuwa wakamilifu . 
 Raia wa Kristo hujitahidi kumwiga kwa ushikamanifu kwa ‘ kuonyesha hisia - mwenzi , kuwa na upendo wa kindugu , ’ na kuwa “ wenye huruma nyororo . ” 
 Wao hujitahidi kuwa kama Kristo , kwa kuonyesha ‘ unyenyekevu katika akili , kutolipa ubaya kwa ubaya au matukano kwa matukano . ’ — 1 Petro 3 : 8 , 9 ; 1 Wakorintho 11 : 1 . 
 Raia Wanaotii Sheria 
 Raia wa Kristo hujitiisha kwa sheria gani ? 
 Kama vile watu wanaotaka kuwa raia wa nchi nyingine hutii sheria za nchi hiyo , raia wa Kristo hujitiisha kwa “ sheria ya Kristo ” kwa kufuata mambo yote ambayo Yesu alifundisha na kuamuru . 
 Wao hufuata kwa ushikamanifu hasa ile “ sheria ya kifalme ” ya upendo . 
 Sheria hizo zinahusisha nini ? 
 12 , 13 . 
 Tunajitiishaje kwa ushikamanifu kwa “ sheria ya Kristo ” ? 
 Raia wa Kristo si wakamilifu , nao hukosea . 
 Hivyo , wanahitaji kuendelea kusitawisha “ upendo wa kindugu usio na unafiki ” ili ‘ wapendane sana kutoka moyoni . ’ 
 “ Ikiwa yeyote ana sababu ya kulalamika juu ya mwingine , ” Wakristo hufuata kwa ushikamanifu sheria ya Kristo kwa “ kuvumiliana na kusameheana kwa hiari . ” 
 Kutii sheria hiyo huwasaidia wasikazie fikira hali ya kutokamilika na badala yake watafute sababu za kupendana . 
 Je , wewe unathamini kushirikiana pamoja na watu wanaojitiisha kwa ushikamanifu kwa Mfalme wetu mwenye upendo kwa kujivika upendo , “ kifungo kikamilifu cha muungano ” ? — Wakolosai 3 : 13 , 14 . 
 Isitoshe , Yesu alieleza kwamba upendo wake ulizidi ule ambao kwa kawaida watu huonyeshana . 
 Tukiwapenda wale tu wanaotupenda , hatutakuwa tukifanya jambo “ linalozidi lile la kawaida . ” 
 Hivyo , upendo wetu hautakuwa kamili , badala yake utakuwa na kasoro . 
 Yesu alituhimiza tuige upendo wa Baba yake kwa kusitawisha upendo unaoongozwa na kanuni hata kwa ajili ya maadui wanaotuchukia na kututesa . 
 Upendo huo pia huwachochea raia wa Ufalme kuvumilia kwa ushikamanifu wanapofanya kazi yao kuu . 
 Hiyo ni kazi gani ? 
 Ushikamanifu Unajaribiwa 
 Kwa nini kazi ya kuhubiri ni muhimu sana ? 
 Raia wa Ufalme wa Mungu wana kazi muhimu ya “ kutoa ushahidi kamili kuhusiana na ufalme wa Mungu . ” 
 Ni muhimu kufanya hivyo kwa sababu Ufalme wa Kimasihi utatetea enzi kuu ya Yehova ya ulimwengu wote . 
 Tunapohubiri habari njema , wale wanaosikia wanapata nafasi ya kuwa raia wa Ufalme wa Mungu . 
 Isitoshe , jinsi watu wanavyoitikia ujumbe huo ni kipimo kinachomwezesha Kristo Mfalme kuwahukumu wanadamu . 
 Hivyo , njia kuu ya kuonyesha kwamba sisi ni washikamanifu kwa Kristo ni kutii amri yake ya kuwaeleza wengine kuhusu Ufalme . — Mathayo 28 : 18 - 20 . 
 Kwa nini ushikamanifu wa Wakristo unajaribiwa ? 
 Bila shaka , Shetani hupinga kazi ya kuhubiri kwa njia yoyote ile , na watawala wa kibinadamu hawatambui mamlaka ambayo Kristo amepewa na Mungu . 
 Hivyo , Yesu aliwaonya wanafunzi wake hivi : “ Mtumwa si mkuu kuliko bwana wake . 
 Ikiwa wamenitesa mimi , watawatesa ninyi pia . ” 
 Hivyo , wafuasi wa Kristo wamo katika pigano la kiroho linalojaribu ushikamanifu wao . — 2 Wakorintho 10 : 3 - 5 ; Waefeso 6 : 10 - 12 . 
 Raia wa Ufalme humlipaje “ Mungu vitu vya Mungu ” ? 
 Hata hivyo , raia wa Ufalme wa Mungu hubaki wakiwa washikamanifu kwa Mfalme wao asiyeonekana bila kuwadharau watawala wa kibinadamu . 
 Yesu alisema hivi : “ Mlipeni Kaisari vitu vya Kaisari , lakini Mungu vitu vya Mungu . ” 
 Hivyo , raia wa Kristo hutii sheria za serikali ambazo hazipingi sheria za Mungu . 
 Hata hivyo , wakati mahakama kuu ya Kiyahudi ilipokiuka sheria za Mungu kwa kuwaagiza wanafunzi wa Yesu waache kuhubiri , wanafunzi hao walisema kwa ujasiri na kwa heshima kwamba ni lazima ‘ wamtii Mungu kuwa mtawala kuliko wanadamu . ’ — Matendo 1 : 8 ; 5 : 27 - 32 . 
 Kwa nini tunaweza kukabili majaribu ya ushikamanifu kwa ujasiri ? 
 Raia wa Kristo wanahitaji ujasiri mwingi ili waendelee kuwa washikamanifu kwa Mfalme wao wanapokabili mateso . 
 Hata hivyo , Yesu alisema : “ Wenye furaha ni ninyi wakati watu wanapowashutumu na kuwatesa na kusema kwa uwongo kila namna ya jambo baya juu yenu kwa ajili yangu . 
 Shangilieni na kuruka kwa shangwe , kwa kuwa thawabu yenu ni kubwa mbinguni . ” 
 Wafuasi wa Kristo wa mapema waliona maneno hayo yakitimia . 
 Hata walipopigwa kwa sababu ya kuendelea kuhubiri kuhusu Ufalme , walishangilia “ kwa sababu walikuwa wamehesabiwa kuwa wenye kustahili kuvunjiwa heshima kwa ajili ya jina lake . 
 Na kila siku katika hekalu na nyumba kwa nyumba wakaendelea bila kuacha kufundisha na kutangaza habari njema juu ya Kristo , Yesu . ” 
 Mnahitaji kupongezwa kwa kuwa mnaonyesha ushikamanifu kama huo wakati mnapovumilia hali ngumu , ugonjwa , kifo cha mpendwa , au upinzani . — Waroma 5 : 3 - 5 ; Waebrania 13 : 6 . 
 Maneno ya Yesu kwa Pontio Pilato yanaonyesha nini ? 
 Wakati ambapo Yesu hakuwa ametawazwa kuwa Mfalme , alimweleza hivi Gavana Mroma Pontio Pilato : “ Ufalme wangu si sehemu ya ulimwengu huu . 
 Kama ufalme wangu ungekuwa sehemu ya ulimwengu huu , watumishi wangu wangepigana ili nisitiwe mikononi mwa Wayahudi . 
 Lakini , kama ilivyo , ufalme wangu hautoki katika chanzo hiki . ” 
 Hivyo , raia wa Ufalme wa mbinguni hawashiriki katika vita vyovyote wala kuunga mkono mapambano yoyote ya wanadamu . 
 Kwa sababu ya ushikamanifu wao kwa “ Mkuu wa Amani , ” wao hawajihusishi hata kidogo na shughuli za ulimwengu zinazosababisha migawanyiko . — Isaya 2 : 2 - 4 ; 9 : 6 , 7 . 
 Raia Washikamanifu Watapata Baraka Zinazodumu Milele 
 Kwa nini raia wa Kristo wanaweza kutarajia wakati ujao wakiwa na uhakika ? 
 Raia washikamanifu wa Kristo , “ Mfalme wa wafalme , ” wanaweza kutarajia wakati ujao wakiwa na uhakika . 
 Wanasubiri kwa hamu kuona Yesu akionyesha mamlaka yake kuu ya kifalme . 
 Mabaki ya “ wana wa ufalme ” washikamanifu , ambao wametiwa mafuta kwa roho , wanatazamia urithi wao wenye thamani wakiwa wafalme pamoja na Kristo mbinguni . 
 “ Kondoo wengine ” washikamanifu wa Kristo wanasubiri kwa hamu kupata kibali cha Mfalme wao , wakati atakapotangaza hivi : “ Njooni , ninyi ambao mmebarikiwa na Baba yangu , urithini [ dunia Paradiso ambayo ni eneo la ] ufalme uliotayarishwa kwa ajili yenu tangu kuwekwa msingi wa ulimwengu . ” 
 Basi , acheni raia wote wa Ufalme waazimie kuendelea kumtumikia Kristo Mfalme kwa ushikamanifu . 
 [ Maelezo ya Chini ] 
 Ona kitabu Kutoa Sababu kwa Kutumia Maandiko , “ Kwa nini Mashahidi wa Yehova husema kwamba Ufalme wa Mungu ulianzishwa mwaka wa 1914 ? ” 
 ukurasa wa 397 - 399 , kilichochapishwa na Mashahidi wa Yehova . 
 Je , Unaweza Kueleza ? 
 • Kwa nini Kristo anastahili ushikamanifu wetu ? 
 • Raia wa Kristo huonyeshaje kwamba wao ni washikamanifu kwake ? 
 • Kwa nini tunataka kuwa washikamanifu kwa Kristo Mfalme ? 
 [ Sanduku katika ukurasa wa 31 ] 
 SIFA NYINGINE MUHIMU ZA KRISTO 
 Hana ubaguzi — Yohana 4 : 7 - 30 . 
 Huruma — Mathayo 9 : 35 - 38 ; 12 : 18 - 21 ; Marko 6 : 30 - 34 . 
 Upendo wa kujidhabihu — Yohana 13 : 1 ; 15 : 12 - 15 . 
 Ushikamanifu — Mathayo 4 : 1 - 11 ; 28 : 20 ; Marko 11 : 15 - 18 . 
 Hisia - mwenzi — Marko 7 : 32 - 35 ; Luka 7 : 11 - 15 ; Waebrania 4 : 15 , 16 . 
 Kukubali sababu — Mathayo 15 : 21 - 28 . 
 [ Picha katika ukurasa wa 29 ] 
 Kwa kupendana , tunatii kwa ushikamanifu “ sheria ya Kristo ” 
 [ Picha katika ukurasa wa 31 ] 
 Je , sifa za Kristo hukuchochea kumtumikia kwa ushikamanifu ? 
 Je , Uko Tayari Kwa Ajili ya Wokovu ? 
 “ Ingia ndani ya safina , wewe pamoja na nyumba yako yote , kwa maana nimekuona wewe kuwa mwadilifu mbele zangu kati ya kizazi hiki . ” — MWANZO 7 : 1 . 
 Katika siku za Noa , Yehova alifanya maandalizi gani ya wokovu ? 
 KATIKA siku za Noa , Yehova ‘ alileta gharika juu ya ulimwengu wa watu wasiomwogopa , ’ na pia aliandaa wokovu . 
 Mungu wa kweli alimpa Noa aliyekuwa mwadilifu maagizo yaliyo wazi kuhusu jinsi angejenga safina ili kuhifadhi viumbe wakati wa gharika ya ulimwenguni pote . 
 Kama vile ambavyo tungetazamia kutoka kwa mtumishi mtiifu wa Yehova , “ Noa a [ li ] fanya kulingana na yote ambayo Mungu alikuwa amemwamuru . ” 
 Kwa kweli , “ alifanya vivyo hivyo . ” 
 Utii wa Noa ni mojawapo ya sababu za kuwa kwetu hai leo . — Mwanzo 6 : 22 . 
 2 , 3 . ( a ) Watu walioishi siku za Noa waliitikiaje utendaji wa Noa ? 
 ( b ) Noa aliingia katika safina akiwa na uhakika gani ? 
 Kujenga safina hakukuwa kazi rahisi . 
 Inaelekea kwamba watu wengi walishangazwa na mambo ambayo Noa na familia yake walikuwa wakifanya . 
 Hata hivyo , hilo halikutosha kuwasadikisha kwamba wangeweza kuokoka iwapo tu wangeingia katika safina hiyo . 
 Hatimaye , subira ya Mungu kuelekea ulimwengu huo mwovu ikakoma . — Mwanzo 6 : 3 ; 1 Petro 3 : 20 . 
 Baada ya Noa na familia yake kufanya kazi ngumu kwa makumi ya miaka , Yehova alimwambia Noa hivi : “ Ingia ndani ya safina , wewe pamoja na nyumba yako yote , kwa maana nimekuona wewe kuwa mwadilifu mbele zangu kati ya kizazi hiki . ” 
 Akiwa na imani na uhakika katika neno la Yehova , “ Noa akaingia ndani ya safina , yeye na wanawe na mke wake na wake za wanawe pamoja naye . ” 
 Yehova aliufunga mlango ili kuwalinda waabudu wake . 
 Maji ya Gharika yalipokuja juu ya dunia , safina hiyo ikawa uandalizi wenye kutegemeka wa Mungu kwa ajili ya wokovu . — Mwanzo 7 : 1 , 7 , 10 , 16 . 
 Ulinganifu Kati ya Siku za Noa na Leo 
 4 , 5 . ( a ) Yesu alilinganisha wakati wa kuwapo kwake na nini ? 
 ( b ) Siku za Noa zinalingana na siku zetu jinsi gani ? 
 “ Kama vile siku za Noa zilivyokuwa , ndivyo kuwapo kwa Mwana wa binadamu kutakavyokuwa . ” 
 Yesu alitumia maneno hayo kuonyesha kwamba wakati wa kuwapo kwake kusikoonekana hali zingekuwa kama zilivyokuwa siku za Noa , na kwa kweli ndivyo zilivyo leo . 
 Hasa kuanzia mwaka wa 1919 , ujumbe wenye kuonya kama ule uliotolewa na Noa , umekuwa ukitangazwa kwa watu wa mataifa yote . 
 Kwa ujumla , itikio lao limekuwa kama la watu wa siku za Noa . 
 Yehova alitumia Furiko kuchukua hatua dhidi ya ulimwengu ambao ulikuwa ‘ umejaa jeuri . ’ 
 Kila mtu aliona kwamba Noa na familia yake hawakushiriki jeuri hiyo , badala yake waliendelea kujenga safina kwa amani . 
 Hivyo ndivyo ilivyo leo . 
 Watu wanyoofu wanaweza ‘ kuona tofauti kati ya mwadilifu na mwovu , kati ya mtu anayemtumikia Mungu na mtu ambaye hajamtumikia . ’ 
 Unyoofu , fadhili , amani , na bidii ya Mashahidi wa Yehova huwavutia watu wasio na ubaguzi nazo sifa hizo huonyesha tofauti iliyopo kati ya watu wa Mungu na ulimwengu kwa ujumla . 
 Mashahidi hukataa katakata kujihusisha na jeuri ya aina yoyote . 
 Wao huongozwa na roho ya Yehova na hivyo wana amani na wanafuatia uadilifu . — Isaya 60 : 17 . 
 6 , 7 . ( a ) Watu wa siku za Noa walikosa kutambua nini , na hali hiyo inalinganaje na hali ya leo ? 
 ( b ) Ni mifano gani inayoonyesha kwamba kwa ujumla Mashahidi wa Yehova huonwa kuwa tofauti ? 
 Watu walioishi katika siku za Noa hawakutambua kwamba Noa alikuwa akitegemezwa na Mungu naye alifuata mwongozo wake . 
 Kwa hiyo walipuuza ujumbe wake na kukosa kutii onyo lake . 
 Namna gani leo ? 
 Ingawa wengi huvutiwa na utendaji na mwenendo wa Mashahidi wa Yehova , wengi wao hupuuza tu habari njema na maonyo ya Biblia . 
 Huenda majirani , waajiri , au watu wa ukoo wakawasifu sana Wakristo wa kweli kwa sababu ya sifa zao nzuri , hata hivyo wao husema , “ Inasikitisha tu kwamba wao ni Mashahidi wa Yehova ! ” 
 Watu hao hawatambui kwamba Mashahidi huonyesha sifa kama vile upendo , amani , fadhili , wema , upole , na kujizuia kwa sababu wanaongozwa na roho takatifu ya Mungu . 
 Sifa nzuri za Mashahidi wa Yehova zinapaswa kuwafanya watu wathamini ujumbe wao . 
 Kwa mfano , Mashahidi wa Yehova walikuwa wakijenga Jumba la Ufalme nchini Urusi . 
 Mpita - njia mmoja akasimama hapo na kumwambia hivi mjenzi mmoja : “ Huu ni mjengo wa ajabu sana — hakuna mtu anayevuta sigara , wala anayewatusi wengine , wala mlevi ! 
 Kwani ninyi ni Mashahidi wa Yehova ? ” 
 Mjenzi huyo akamwuliza , “ Nikisema la , utaniamini ? ” 
 Mtu huyo akamjibu mara moja , “ Siwezi . ” 
 Katika jiji lingine nchini Urusi , meya wa jiji hilo alivutiwa sana alipowaona Mashahidi wakijenga Jumba lao jipya la Ufalme . 
 Alisema kwamba ingawa awali alikuwa na maoni ya kwamba dini zote ni sawa , baada ya kuona roho ya kujitolea ya Mashahidi wa Yehova , alibadili maoni yake . 
 Hiyo ni mifano miwili tu inayoonyesha kwamba watu wa Yehova ni tofauti na wale ambao hawaishi kulingana na viwango vya Biblia . 
 Ili tuokoke mwisho wa ulimwengu huu mbovu tunapaswa kufanya nini ? 
 Kabla “ ulimwengu wa kale ” haujaharibiwa katika Furiko , Noa alikuwa “ mhubiri [ mwaminifu ] wa uadilifu . ” 
 Katika hizi siku za mwisho za ulimwengu huu , watu wa Yehova wanawafundisha watu viwango vya Mungu vya uadilifu na kutangaza habari njema za tumaini la kuokolewa kuingia katika ulimwengu mpya . 
 Noa na familia yake yenye kumwogopa Mungu waliokolewa katika safina . 
 Vivyo hivyo , wokovu leo unategemea kuwa na imani na kushirikiana kwa ushikamanifu na sehemu ya kidunia ya tengenezo la Yehova la ulimwenguni pote . 
 Tunahitaji Imani Ili Kuokolewa 
 9 , 10 . 
 Kwa nini tunahitaji kuwa na imani ili tuokoke uharibifu wa ulimwengu huu wa Shetani ? 
 Mtu anapaswa kufanya nini ili aokoke uharibifu unaokuja wa ulimwengu huu ulio katika nguvu za Shetani ? 
 Lazima atambue kwamba anahitaji ulinzi . 
 Kisha lazima atafute ulinzi huo . 
 Watu wa siku za Noa waliendelea na maisha yao ya kila siku kama kawaida nao hawakuona uhitaji wa ulinzi kutokana na msiba uliokuwa karibu . 
 Walikosa kitu kingine pia — imani katika Mungu . 
 Kwa upande mwingine , Noa na familia yake walitambua kwamba walihitaji kulindwa na kuokolewa . 
 Walikuwa pia na imani katika Mwenye Enzi Kuu ya Ulimwengu , Yehova Mungu . 
 Mtume Paulo aliandika hivi : “ Bila imani haiwezekani kamwe kumpendeza [ Yehova ] vema , kwa maana yule anayemkaribia Mungu lazima aamini kwamba yeye yuko na kwamba yeye huwa mthawabishaji wa wale wanaomtafuta kwa bidii . ” 
 Paulo aliongezea hivi : “ Kwa imani Noa , baada ya kupewa onyo la kimungu la mambo ambayo yalikuwa bado hayajaonekana , alionyesha woga wa kimungu na kujenga safina kwa ajili ya kuiokoa nyumba yake ; na kupitia imani hiyo aliuhukumu ulimwengu kuwa wenye hatia , naye akawa mrithi wa uadilifu unaolingana na imani . ” — Waebrania 11 : 6 , 7 . 
 Tunajifunza nini kutokana na ulinzi ambao Yehova aliandaa katika nyakati za kale ? 
 Ili tuokoke uharibifu wa ulimwengu huu mbovu , haitoshi tu kuamini kwamba utaharibiwa . 
 Ni lazima tuwe na imani na kutumia kwa hekima maandalizi yote ya Mungu ya kutuokoa . 
 Bila shaka , tunahitaji kuwa na imani katika dhabihu ya fidia ya Mwana wa Mungu , Yesu Kristo . 
 Hata hivyo , tunapaswa kukumbuka kwamba ni wale tu waliokuwa ndani ya safina ya Noa ndio waliookoka Gharika . 
 Vivyo hivyo , majiji ya makimbilio katika Israeli la kale yaliandaa ulinzi kwa mtu aliyeua bila kukusudia maadamu tu alikimbilia katika majiji hayo na kuendelea kukaa humo hadi kifo cha kuhani mkuu . 
 Wakati wa pigo la kumi juu ya Misri katika siku za Musa , wazaliwa wa kwanza wa Wamisri waliuawa , lakini wazaliwa wa Waisraeli waliokoka . 
 Kwa nini ? 
 Yehova alikuwa amemwagiza hivi Musa : “ Nao [ Waisraeli ] watachukua sehemu ya damu [ ya kondoo wa Pasaka ] na kuipaka juu ya miimo miwili ya mlango na sehemu ya juu ya mlango wa nyumba ambamo watamla . . . . 
 Na yeyote kati yenu asitoke nje ya mlango wa nyumba yake mpaka asubuhi . ” 
 Ni mzaliwa yupi wa kwanza wa Waisraeli angethubutu kupuuza maagizo hayo ya Mungu na kutoka katika nyumba iliyopakwa damu juu ya miimo miwili ya malango na sehemu ya juu ya mlango ? 
 Kila mmoja wetu anapaswa kujiuliza swali gani , na kwa nini ? 
 Kwa hiyo tuna sababu ya kufikiria kwa uangalifu kuhusu hali yetu . 
 Je , kweli tuko ndani ya mpango wa Yehova wa kutulinda kiroho ? 
 Dhiki kuu itakapozuka , wale walio chini ya ulinzi huo watatiririkwa na machozi ya shangwe na shukrani . 
 Wengine watalia machozi ya huzuni na majuto . 
 Marekebisho ya Hatua kwa Hatua Yatatuwezesha Kuokoka 
 ( a ) Marekebisho ya kitengenezo yametimiza nini ? 
 ( b ) Eleza baadhi ya marekebisho ya hatua kwa hatua . 
 Yehova amefanya marekebisho ya hatua kwa hatua katika sehemu ya kidunia ya tengenezo lake . 
 Marekebisho hayo yameboresha , yameimarisha , na kufanya mpango wake wa kutulinda kiroho uwe thabiti . 
 Tangu miaka ya 1870 na kitu hadi mwaka wa 1932 , wazee na mashemasi walikuwa wakipigiwa kura na washiriki wa kutaniko . 
 Mwaka wa 1932 , badala ya kuwa na wazee waliopigiwa kura kukawa na halmashauri ya utumishi iliyopigiwa kura na kutaniko ili kumsaidia mkurugenzi wa utumishi aliyewekwa rasmi . 
 Mwaka wa 1938 , mipango ikafanywa ili watumishi wote wa kutaniko wawekwe rasmi kitheokrasi . 
 Chini ya mwelekezo wa Baraza Linaloongoza la Mashahidi wa Yehova , tangu mwaka wa 1972 , mapendekezo hufanywa na yakikubaliwa , makutaniko hupokea barua zinazowaweka rasmi kitheokrasi waangalizi na watumishi wa huduma . 
 Kadiri ambavyo miaka imepita , kazi ya Baraza Linaloongoza imeongezeka na mabadiliko kadhaa yamefanywa ili kurahisisha kazi yao . 
 Ni programu gani ya mazoezi iliyoanza mwaka wa 1959 ? 
 Mwaka wa 1950 , baada ya kuchunguza kwa makini Zaburi 45 : 16 , programu ya mazoezi ya kuendelea ilianzishwa . 
 Andiko hilo lasema hivi : “ Mahali pa mababu zako patachukuliwa na wana wako , ambao utawaweka kuwa wakuu katika dunia yote . ” 
 Wazee wanaoongoza makutaniko leo wanazoezwa kwa ajili ya majukumu mbalimbali ya kitheokrasi ya leo na baada ya Har - magedoni . 
 Shule ya Huduma ya Ufalme ilianzishwa mwaka wa 1959 . 
 Wakati huo , ilikuwa shule ya mwezi mzima kwa ajili ya watumishi wa kutaniko , ambao leo huitwa waangalizi - wasimamizi . 
 Leo , shule hiyo huwafundisha waangalizi wote na watumishi wa huduma . 
 Ndugu hao nao huwafundisha Mashahidi wa Yehova mmoja - mmoja katika makutaniko yao . 
 Hivyo , wote husaidiwa kiroho kuongeza ustadi katika huduma yao wakiwa watangazaji wa habari njema ya Ufalme . — Marko 13 : 10 . 
 Usafi wa kutaniko la Kikristo hudumishwa katika njia gani mbili ? 
 Watu wanaotaka kuwa sehemu ya kutaniko la Kikristo wanapaswa kutimiza matakwa fulani . 
 Hivyo , wadhihaki wa leo hufungiwa nje , kama vile wadhihaki wa siku za Noa walivyozuiwa kuingia ndani ya safina . 
 Hasa tangu mwaka wa 1952 , Mashahidi wa Yehova wameunga mkono mpango unaosaidia kulinda kutaniko , yaani , kuwatenga na ushirika watenda - dhambi wasiotubu . 
 Bila shaka , wakosaji wanaotubu kikweli husaidiwa kwa upendo ‘ kuifanyia miguu yao mapito yaliyonyooka . ’ — Waebrania 12 : 12 , 13 ; Methali 28 : 13 ; Wagalatia 6 : 1 . 
 Hali ya kiroho ya watu wa Yehova ikoje ? 
 Haishangazi kwamba watu wa Yehova wamepata ufanisi wa kiroho . 
 Ufanisi huo haukutokea wenyewe tu . 
 Kupitia nabii Isaya , Yehova alisema hivi : “ Tazama ! 
 Watumishi wangu watakula , lakini ninyi mtakuwa na njaa . 
 Tazama ! 
 Watumishi wangu watakunywa , lakini ninyi mtakuwa na kiu . 
 Tazama ! 
 Watumishi wangu watashangilia , lakini ninyi mtaona aibu . 
 Tazama ! 
 Watumishi wangu watapiga vigelegele kwa shangwe kwa sababu ya hali nzuri ya moyo , lakini ninyi mtalia kwa sababu ya maumivu ya moyo nanyi mtapiga mayowe kwa sababu ya mvunjiko kabisa wa roho . ” 
 Yehova anaendelea kutupa chakula tele cha kiroho , chenye lishe na cha wakati unaofaa , ambacho hutupa nguvu kiroho . — Mathayo 24 : 45 . 
 Uwe Tayari kwa Ajili ya Wokovu 
 Ni nini kitakachotusaidia kujitayarisha kwa ajili ya wokovu ? 
 Kuliko wakati mwingine wowote , huu ndio wakati wa ‘ kufikiriana ili kuchocheana katika upendo na matendo mazuri , bila kuacha kukusanyika pamoja sisi wenyewe , kama vile wengine walivyo na desturi , bali tutiane moyo . ’ 
 Kushirikiana sana na mojawapo ya makutaniko zaidi ya 98,000 ya Mashahidi wa Yehova na kuendelea kuwa watendaji , kutatusaidia kujitayarisha kwa ajili ya wokovu . 
 Tutategemezwa na waamini wenzetu tunapojitahidi kuonyesha “ utu mpya ” na kufanya kila tuwezalo ili kuwasaidia wengine wajifunze juu ya maandalizi ya Yehova ya wokovu . — Waefeso 4 : 22 - 24 ; Wakolosai 3 : 9 , 10 ; 1 Timotheo 4 : 16 . 
 Kwa nini umeazimia kukaa karibu na kutaniko la Kikristo ? 
 Shetani na ulimwengu wake mbovu hutamani sana kutushawishi tuliache kutaniko la Kikristo . 
 Hata hivyo , tunaweza kuendelea kuwa sehemu ya kutaniko hilo na kuokoka mwisho wa ulimwengu huu mbovu . 
 Upendo wetu kwa Yehova na kuthamini maandalizi yake yenye upendo na vituchochee kuazimia hata zaidi kuzipinga jitihada za Shetani . 
 Kutafakari baraka tulizo nazo leo kutaimarisha azimio letu . 
 Baadhi ya baraka hizo zitazungumziwa katika makala inayofuata . 
 Ungejibuje ? 
 • Nyakati zetu zinalinganaje na siku za Noa ? 
 • Ni sifa gani inayohitajiwa ili kuokoka ? 
 • Ni marekebisho gani ya hatua kwa hatua yameimarisha mpango wa Yehova wa kutulinda ? 
 • Sisi binafsi tunaweza kujitayarishaje kwa ajili ya wokovu ? 
 [ Picha katika ukurasa wa 22 ] 
 Watu walioishi siku za Noa hawakutilia maanani ujumbe wake 
 [ Picha katika ukurasa wa 23 ] 
 Kuna faida ya kuchukua kwa uzito maonyo ya Mungu 
 [ Picha katika ukurasa wa 24 ] 
 Shule ya Huduma ya Ufalme hutimiza nini ? 
 [ Picha katika ukurasa wa 25 ] 
 Huu ndio wakati wa kukaa karibu na kutaniko la Kikristo 
 Shangwe za Kutembea kwa Utimilifu 
 “ Baraka ya Yehova — hiyo ndiyo hutajirisha , naye haongezi maumivu pamoja nayo . ” — METHALI 10 : 22 . 
 1 , 2 . 
 Kwa nini twapaswa kujihadhari tusije tukajishughulisha mno na wakati ujao ? 
 “ KUJISHUGHULISHA mno na siku za usoni . . . hutuzuia kuona hali zilivyo leo , ” akasema mwanafalsafa mmoja Mmarekani . 
 Ndivyo walivyo watoto wanaojishughulisha na majukumu ya watu wazima hivi kwamba wanakosa kuona faida za utoto hadi inapokuwa kuchelewa mno . 
 Hata waabudu wa Yehova huwa na maoni kama hayo . 
 Hebu fikiria hali hii . 
 Sisi hutazamia sana kutimizwa kwa ahadi ya Mungu ya kuleta paradiso duniani . 
 Tunasubiri kwa hamu maisha yasiyo na magonjwa , uzee , maumivu , na mateso . 
 Ingawa ni vizuri kutazamia yote hayo , itakuwaje ikiwa tunajishughulisha mno na baraka za kimwili za wakati ujao hivi kwamba hatuoni baraka za kiroho tulizo nazo leo ? 
 Itakuwa hali yenye kusikitisha kama nini ! 
 Huenda tukavunjika moyo kwa urahisi na ‘ mioyo yetu iwe migonjwa kwa sababu matarajio yetu yamechelewa ’ kuliko tulivyotazamia . 
 Matatizo na hali ngumu maishani zaweza kutufanya tushuke moyo au kuanza kujisikitikia . 
 Badala ya kukabiliana na hali mbaya , huenda tukaanza kuwa walalamikaji . 
 Twaweza kuepuka yote hayo kwa kutafakari na kuthamini baraka tulizo nazo leo . 
 Tutazungumzia nini katika makala hii ? 
 Andiko la Methali 10 : 22 lasema hivi : “ Baraka ya Yehova — hiyo ndiyo hutajirisha , naye haongezi maumivu pamoja nayo . ” 
 Je , ufanisi wa kiroho wa watumishi wa Yehova leo si baraka tunayoweza kushangilia ? 
 Na tuchunguze nyanja mbalimbali za ufanisi wetu wa kiroho na kuona jinsi tunavyohusika sisi binafsi . 
 Kutafakari mambo yote ambayo Yehova amemfanyia ‘ mwadilifu anayetembea katika utimilifu wake ’ kutaimarisha kwelikweli azimio letu la kuendelea kumtumikia Baba yetu wa mbinguni kwa shangwe . — Methali 20 : 7 . 
 ‘ Baraka Zinazotutajirisha ’ Leo 
 4 , 5 . 
 Ni fundisho gani la Biblia linalokupendeza sana , na kwa nini ? 
 Ujuzi sahihi wa mafundisho ya Biblia . 
 Kwa ujumla , dini zinazodai kuwa za Kikristo hudai kwamba zinaiamini Biblia . 
 Hata hivyo , hazikubali mafundisho yake . 
 Hata washiriki wa dini ileile huwa na maoni tofauti kuhusu mambo ambayo Biblia hufundisha hasa . 
 Hali yao ni tofauti kabisa na hali ya watumishi wa Yehova ! 
 Haidhuru taifa , utamaduni , au malezi yetu , tunamwabudu Mungu tunayemjua kwa jina . 
 Yeye si mungu wa kifumbo wa utatu . 
 Pia , tunajua kwamba suala muhimu la enzi kuu ya Mungu litatatuliwa hivi karibuni na kwamba kwa kuendelea kuwa watimilifu kwake , kila mmoja wetu anahusika kibinafsi katika suala hilo . 
 Tunajua ukweli kuhusu hali ya wafu nasi hatuna hofu isiyofaa kumwelekea Mungu ambaye wengine husema kwamba huwatesa wanadamu katika moto wa mateso au kuwatupa toharani . — Mhubiri 9 : 5 , 10 . 
 Isitoshe , ni shangwe iliyoje kujua kwamba hatukutokana na mageuzi ya kiholela ! 
 Badala yake , tuliumbwa na Mungu , kwa mfano wake mwenyewe . 
 Mtunga - zaburi alimwimbia hivi Mungu wake : “ Nitakusifu kwa sababu nimeumbwa kwa njia ya ajabu yenye kuogopesha . 
 Kazi zako ni za ajabu , kama vile nafsi yangu inavyojua vema . ” — Zaburi 139 : 14 . 
 6 , 7 . 
 Ni mabadiliko gani maishani mwako au katika maisha ya wengine unaowajua ambayo ni baraka kwelikweli ? 
 Kuwa huru kutokana na mazoea na matendo yenye kudhuru . 
 Vyombo vya habari hutoa maonyo mengi kuhusu hatari za kuvuta sigara , kunywa pombe kupita kiasi , na upotovu katika ngono . 
 Hata hivyo , ni wachache sana wanaotii . 
 Inakuwaje basi mtu mnyoofu anapojifunza kwamba Mungu wa kweli hushutumu mambo hayo na huhuzunishwa na wale wanaoyatenda ? 
 Mtu huyo huyaondolea mbali kabisa mambo hayo maishani mwake ! 
 Ingawa anafanya hivyo ili kumpendeza Yehova Mungu , yeye hupata baraka zaidi — afya nzuri na amani ya akili . 
 Ni vigumu sana kuacha mazoea mabaya . 
 Hata hivyo , kila mwaka makumi ya maelfu ya watu hufanya hivyo . 
 Wao hujiweka wakfu kwa Yehova na kubatizwa kwa maji , wakionyesha waziwazi kwamba wameondolea mbali maishani mwao mazoea yasiyompendeza Mungu . 
 Hilo ni jambo lenye kutia moyo kama nini ! 
 Azimio letu la kuendelea kuwa huru kutokana na utumwa na dhambi na mwenendo wenye kuumiza huimarika . 
 Ni shauri gani la Biblia huchangia furaha ya familia ? 
 Maisha ya familia yenye furaha . 
 Katika nchi nyingi , familia zinavunjika . 
 Ndoa nyingi huishia katika talaka na kuwaacha watoto wakiwa na makovu mabaya ya kihisia . 
 Katika nchi fulani za Ulaya , karibu asilimia 20 ya familia ni familia za mzazi mmoja . 
 Yehova ametusaidiaje kutembea katika njia ya utimilifu katika maisha ya familia ? 
 Tafadhali soma Waefeso 5 : 22 – 6 : 4 uone shauri zuri ambalo Neno la Mungu huwapa waume , wake , na watoto . 
 Bila shaka , kufuata shauri hilo na mashauri mengine ya Maandiko huimarisha vifungo vya ndoa , husaidia wazazi kuwalea watoto ifaavyo , na huchangia furaha katika maisha ya familia . 
 Je , hizo si baraka tunazoweza kufurahia kupata ? 
 9 , 10 . 
 Maoni yetu kuhusu wakati ujao yanatofautianaje na maoni ya ulimwengu ? 
 Kuwa na hakika kwamba matatizo ya ulimwengu yatatatuliwa hivi karibuni . 
 Licha ya ujuzi wa sayansi na teknolojia na pia jitihada za kutoka moyoni za baadhi ya viongozi , bado maisha ya leo yamejaa matatizo mazito . 
 Klaus Schwab , mwanzilishi wa shirika la World Economic Forum , hivi karibuni alisema kwamba “ msururu wa matatizo yanayoukumba ulimwengu unazidi kuwa mrefu , nao wakati wa kuyatatua unazidi kuwa mfupi . ” 
 Alitaja “ hatari zinazokumba mataifa yote kama vile ugaidi , kuzorota kwa mazingira na misukosuko ya kiuchumi . ” 
 Schwab alikata kauli hii : “ Leo , kuliko wakati mwingine wowote , watu wanahitaji kushirikiana na kufanya maamuzi haraka ili kutatua matatizo yanayoukumba ulimwengu . ” 
 Karne ya 21 inapozidi kusonga mbele , matumaini ya mwanadamu yangali gizani . 
 Inaridhisha kama nini kujua kwamba Yehova alipanga kuwe na Ufalme wa Kimasihi unaoweza kutatua matatizo yote ya mwanadamu ! 
 Kupitia Ufalme huo , Mungu wa kweli ‘ atakomesha vita ’ na kuleta “ wingi wa amani . ” 
 Yesu Kristo , akiwa Mfalme aliyetiwa mafuta , ‘ atamkomboa maskini , mwenye kuteseka , na mtu wa hali ya chini kutoka katika ukandamizaji na katika jeuri . ’ 
 Chini ya utawala wa Ufalme , hakutakuwa na upungufu wa chakula . 
 Yehova “ atafuta kila chozi kutoka katika macho [ yetu ] , na kifo hakitakuwapo tena , wala maombolezo wala kilio wala maumivu hayatakuwapo tena . 
 Mambo ya zamani yamepitilia mbali . ” 
 Tayari Ufalme huo umesimamishwa mbinguni na hivi karibuni utachukua hatua inayohitajika ili kutatua matatizo yote duniani . — Danieli 2 : 44 ; Ufunuo 11 : 15 . 
 11 , 12 . ( a ) Je , kufuatia raha maishani huleta furaha ya kudumu ? 
 Eleza . ( b ) Furaha ya kweli hutokana na nini ? 
 Kujua chanzo cha furaha ya kweli . 
 Furaha ya kweli inatokana na nini ? 
 Mtaalamu mmoja wa mambo ya akili alisema kwamba furaha hutokana na mambo matatu — raha , shughuli ( kujishughulisha katika kazi na familia ) , na kusudi ( kujitahidi kufikia mradi au lengo kubwa zaidi kwa faida ya wengine ) . 
 Kati ya mambo hayo matatu , aliorodhesha raha kuwa la mwisho katika umuhimu kisha akasema : “ Hilo litawashangaza wengi kwa sababu watu wengi hutanguliza raha maishani mwao . ” 
 Biblia ina maoni gani kuhusu jambo hilo ? 
 Mfalme Sulemani wa Israeli la kale alisema hivi : “ Nilisema , naam mimi , moyoni mwangu : ‘ Njoo basi , nikujaribu kwa kushangilia . 
 Pia , uone mema . ’ 
 Na tazama ! 
 hilo pia lilikuwa ubatili . 
 Nikasema juu ya kicheko : ‘ Ni wazimu ! ’ 
 na juu ya shangwe : ‘ Hii inafanya nini ? ’ ” 
 Kulingana na Maandiko , shangwe yoyote inayotokana na raha ni ya muda tu . 
 Vipi kuhusu kazi ? 
 Tuna kazi muhimu zaidi ya kufanya — kazi ya kuhubiri Ufalme na kufanya wanafunzi . 
 Tunapowahubiria wengine ujumbe wa wokovu ulio katika Biblia , tunashiriki katika kazi inayoweza kutuokoa sisi wenyewe na kuwaokoa wale wanaotusikiliza . 
 Tukiwa “ wafanyakazi wenzi wa Mungu , ” tumeona kwamba “ kuna furaha zaidi katika kutoa kuliko ilivyo katika kupokea . ” 
 Kazi hiyo hufanya maisha yetu yawe na kusudi na humwezesha Muumba kumjibu mdhihaki wake , Shetani Ibilisi . 
 Kwa kweli , Yehova ameonyesha kwamba ujitoaji - kimungu huleta furaha ya kweli na yenye kudumu . — 1 Timotheo 4 : 8 . 
 ( a ) Ni katika njia gani Shule ya Huduma ya Kitheokrasi ni baraka inayotuletea shangwe ? 
 ( b ) Umefaidikaje kutokana na Shule ya Huduma ya Kitheokrasi ? 
 Programu ya mazoezi muhimu na yenye matokeo . 
 Gerhard ni mzee katika kutaniko la Mashahidi wa Yehova . 
 Akikumbuka siku zake za ujanani , anasema hivi : “ Nilipokuwa kijana , singeweza kusema maneno waziwazi na hivyo nikaanza kuwa na kigugumizi . 
 Nilishuka moyo na kujiona kuwa sifai . 
 Wazazi wangu walipanga nipate mazoezi ya kuzungumza , lakini jitihada zao hazikufaulu . 
 Sikuwa na tatizo la kimwili bali la kiakili . 
 Hata hivyo , kulikuwa na uandalizi wa pekee kutoka kwa Yehova — Shule ya Huduma ya Kitheokrasi . 
 Kujiandikisha katika shule hiyo kulinipa ujasiri mpya . 
 Nilijitahidi niwezavyo kufanyia mazoezi mambo niliyojifunza . 
 Nilifaulu ! 
 Nilianza kusema waziwazi zaidi , nikaacha kushuka moyo , nami nikawa na ujasiri zaidi katika huduma . 
 Sasa , mimi hutoa hata hotuba za watu wote . 
 Namshukuru Yehova kwelikweli , aliyeniwezesha kuwa na furaha tena maishani , kupitia shule hiyo . ” 
 Je , hatupati shangwe kutokana na jinsi Yehova anavyotuzoeza kufanya kazi yake ? 
 14 , 15 . 
 Nyakati za taabu , ni msaada gani tunaoweza kupata ? 
 Toa mfano . 
 Uhusiano wa kibinafsi pamoja na Yehova na utegemezo wa undugu wa kimataifa wenye umoja . 
 Katrin , anayeishi Ujerumani , alikuwa na wasiwasi sana baada ya kusikia kuhusu tetemeko la ardhi na kisha tsunami iliyofuata huko kusini - mashariki mwa Asia . 
 Binti yake alikuwa amezuru Thailand msiba huo ulipotokea . 
 Kwa saa 32 mama huyo hakujua iwapo binti yake alikuwa hai au alikuwa miongoni mwa wale waliokufa ambao idadi yao ilikuwa ikiongezeka . 
 Katrin alipata faraja kama nini hatimaye alipopokea simu iliyomhakikishia kwamba binti yake alikuwa salama ! 
 Ni nini kilichomsaidia Katrin muda wote huo alipokuwa na wasiwasi ? 
 Anaandika hivi : “ Kwa karibu muda wote huo nilikuwa nikisali kwa Yehova . 
 Kila mara nilipofanya hivyo nilipata nguvu na amani ya akili . 
 Isitoshe , ndugu zangu wa kiroho wenye upendo walinitembelea na kunitia moyo . ” 
 Hali yake ingekuwa mbaya kama nini ikiwa angelazimika kukaa muda wote huo pasipo kusali kwa Yehova au faraja kutoka kwa ndugu wa kiroho wenye upendo ! 
 Uhusiano wetu wa karibu na Yehova na Mwana wake pamoja na ushirika wetu na ndugu zetu Wakristo ni baraka ya pekee , yenye thamani sana hivi kwamba hatuwezi kuipuuza kamwe . 
 Simulia jambo lililoonwa linaloonyesha thamani ya tumaini la ufufuo . 
 Tumaini la kuwaona tena wapendwa wetu waliokufa . 
 Kijana anayeitwa Matthias alilelewa na wazazi Mashahidi wa Yehova . 
 Hata hivyo , hakuthamini baraka hizo , naye akapeperuka na kuliacha kutaniko la Kikristo alipokuwa tineja . 
 Sasa anaandika hivi : “ Kwa kweli sikuwa kamwe na mazungumzo mazito pamoja na baba yangu . 
 Tulibishana kwa miaka mingi . 
 Hata hivyo , sikuzote baba yangu alinitakia mema . 
 Alinipenda sana , ingawa sikutambua wakati huo . 
 Mwaka wa 1996 , niliketi kando ya kitanda chake nikiwa nimeushika mkono wake na kulia kwelikweli , nilimweleza jinsi nilivyosikitika kwa yote niliyokuwa nimefanya na kwamba ninampenda sana . 
 Hata hivyo hangeweza kunisikia . 
 Baada ya kuugua kwa muda mfupi , alikufa . 
 Ikiwa nitamwona baba yangu atakapofufuliwa , nitalipia mambo niliyokosa kufanya wakati uliopita . 
 Naye hakika atafurahi kusikia kuwa mimi ni mzee kutanikoni na kwamba mimi na mke wangu tuna pendeleo la kuwa mapainia . ” 
 Tumaini la ufufuo ni baraka iliyoje kwetu ! 
 “ Haongezi Maumivu Pamoja Nayo ” 
 Kutafakari baraka za Yehova hutusaidiaje ? 
 Kuhusu Baba yake wa mbinguni , Yesu Kristo alisema hivi : “ Yeye hulichomoza jua lake juu ya watu waovu na wema na hunyesha mvua juu ya watu waadilifu na wasio waadilifu . ” 
 Ikiwa Yehova Mungu huwamiminia baraka zake wasio waadilifu na waovu , bila shaka atafanya hivyo hata zaidi kwa wale wanaotembea kwa utimilifu ! 
 Andiko la Zaburi 84 : 11 lasema hivi : “ Yehova mwenyewe hatawanyima jambo lolote jema wale wanaotembea bila kosa . ” 
 Tunapotafakari jinsi Yehova anavyowatunza na kuwahangaikia kwa njia ya pekee wale wanaompenda , mioyo yetu inafurikwa na shukrani na shangwe iliyoje ! 
 ( a ) Kwa nini tunaweza kusema kwamba Yehova haongezi maumivu katika baraka zake ? 
 ( b ) Kwa nini watumishi wengi washikamanifu wa Mungu huteseka ? 
 “ Baraka ya Yehova ” — hiyo ndiyo imewapa watu wake ufanisi wa kiroho . 
 Nasi tuna hakika kwamba “ haongezi maumivu pamoja nayo . ” 
 Kwa nini basi watumishi wengi washikamanifu wa Mungu hukumbwa na majaribu ambayo huwafanya wawe na maumivu mengi na kuteseka sana ? 
 Sisi hupata matatizo na taabu kwa sababu tatu kuu . 
 ( 1 ) Mwelekeo wetu wa dhambi . 
 ( 2 ) Shetani na roho wake waovu . 
 ( 3 ) Ulimwengu mbovu . 
 Ingawa Yehova huacha mambo mabaya yatupate , si yeye anayeyasababisha . 
 “ Kila zawadi njema na kila tuzo kamilifu hutoka juu , kwa maana hushuka kutoka kwa Baba wa mianga ya mbinguni . ” 
 Yehova haongezi maumivu katika baraka zake . 
 Wale wanaoendelea kutembea katika utimilifu watapata nini ? 
 Sikuzote , ufanisi wa kiroho hutia ndani kukuza uhusiano wa karibu pamoja na Mungu . 
 Tunapomkaribia Mungu , ‘ tunajiwekea wenyewe kwa usalama hazina ya msingi mzuri kwa ajili ya wakati ujao , ili tuushike imara uzima ulio wa kweli ’ — uzima wa milele . 
 Katika ulimwengu ujao wa Mungu , tutakuwa na ufanisi wa kiroho pamoja na baraka za kimwili . 
 Wale wote ‘ wanaoendelea kuisikiliza sauti ya Yehova ’ watapata uzima ulio wa kweli kutoka kwa Yehova . 
 Na tuazimie hata zaidi kwamba tutaendelea kutembea kwa shangwe katika utimilifu . 
 Umejifunza Nini ? 
 • Kwa nini haifai kujishughulisha kupita kiasi na mambo ya wakati ujao ? 
 • Ni baraka gani tulizo nazo leo ? 
 • Kwa nini watumishi waaminifu wa Mungu huteseka ? 
 Yehova Hutangaza “ Tangu Mwanzo Ule Mwisho ” 
 “ Yeye anayetangaza tangu mwanzo ule mwisho , na kutoka zamani za kale mambo ambayo hayajafanywa . ” — ISAYA 46 : 10 . 
 1 , 2 . 
 Ni jambo gani la ajabu kuhusu matukio yanayohusiana na kuangushwa kwa Babiloni , nalo linaonyesha nini kumhusu Yehova ? 
 NI USIKU . 
 Maaskari adui wananyemelea kupitia Mto Efrati huku wakielekea kwenye shabaha yao , jiji kuu la Babiloni . 
 Wanapokaribia lango la jiji , wanaona jambo la kushangaza . 
 Malango mawili kwenye ukuta wa Babiloni yameachwa wazi ! 
 Maaskari hao wanapanda kutoka mtoni , kisha wanaingia jijini . 
 Kufumba na kufumbua , jiji hilo linatekwa . 
 Bila kukawia , kiongozi wa maaskari hao anayeitwa Koreshi anaanza kusimamia eneo hilo lililotekwa , na baadaye anaagiza kwamba mateka Waisraeli waachiliwe huru . 
 Maelfu ya watu walio uhamishoni wanarudi nyumbani kurudisha ibada ya Yehova huko Yerusalemu . — 2 Mambo ya Nyakati 36 : 22 , 23 ; Ezra 1 : 1 - 4 . 
 Wanahistoria wanaunga mkono kabisa matukio hayo ya mwaka wa 539 - 537 K.W.K . 
 Jambo la ajabu ni kwamba matukio hayo yalijulikana karibu miaka 200 mapema . 
 Kupitia roho yake , Yehova alimwongoza nabii wake Isaya afafanue mapema hivyo kuhusu kuanguka kwa Babiloni . 
 Mungu hakufunua tu mambo yaliyohusiana na kuangushwa kwa Babiloni , bali pia alitaja jina la kiongozi wa mashambulizi hayo . 
 * Akizungumza na Waisraeli , ambao walikuwa mashahidi wake wakati huo , Yehova alisema hivi : “ Kumbukeni mambo ya kwanza ya zamani za kale , kwamba mimi ni Mungu wala hakuna Mungu mwingine , wala yeyote kama mimi ; Yeye anayetangaza tangu mwanzo ule mwisho , na kutoka zamani za kale mambo ambayo hayajafanywa . ” 
 Naam , Yehova ni Mungu anayeweza kujua kimbele mambo yatakayotukia wakati ujao . 
 Tutachunguza majibu ya maswali gani ? 
 Mungu anajua mambo mangapi kuhusu wakati ujao ? 
 Je , Yehova anajua kimbele mambo ambayo kila mmoja wetu atafanya ? 
 Je , amepanga kimbele mambo yatakayotupata wakati ujao ? 
 Katika makala hii na ile inayofuata , tutachunguza jinsi Biblia inavyojibu maswali hayo na mengine yanayohusiana nayo . 
 Yehova Ni Mungu wa Unabii 
 Ni nani Chanzo cha unabii ulioandikwa katika Biblia ? 
 Kwa kuwa Yehova anaweza kujua kimbele mambo ya wakati ujao , aliwaongoza kwa roho watumishi wake wa nyakati za Biblia waandike unabii mwingi ambao unatujulisha kimbele yale ambayo amekusudia kufanya . 
 Yehova anatangaza hivi : “ Mambo ya kwanza — tazama , yamekuja , lakini ninayatangaza mambo mapya . 
 Kabla hayajaanza kutokea , mimi huwafanya ninyi myasikie . ” 
 Watu wa Mungu wamebarikiwa kwelikweli ! 
 Ni wajibu gani unaotokana na kujua kimbele mambo ambayo Yehova atafanya ? 
 Nabii Amosi anatuhakikishia hivi : “ Bwana Mwenye Enzi Kuu Yehova hatafanya lolote isipokuwa awe amewafunulia watumishi wake manabii jambo lake la siri . ” 
 Kujua kimbele mambo yatakayotukia wakati ujao huleta wajibu fulani . 
 Ona mfano mzuri ambao Amosi anatumia : “ Kuna simba ambaye amenguruma ! 
 Ni nani hataogopa ? ” 
 Kama vile wanadamu na wanyama huchukua hatua mara moja wakati simba aliye karibu anaponguruma , ndivyo Amosi na manabii wengine walivyotangaza ujumbe wa Yehova bila kukawia . 
 “ Bwana Mwenye Enzi Kuu Yehova mwenyewe amesema ! 
 Ni nani ambaye hatatoa unabii ? ” — Amosi 3 : 7 , 8 . 
 “ Neno ” la Yehova “ Hakika Litafanikiwa ” 
 “ Shauri ” la Yehova lilitimiaje kuhusiana na kuanguka kwa Babiloni ? 
 Yehova alisema hivi kupitia nabii wake Isaya : “ Shauri langu mwenyewe litasimama , na kila jambo ambalo ni mapenzi yangu nitafanya . ” 
 “ Shauri ” la Mungu , yaani , mapenzi yake au kusudi lake kuhusu Babiloni , lilihusisha kumwita Koreshi kutoka Uajemi ili ashinde Babiloni na kuliangusha . 
 Yehova alitangaza kusudi hilo miaka mingi mapema . 
 Kama tulivyotaja tayari , kusudi hilo lilitimia mwaka wa 539 K.W.K . 
 Kwa nini tunaweza kuwa na uhakika kwamba sikuzote “ neno ” la Yehova hufanikiwa ? 
 Karne nne hivi kabla ya Koreshi kushinda Babiloni , Mfalme Yehoshafati wa Yuda alikabili majeshi ya muungano ya Amoni na Moabu . 
 Mfalme huyo alisali hivi akiwa na uhakika : “ Ee Yehova Mungu wa mababu zetu , je , wewe si Mungu mbinguni , na je , wewe hutawali juu ya falme zote za mataifa , na je , mkononi mwako hamna nguvu na uwezo , wala hakuna anayeweza kusimama imara kupingana nawe ? ” 
 Isaya alikuwa na uhakika huohuo aliposema : “ Yehova wa majeshi mwenyewe ametoa shauri , na ni nani anayeweza kulivunja ? 
 Na mkono wake umenyooshwa , na ni nani anayeweza kuurudisha nyuma ? ” 
 Baadaye , wakati Mfalme Nebukadneza wa Babiloni aliporudishiwa fahamu baada ya kurukwa na akili , alikubali hivi kwa unyenyekevu : “ Hakuna yeyote anayeweza kuzuia mkono [ wa Mungu ] au anayeweza kumuuliza , ‘ Umekuwa ukifanya nini ? ’ ” 
 Naam , Yehova anawahakikishia watu wake hivi : “ Neno langu . . . halitarudi kwangu bila matokeo , bali hakika litatenda yale ambayo yamenipendeza , na hakika litafanikiwa katika yale ambayo nimelituma . ” 
 Tunaweza kuwa na uhakika kabisa kwamba sikuzote “ neno ” la Yehova hutimia . 
 Kusudi la Mungu hakika litafanikiwa . 
 “ Kusudi la Milele ” la Mungu 
 Eleza maana ya “ kusudi la milele ” la Mungu . 
 Katika barua yake kwa Wakristo wa Efeso , mtume Paulo alisema kwamba Mungu ana “ kusudi la milele . ” 
 Huo si mpango tu , kana kwamba Mungu alihitaji kupangia jinsi ambavyo angetimiza jambo fulani . 
 Badala yake , kusudi hilo linahusiana na azimio la Yehova la kutimiza mambo aliyokuwa amekusudia mwanzoni kwa ajili ya wanadamu na dunia . 
 Ili tuelewe uhakika wa kusudi lake , acheni tuchunguze unabii wa kwanza katika Biblia . 
 Andiko la Mwanzo 3 : 15 linahusianaje na kusudi la Mungu ? 
 Ahadi iliyo katika Mwanzo 3 : 15 inaonyesha kuwa mara tu baada ya Adamu na Hawa kutenda dhambi , Yehova aliamua kwamba mwanamke wake wa mfano angetokeza uzao , au mwana . 
 Pia , Yehova aliona kimbele matokeo ya uadui kati ya mwanamke wake na Shetani na kati ya uzao wa mwanamke na wa Shetani . 
 Ingawa Yehova angeruhusu Uzao wa mwanamke wake upate jeraha kwenye kisigino , kwa wakati wake unaofaa , Uzao huo ungemponda nyoka , au Shetani Ibilisi , kichwani . 
 Kabla ya wakati huo kufika , kusudi la Yehova liliendelea bila kukoma kupitia ukoo uliochaguliwa mpaka Yesu alipotokea akiwa Masihi aliyeahidiwa . — Luka 3 : 15 , 23 - 38 ; Wagalatia 4 : 4 . 
 Mambo Ambayo Yehova Anaamua Kimbele 
 Je , Yehova aliamua kimbele tangu mwanzo kwamba Adamu na Hawa wangetenda dhambi ? 
 Eleza . 
 Akizungumza kuhusu daraka la Yesu katika kusudi la Mungu , mtume Petro aliandika hivi : “ Yeye [ Yesu ] alijulikana kimbele kabla ya kuwekwa msingi wa ulimwengu , lakini alifunuliwa mwishoni mwa nyakati kwa ajili yenu . ” 
 Je , Yehova aliamua kimbele tangu mwanzo kwamba Adamu na Hawa wangetenda dhambi na kwamba dhabihu ya fidia iliyoandaliwa na Yesu Kristo ingehitajiwa ? 
 Hapana . 
 Maneno “ kuwekwa msingi ” yametafsiriwa kutokana na neno la Kigiriki linalomaanisha “ kutupa mbegu chini . ” 
 Je , kuna ‘ mbegu zozote zilizotupwa chini , ’ au kuna mimba yoyote ya mwanadamu iliyotungwa kabla ya Adamu na Hawa kutenda dhambi ? 
 Hapana . 
 Adamu na Hawa walipata watoto baada ya kutotii . 
 Kwa hiyo , baada ya uasi huo , kabla ya Hawa kupata mimba , Yehova aliamua kimbele kwamba “ uzao ” ungetokea . 
 Mpango wa upendo wa fidia uliwezekana kupitia kifo na ufufuo wa Yesu , na ni kupitia fidia hiyo kwamba dhambi iliyorithiwa na kazi zote za Shetani zitakomeshwa . — Mathayo 20 : 28 ; Waebrania 2 : 14 ; 1 Yohana 3 : 8 . 
 Yehova aliamua kimbele jambo gani linalohusiana na kutimizwa kwa kusudi lake ? 
 Mungu aliamua kimbele jambo lingine linalohusiana na kutimizwa kwa kusudi lake . 
 Jambo hilo linaonyeshwa na maneno ambayo Paulo aliwaandikia Waefeso , kwamba Mungu ‘ atakusanya tena pamoja vitu vyote katika Kristo , vitu vilivyo mbinguni na vitu vilivyo duniani . ’ 
 Kisha , akizungumza kuhusu “ vitu vilivyo mbinguni , ” yaani , wale ambao wanachaguliwa kuwa warithi pamoja na Kristo , Paulo alisema hivi : “ Tuliagizwa kimbele kulingana na kusudi lake yeye anayetenda mambo yote kulingana na jinsi mapenzi yake yanavyoshauri . ” 
 Naam , Yehova aliagiza kimbele au aliamua kimbele kwamba idadi ndogo ya wanadamu ingefanyiza sehemu ya pili ya uzao wa mwanamke wa Mungu na kushirikiana na Kristo kuleta faida za fidia . 
 Mtume Petro anawataja wanadamu hao kuwa “ taifa takatifu . ” 
 Kupitia maono , mtume Yohana alipata pendeleo la kujua idadi ya wale ambao wangekuwa warithi pamoja na Kristo , yaani , 144,000 . 
 Kwa kuwa wanamuunga mkono Kristo kuwa Mfalme , wanatumikia “ kwa ajili ya sifa ya utukufu [ wa Mungu ] . ” — Waefeso 1 : 12 - 14 . 
 Tunajuaje kwamba maisha ya kila mmoja wa wale 144,000 hayakupangiwa kimbele ? 
 Kwa kuwa Mungu aliamua kimbele kwamba kutakuwa na hao 144,000 , hiyo haimaanishi kwamba watu fulani walipangiwa kimbele kumtumikia Mungu kwa uaminifu katika wadhifa huo . 
 Mashauri yaliyo katika Maandiko ya Kigiriki ya Kikristo yaliandikwa hasa ili kuwaongoza na kuwaimarisha watiwa - mafuta wadumishe utimilifu na kuendelea kustahili mwito wao wa mbinguni . 
 Yehova anajua kimbele kwamba watu 144,000 watastahili kutumikia katika kutimizwa kwa kusudi lake . 
 Lakini kustahili kwao kunategemea jinsi kila mmoja aliyepata mwito huo anavyotenda maishani mwake . 
 Na kila mmoja wao anachagua jinsi atakavyotenda . — Mathayo 24 : 13 . 
 Mambo Ambayo Yehova Anajua Kimbele 
 13 , 14 . 
 Uwezo wa Yehova wa kujua mambo kimbele hupatana na nini , na kwa nini ? 
 Kwa kuwa Yehova ni Mungu wa unabii na mwenye kusudi , yeye hutumiaje uwezo wake wa kujua kimbele mambo yatakayotukia wakati ujao ? 
 Kwanza kabisa , tunahakikishiwa kwamba njia zote za Mungu ni za kweli , za uadilifu , na za upendo . 
 Mtume Paulo alipowaandikia Wakristo Waebrania wa karne ya kwanza W.K . , alithibitisha kwamba kiapo cha Mungu na ahadi yake ndiyo “ mambo mawili yasiyobadilika ambayo katika hayo Mungu hawezi kamwe kusema uwongo . ” 
 Katika barua yake kwa mwanafunzi Tito , Paulo alitaja pia jambo hilo alipoandika kwamba Mungu ‘ hawezi kusema uwongo . ’ — Tito 1 : 2 . 
 Isitoshe , ingawa Yehova ana nguvu zisizo na mipaka , yeye hatendi kamwe isivyo haki . 
 Musa alisema kwamba Yehova ni “ Mungu wa uaminifu , ambaye hana ukosefu wowote wa haki ; yeye ni mwadilifu na mnyoofu . ” 
 Lolote ambalo Yehova anafanya linapatana na utu wake wenye kupendeza . 
 Matendo yake yanaonyesha jinsi sifa zake kuu zinavyopatana kabisa , na sifa hizo ni upendo , hekima , haki , na nguvu . 
 15 , 16 . 
 Ni uchaguzi gani ambao Yehova aliweka mbele ya Adamu katika shamba la Edeni ? 
 Fikiria jinsi sifa hizo zote zinavyohusiana na matukio ya shamba la Edeni . 
 Akiwa Baba mwenye upendo , Yehova aliwaandalia wanadamu kila kitu walichohitaji . 
 Alimpa Adamu uwezo wa kufikiri , kuchanganua mambo , na kufanya uamuzi . 
 Tofauti na wanyama ambao kwa kawaida huongozwa na silika , Adamu alikuwa na uwezo wa kuchagua . 
 Kwa sababu hiyo , baada ya kumuumba Adamu , Mungu alitazama chini akiwa kwenye kiti chake cha enzi mbinguni na kuona kwamba “ kila kitu alichokuwa amefanya na , tazama ! 
 kilikuwa chema sana . ” — Mwanzo 1 : 26 - 31 ; 2 Petro 2 : 12 . 
 Yehova alipomwamuru Adamu asile kutokana na “ mti wa ujuzi wa mema na mabaya , ” alimpa maagizo ya kutosha ili Adamu aamue kile atakachofanya . 
 Alimruhusu Adamu kula “ matunda ya kila mti wa bustani ” isipokuwa matunda ya mti mmoja tu , naye akaonya kwamba kifo kingetokea iwapo angekula matunda ya mti huo uliokatazwa . 
 Alimweleza Adamu matokeo ya matendo yake . 
 Adamu angefanya nini ? 
 Kwa nini tunaweza kusema kwamba Yehova huchagua mambo ambayo anataka kujua kimbele ? 
 Inaonekana kwamba Yehova alichagua kutoona kimbele yale ambayo Adamu na Hawa wangefanya , hata ingawa Yeye ana uwezo wa kujua kimbele mambo yote . 
 Basi , jambo linalozungumziwa hapa si ikiwa Yehova anaweza kuona kimbele wakati ujao , bali ikiwa yeye huchagua kufanya hivyo . 
 Isitoshe , tunaweza kukata kauli kwamba , kwa kuwa Yehova ni Mungu mwenye upendo , hangeamua kimbele kimakusudi na kikatili kwamba wanadamu wangeasi na kupatwa na matokeo yenye kuhuzunisha . 
 Hivyo , Yehova huchagua mambo ambayo anataka kujua kimbele . 
 Kwa nini hatuwezi kusema kwamba Yehova amepungukiwa eti kwa sababu yeye huchagua mambo ambayo anataka kujua kimbele ? 
 Kwa kuwa Yehova huchagua mambo ambayo anataka kujua kimbele , je , hilo linamaanisha kwamba amepungukiwa kwa kadiri fulani ? 
 Hapana . 
 Musa alisema kwamba Yehova ni “ Mwamba , ” na kwamba “ kazi zake ni kamilifu . ” 
 Hapaswi kulaumiwa kwa sababu ya matokeo ya dhambi ya wanadamu . 
 Mambo yote mabaya yanayotupata leo yanatokana na lile tendo ovu la kutotii . 
 Mtume Paulo alieleza wazi kwamba “ kupitia mtu mmoja dhambi iliingia katika ulimwengu na kifo kupitia dhambi , na hivyo kifo kikaenea kwa watu wote kwa sababu wote walikuwa wamefanya dhambi . ” — Kumbukumbu la Torati 32 : 4 , 5 ; Waroma 5 : 12 ; Yeremia 10 : 23 . 
 Makala inayofuata itazungumzia maswali gani ? 
 Kupitia mazungumzo haya tumeona kwamba Yehova hatendi kamwe isivyo haki . 
 Badala yake , Yehova hutumia uwezo wake , sifa zake , na viwango vyake kupatana na kusudi lake . 
 Akiwa Mungu wa unabii , Yehova hutangaza “ tangu mwanzo ule mwisho , na kutoka zamani za kale mambo ambayo hayajafanywa . ” 
 Pia , tumeona kwamba Yehova huchagua mambo ambayo anataka kujua kimbele . 
 Basi , mambo hayo yanatuhusuje ? 
 Tunaweza kuonyeshaje kwamba maamuzi yetu yanapatana na kusudi la Mungu lenye upendo ? 
 Na tutapata baraka gani tunapofanya hivyo ? 
 Makala inayofuata itazungumzia maswali hayo . 
 [ Maelezo ya Chini ] 
 Ona ukurasa wa 28 wa broshua Kitabu kwa Ajili ya Watu Wote , iliyochapishwa na Mashahidi wa Yehova . 
 Je , Unaweza Kueleza ? 
 • Ni mifano gani ya kale inayoonyesha kwamba sikuzote “ neno ” la Mungu ‘ hakika linafanikiwa ’ ? 
 • Ni mambo gani ambayo Yehova ameamua kimbele kuhusiana na ‘ kusudi lake la milele ’ ? 
 • Yehova hutumiaje uwezo wake wa kujua kimbele mambo yatakayotukia wakati ujao ? 
 [ Picha katika ukurasa wa 22 ] 
 Yehoshafati alimtumaini Yehova 
 [ Picha katika ukurasa wa 23 ] 
 Mungu alitabiri kwamba Yesu atakufa na kufufuliwa 
 [ Picha katika ukurasa wa 24 ] 
 Je , Yehova aliamua kimbele mambo ambayo Adamu na Hawa wangefanya ? 
 ‘ Chagua Uzima Ili Uendelee Kuwa Hai ’ 
 “ Nimeweka uzima na kifo mbele yako , baraka na laana ; nawe lazima uchague uzima ili uendelee kuwa hai . ” — KUMBUKUMBU LA TORATI 30 : 19 . 
 1 , 2 . 
 Ni kwa njia gani mwanadamu aliumbwa kwa mfano wa Mungu ? 
 “ NA TUFANYE mtu kwa mfano wetu , kwa sura yetu . ” 
 Maneno hayo yaliyoandikwa kwa mwongozo wa roho ya Mungu yanapatikana katika sura ya kwanza ya Biblia . 
 Andiko la Mwanzo 1 : 26 , 27 linasema hivi : “ Mungu akamuumba mtu kwa mfano wake , kwa mfano wa Mungu alimuumba . ” 
 Naam , mwanadamu wa kwanza alikuwa tofauti na viumbe wote duniani . 
 Alifanana na Muumba wake , kwa sababu angeweza kuiga jinsi Mungu anavyofikiri , upendo wake , haki yake , hekima yake , na nguvu zake . 
 Alikuwa na dhamiri ya kumsaidia kufanya maamuzi ambayo yangemfaidi na kumpendeza Mzazi wake aliye mbinguni . 
 Kwa ufupi , Adamu alikuwa na uhuru wa kuchagua . 
 Yehova alipochunguza jinsi alivyomuumba mwana wake wa kidunia , alisema hivi kuhusu kazi yake : ‘ Tazama ! 
 ni njema sana . ’ — Mwanzo 1 : 31 ; Zaburi 95 : 6 . 
 Kwa kuwa sisi ni wazao wa Adamu , tumeumbwa pia kwa mfano na sura ya Mungu . 
 Lakini , je , tuna uhuru wa kuchagua mambo tunayotaka kufanya ? 
 Ingawa Yehova anaweza kujua kimbele mambo yatakayotukia wakati ujao , yeye haamui kimbele matendo ya mtu mmoja - mmoja wala matokeo ya matendo hayo . 
 Yeye hapangi kimbele mambo yatakayowapata watoto wake walio duniani . 
 Ili tuweze kuelewa umuhimu wa kutumia uhuru wetu wa kuchagua kufanya uchaguzi unaofaa , acheni kwanza tujifunze jambo fulani kutokana na taifa la Israeli . — Waroma 15 : 4 . 
 Waisraeli Walikuwa na Uhuru wa Kuchagua 
 Ni amri gani iliyo ya kwanza kati ya zile Amri Kumi , na Waisraeli waaminifu walitii amri hiyo jinsi gani ? 
 Yehova aliwaambia Waisraeli hivi : “ Mimi ni Yehova Mungu wako , niliyekutoa katika nchi ya Misri , kutoka katika nyumba ya watumwa . ” 
 Katika mwaka wa 1513 K.W.K . , taifa la Israeli lilikombolewa kimuujiza kutoka utekwani huko Misri , na hivyo lilipaswa kuamini kabisa maneno hayo . 
 Katika amri ya kwanza kati ya zile Amri Kumi , Yehova alitangaza hivi kupitia Musa msemaji wake : “ Usiwe na miungu mingine yoyote dhidi ya uso wangu . ” 
 Wakati huo , taifa la Israeli lilichagua kutii . 
 Kwa hiari , walijitoa kikamili kwa Yehova . — Kutoka 20 : 5 ; Hesabu 25 : 11 . 
 ( a ) Musa aliwaambia Waisraeli nini kuhusu uchaguzi waliopaswa kufanya ? 
 ( b ) Tunaweza kuchagua nini leo ? 
 Miaka 40 hivi baadaye , Musa aliwakumbusha Waisraeli wa kizazi kingine kuhusu uchaguzi waliopaswa kufanya . 
 Alitangaza hivi : “ Nachukua mbingu na dunia kuwa mashahidi juu yenu leo , kwamba nimeweka uzima na kifo mbele yako , baraka na laana ; nawe lazima uchague uzima ili uendelee kuwa hai , wewe na uzao wako . ” 
 Leo , hata sisi tunaweza kuchagua . 
 Naam , tunaweza kuchagua kumtumikia Yehova kwa uaminifu na kupata uzima wa milele , au tunaweza kuchagua kumwasi na kupata matokeo mabaya . 
 Ona mifano miwili ya watu waliofanya uchaguzi uliotofautiana . 
 5 , 6 . 
 Yoshua alichagua kufanya nini , na matokeo yakawaje ? 
 Katika mwaka wa 1473 K.W.K . , Yoshua aliwaongoza Waisraeli kuingia Nchi ya Ahadi . 
 Katika himizo lenye kuchochea ambalo alitoa kabla ya kifo chake , Yoshua alilisihi taifa lote hivi : “ Sasa ikiwa mnaona ni vibaya machoni penu kumtumikia Yehova , jichagulieni leo yule mtakayemtumikia , kama ni miungu ambayo waliitumikia mababu zenu waliokuwa ng’ambo ile nyingine ya Mto au kama ni miungu ya Waamori ambao mnakaa katika nchi yao . ” 
 Kisha akizungumza kuhusu familia yake , Yoshua aliongeza hivi : “ Mimi na nyumba yangu , tutamtumikia Yehova . ” — Yoshua 24 : 15 . 
 Kabla ya wakati huo , Yehova alikuwa amemsihi Yoshua awe hodari na mwenye nguvu , na kumwagiza asiache kutii Sheria ya Mungu . 
 Badala yake , kwa kusoma kitabu cha Sheria kwa sauti ya chini mchana na usiku , Yoshua angeifanikisha njia yake . 
 Yoshua alitii mashauri hayo naye akafanikiwa . 
 Chaguo lake lilimwezesha kupata baraka . 
 Yoshua alitangaza hivi : “ Hakuna ahadi hata moja iliyokosa kutimia katika ahadi zote nzuri ambazo Yehova alikuwa ameipa nyumba ya Israeli ; mambo yote yalitimia . ” — Yoshua 21 : 45 . 
 Katika siku za Isaya , Waisraeli fulani walichagua nini , na matokeo yakawaje ? 
 Kwa upande mwingine , ona jinsi hali ilivyokuwa katika Israeli yapata miaka 700 baadaye . 
 Kufikia wakati huo , Waisraeli wengi walikuwa wakifuata desturi za kipagani . 
 Kwa mfano , siku ya mwisho wa mwaka , watu walikusanyika kuzunguka meza iliyotandazwa vyakula vitamu vya aina mbalimbali na divai tamu . 
 Hiyo haikuwa karamu ya kawaida tu . 
 Ilikuwa sherehe ya kidini iliyofanywa ili kutukuza miungu miwili ya kipagani . 
 Nabii Isaya aliandika maoni ya Mungu kuhusu ukosefu huo wa uaminifu : “ Ninyi ndio wale watu wanaomwacha Yehova , wale wanaousahau mlima wangu mtakatifu , wale wanaoandaa meza kwa ajili ya mungu wa Bahati Njema na wale wanaojaza divai iliyochanganywa kwa ajili ya mungu wa Majaliwa . ” 
 Waliamini kwamba mavuno ya kila mwaka hayakutegemea baraka za Yehova , bali yalitegemea kutuliza “ mungu wa Bahati Njema ” na “ mungu wa Majaliwa . ” 
 Hata hivyo , uasi wao na uchaguzi wao wa ukaidi ulionyesha yale ambayo yangewapata . 
 Yehova alitangaza hivi : “ Nitawaandikia ninyi upanga , nanyi nyote mtainama ili kuuawa ; kwa sababu niliita , lakini hamkuitika ; nilisema , lakini hamkusikiliza ; nanyi mliendelea kufanya yaliyokuwa mabaya machoni pangu , mlichagua jambo ambalo halikunipendeza . ” 
 Kwa sababu ya uchaguzi wao usio wa hekima waliharibiwa , na miungu ya Bahati Njema na Majaliwa haingeweza kuzuia uharibifu huo . 
 Kufanya Uchaguzi Unaofaa 
 Kulingana na Kumbukumbu la Torati 30 : 20 , ni mambo gani yanayohusika katika kufanya uchaguzi unaofaa ? 
 Musa alipowahimiza Waisraeli wachague uzima , alitaja hatua tatu ambazo walipaswa kuchukua : “ Kwa kumpenda Yehova Mungu wako , kwa kuisikiliza sauti yake na kwa kushikamana naye . ” 
 Acheni tuchunguze kila moja ya hatua hizo ili tufanye uchaguzi unaofaa . 
 Tunaweza kuonyeshaje kwamba tunampenda Yehova ? 
 Kwa kumpenda Yehova Mungu wetu : Sisi huchagua kumtumikia Yehova kwa sababu tunampenda . 
 Kwa kutii vielelezo vyenye kuonya vya siku za Waisraeli , sisi hupinga vishawishi vyote vya kujihusisha katika ukosefu wa adili na kuepuka kuishi kwa njia itakayotufanya tunaswe na mtego wa ulimwengu wa kufuatia mali . 
 Sisi hushikamana na Yehova na kushika masharti yake . 
 Kabla ya Waisraeli kuingia Nchi ya Ahadi , Musa aliwahimiza hivi : “ Tazama ! 
 nimewafundisha masharti na maamuzi ya hukumu , kama vile ambavyo Yehova Mungu wangu ameniamuru mimi , ili ninyi mfanye hivyo katikati ya nchi ambayo mnaenda kuimiliki . 
 Nanyi mtazishika na kuzifanya , kwa sababu hiyo ni hekima kwenu na uelewaji kwenu mbele ya macho ya vikundi vya watu watakaosikia juu ya masharti yote haya . ” 
 Sasa ndio wakati wa kuonyesha kwamba tunampenda Yehova kwa kutanguliza mapenzi yake maishani mwetu . 
 Tutabarikiwa sana tukichagua kufanya hivyo . — Mathayo 6 : 33 . 
 10 - 12 . 
 Tunajifunza nini kwa kuchunguza mambo yaliyotukia siku za Noa ? 
 Kwa kuisikiliza sauti ya Mungu : Noa alikuwa “ mhubiri wa uadilifu . ” 
 Karibu watu wote walioishi kabla ya Gharika walikengeushwa na “ hawakujali ” maonyo ya Noa . 
 Matokeo ? 
 “ Gharika ikaja na kuwafagilia mbali wote . ” 
 Yesu alionya kwamba siku zetu , wakati wa “ kuwapo kwa Mwana wa binadamu , ” zingefanana na wakati huo . 
 Mambo yaliyotukia siku za Noa ni onyo kali kwa watu wanaochagua kupuuza ujumbe wa Mungu . — Mathayo 24 : 39 . 
 Wale wanaodhihaki maonyo ya Mungu ambayo yanatolewa na watumishi wake wa leo wanapaswa kutambua matokeo ya kupuuza maonyo hayo . 
 Mtume Petro alisema hivi kuhusu wadhihaki hao : “ Kulingana na kupenda kwao , wao hawalioni jambo hili , kwamba mbingu zilikuwapo tangu zamani za kale na dunia ikisimama imara kutoka katika maji na katikati ya maji kwa neno la Mungu ; na kwa njia hizo ulimwengu wa wakati huo uliangamia kwa gharika ya maji . 
 Lakini kwa neno hilohilo mbingu na dunia za sasa zimewekwa akiba kwa ajili ya moto nazo zinahifadhiwa mpaka ile siku ya hukumu na ya kuangamizwa kwa watu wasiomwogopa Mungu . ” — 2 Petro 3 : 3 - 7 . 
 Hebu ona tofauti kati ya uchaguzi wa watu hao na uchaguzi wa Noa na familia yake . 
 “ Kwa imani Noa , baada ya kupewa onyo la kimungu la mambo ambayo yalikuwa bado hayajaonekana , alionyesha woga wa kimungu na kujenga safina . ” 
 Kwa kuwa Noa alitii onyo hilo , familia yake iliokolewa . 
 Acheni tuwe wepesi kusikia ujumbe wa Mungu na kutii . — Yakobo 1 : 19 , 22 - 25 . 
 13 , 14 . ( a ) Kwa nini ni muhimu ‘ kushikamana na Yehova ’ ? 
 ( b ) Tunapaswa kufanya nini ili kumruhusu Yehova , “ Mfinyanzi wetu , ” atufinyange ? 
 Kwa kushikamana na Yehova : Ili ‘ tuchague uzima na kuendelea kuwa hai , ’ hatupaswi tu kumpenda Yehova na kumsikiliza bali tunapaswa pia “ kushikamana naye , ” yaani , kuendelea kufanya mapenzi yake . 
 Yesu alisema hivi : “ Nanyi kwa kuvumilia mtajipatia nafsi zenu . ” 
 Uchaguzi wetu kuhusu jambo hilo huonyesha yaliyo moyoni mwetu . 
 Andiko la Methali 28 : 14 linasema : “ Mwenye furaha ni mtu anayehofu sikuzote , lakini yeye anayeufanya moyo wake kuwa mgumu ataanguka katika msiba . ” 
 Farao wa Misri ya kale ni mfano wa mtu aliyefanya moyo wake kuwa mgumu . 
 Wakati yale Mapigo Kumi yalipoletwa juu ya Misri , Farao alifanya moyo wake kuwa mgumu badala ya kumwogopa Mungu . 
 Yehova hakumlazimisha Farao asitii , lakini alimwacha mtawala huyo mwenye kiburi afanye uchaguzi . 
 Kama vile mtume Paulo anavyoeleza maoni ya Yehova kuhusu Farao , mapenzi ya Yehova yalitimia : “ Kwa sababu hii nimekuacha ubaki , ili kuhusiana na wewe nionyeshe nguvu zangu , na ili jina langu litangazwe katika dunia yote . ” — Waroma 9 : 17 . 
 Karne nyingi baada ya Waisraeli kukombolewa kutoka kwa Farao , nabii Isaya alitangaza hivi : “ Ee Yehova , wewe ni Baba yetu . 
 Sisi ni udongo , nawe ni Mfinyanzi wetu ; nasi sote ni kazi ya mkono wako . ” 
 Tunapomruhusu Yehova atufinyange kupitia funzo la kibinafsi na kutii Neno lake , sisi hujivika utu mpya pole kwa pole . 
 Tunakuwa wapole zaidi na tunakubali kufinyangwa , na hivyo inakuwa rahisi kwetu kushikamana kabisa na Yehova kwa sababu tunataka sana kumpendeza . — Waefeso 4 : 23 , 24 ; Wakolosai 3 : 8 - 10 . 
 “ Utawajulisha ” 
 Kulingana na Kumbukumbu la Torati 4 : 9 , Musa aliwakumbusha Waisraeli matakwa gani mawili ? 
 Musa aliliambia hivi taifa la Israeli kabla halijaingia Nchi ya Ahadi : “ Ila jiangalie na kuitunza vema nafsi yako , ili usisahau mambo ambayo macho yako yameona , nayo yasiondoke moyoni mwako siku zote za maisha yako ; nawe utawajulisha mambo hayo wana wako na wajukuu wako . ” 
 Ili kupata baraka za Yehova na kufanikiwa katika nchi ambayo wangeirithi , watu hao walipaswa kutimiza matakwa mawili ya Yehova Mungu wao . 
 Hawakupaswa kusahau mambo mazuri ambayo waliona Yehova akiwafanyia , nao walipaswa kufundisha vizazi vya baadaye mambo hayo . 
 Ni lazima sisi watu wa Mungu leo tufanye vivyo hivyo ikiwa tunataka ‘ kuchagua uzima na kuendelea kuwa hai . ’ 
 Ni mambo gani ambayo tumeona Yehova akitutendea ? 
 16 , 17 . ( a ) Wamishonari waliozoezwa katika Shule ya Gileadi wametimiza nini katika kazi ya kuhubiri kuhusu Ufalme ? 
 ( b ) Ni mifano gani unayojua ya watu ambao wamedumisha bidii yao ? 
 Tunasisimuka kuona jinsi ambavyo Yehova amebariki kazi yetu ya kuhubiri na kufanya wanafunzi . 
 Tangu Shule ya Gileadi ( Watchtower Bible School of Gilead ) ilipoanzishwa mwaka wa 1943 , wamishonari wamekuwa mstari wa mbele katika kazi ya kufanya wanafunzi katika nchi nyingi . 
 Mpaka leo hii , wahitimu wa mapema wa shule hiyo wamedumisha bidii ya kuhubiri kuhusu Ufalme hata ingawa umri wao umesonga sana na baadhi yao hawawezi kutimiza mengi kwa sababu ya udhaifu wa kimwili . 
 Mfano mmoja bora ni wa Mary Olson , ambaye alihitimu Shule ya Gileadi mwaka wa 1944 . 
 Dada huyo alianza kutumikia akiwa mmishonari huko Uruguai , kisha Kolombia , na sasa yuko Puerto Riko . 
 Ingawa hawezi kutimiza mengi kwa sababu ya matatizo ya kimwili yanayosababishwa na uzee , Dada Olson angali na shangwe ya kuhubiri . 
 Kwa kuwa anajua Kihispania , kila juma yeye hujiunga na wahubiri wenyeji katika huduma ya shambani . 
 Nancy Porter , ambaye sasa ni mjane , alihitimu Shule ya Gileadi mwaka wa 1947 , naye bado anatumikia huko Bahamas . 
 Yeye pia ni mmishonari mwenye bidii nyingi ya kuhubiri . 
 Katika simulizi lake la maisha , Dada Porter anasema hivi : “ Kuwafundisha wengine kweli ya Biblia kumeniletea furaha ya kipekee . 
 Shughuli hizo zote zimenisaidia kuwa na taratibu ya kiroho ambayo imeimarisha maisha yangu . ” 
 * Dada Porter na watumishi wengine waaminifu wanapokumbuka yaliyopita , hawasahau mambo ambayo Yehova amefanya . 
 Namna gani sisi ? 
 Je , sisi hufurahia jinsi ambavyo Yehova amebariki kazi ya Ufalme katika eneo letu ? — Zaburi 68 : 11 . 
 Tunaweza kujifunza nini tunaposoma masimulizi ya maisha ya wamishonari ? 
 Tunafurahi sana kuona yale ambayo watumishi hao wa muda mrefu wametimiza na bado wanatimiza . 
 Tunatiwa moyo tunaposoma masimulizi yao ya maisha , kwa sababu tunapoona mambo ambayo Yehova amewafanyia waaminifu hao , azimio letu la kumtumikia Yehova linaimarishwa . 
 Je , wewe husoma na kutafakari kwa ukawaida masimulizi hayo yenye kusisimua yanayochapishwa katika Mnara wa Mlinzi ? 
 Wazazi Wakristo wanaweza kutumiaje vizuri masimulizi ya maisha yanayochapishwa katika Mnara wa Mlinzi ? 
 Musa aliwakumbusha Waisraeli kwamba hawakupaswa kusahau mambo yote ambayo Yehova alikuwa amewafanyia wala hawakupaswa kuyaondoa moyoni mwao siku zote za maisha yao . 
 Kisha Musa akataja hatua nyingine : “ Utawajulisha mambo hayo wana wako na wajukuu wako . ” 
 Masimulizi ya maisha yanachochea sana . 
 Vijana wanaokua wanahitaji vielelezo vizuri . 
 Akina dada waseja wanaweza kujifunza kutokana na mifano ya uaminifu ya akina dada wenye umri mkubwa ambao masimulizi yao ya maisha yamechapishwa katika Mnara wa Mlinzi . 
 Akina ndugu na dada hupata nafasi nyingi zaidi za kuhubiri habari njema kwa bidii wanapoamua kutumikia katika eneo la lugha ya kigeni katika nchi ya kwao . 
 Enyi wazazi Wakristo , kwa nini msitumie masimulizi ya wamishonari waaminifu waliohitimu Shule ya Gileadi na masimulizi ya wengine ili kuwachochea watoto wenu kuchagua utumishi wa wakati wote ? 
 Tunapaswa kufanya nini ili ‘ kuchagua uzima ’ ? 
 Basi , kila mmoja wetu anaweza ‘ kuchaguaje uzima ’ ? 
 Kwa kutumia zawadi ya uhuru wa kuchagua kumwonyesha Yehova kwamba tunampenda na kwa kuendelea kufanya yote tunayoweza katika utumishi wake maadamu ametupa pendeleo hilo . 
 “ Kwa maana , ” kama Musa alivyotangaza , Yehova “ ni uhai wako na urefu wa siku zako . ” — Kumbukumbu la Torati 30 : 19 , 20 . 
 [ Maelezo ya Chini ] 
 Ona makala yenye kichwa , “ Mwenye Furaha na Shukrani Licha ya Kufiwa na Mpendwa , ” iliyochapishwa katika gazeti la Mnara wa Mlinzi la Juni 1 , 2001 , ukurasa wa 23 - 27 . 
 Je , Unakumbuka ? 
 • Umejifunza nini kupitia mifano ambayo tumechunguza kuhusu watu waliofanya uchaguzi uliotofautiana ? 
 • Tunapaswa kuchukua hatua gani ili ‘ kuchagua uzima ’ ? 
 • Tunasihiwa tutimize matakwa gani mawili ? 
 [ Picha katika ukurasa wa 26 ] 
 “ Nimeweka uzima na kifo mbele yako ” 
 [ Picha katika ukurasa wa 29 ] 
 Noa na familia yake waliokolewa kwa sababu ya kusikiliza sauti ya Mungu 
 [ Picha katika ukurasa wa 30 ] 
 Mary Olson 
 [ Picha katika ukurasa wa 30 ] 
 Nancy Porter 
 “ Jinsi Ninavyoipenda Sheria Yako ! ” 
 “ Jinsi ninavyoipenda sheria yako ! 
 Ndiyo ninayoihangaikia mchana kutwa . ” — ZABURI 119 : 97 . 
 1 , 2 . ( a ) Mwandikaji wa Zaburi ya 119 aliyeongozwa kwa roho alikabili hali gani ? 
 ( b ) Alitendaje alipokabili hali hizo , na kwa nini ? 
 MWANDIKAJI wa Zaburi ya 119 alikabili jaribu kali . 
 Adui wenye kimbelembele ambao walipuuza sheria ya Mungu walimdhihaki na kusema uwongo kumhusu . 
 Wakuu walifanya mashauriano dhidi yake na kumtesa . 
 Waovu walimzunguka , na maisha yake yalikuwa hatarini . 
 Mambo yote hayo yalimfanya ‘ akose usingizi kwa sababu ya huzuni . ’ 
 Licha ya kukabili majaribu hayo , mtunga - zaburi aliimba hivi : “ Jinsi ninavyoipenda sheria yako ! 
 Ndiyo ninayoihangaikia mchana kutwa . ” — Zaburi 119 : 97 . 
 Huenda ukajiuliza hivi , “ Sheria ya Mungu ilimfariji mtunga - zaburi kwa njia gani ? ” 
 Alitegemezwa kwa kuamini kwamba Yehova anamjali . 
 Ingawa alitaabishwa na wapinzani wake , mtunga - zaburi alipata furaha kwa kutambua faida za kutii sheria hiyo . 
 Alitambua kwamba Yehova alikuwa amemtendea kwa fadhili . 
 Isitoshe , kutii mwongozo ulio katika sheria ya Mungu kulimfanya awe mwenye hekima kuliko adui zake na hata kulimhifadhi hai . 
 Kutii sheria hiyo kulimfanya awe na amani na dhamiri njema . — Zaburi 119 : 1 , 9 , 65 , 93 , 98 , 165 . 
 Kwa nini si rahisi kwa Wakristo kutii viwango vya Mungu leo ? 
 Baadhi ya watumishi wa Mungu leo wanakabili pia majaribu makali ya imani . 
 Huenda tusikabili hali yenye kuhatarisha uhai kama mtunga - zaburi , lakini tunaishi “ nyakati za hatari zilizo ngumu kushughulika nazo . ” 
 Watu wengi tunaoshughulika nao kila siku hawapendi viwango vya Mungu , wana miradi ya ubinafsi na ya kimwili , wana kiburi , wala hawana heshima . 
 Mara nyingi vijana Wakristo hukabili mambo yanayohatarisha maadili yao mema . 
 Katika hali kama hizo , inaweza kuwa vigumu kuendelea kumpenda Yehova na yaliyo mema . 
 Tunaweza kujilindaje ? 
 Mtunga - zaburi alionyeshaje kwamba anaithamini sheria ya Mungu , na je , Wakristo wanapaswa kufanya vivyo hivyo ? 
 Mtunga - zaburi alivumilia mikazo aliyokuwa akikabili kwa sababu alitenga wakati ili asome kwa bidii na kutafakari sheria ya Mungu . 
 Hivyo , akaipenda sana sheria hiyo . 
 Naam , karibu kila mstari wa Zaburi ya 119 unataja jambo fulani kuhusu sheria ya Yehova . 
 * Leo , Wakristo hawako chini ya Sheria ya Musa ambayo Mungu aliwapa Waisraeli wa kale . 
 Hata hivyo , kanuni zinazotajwa katika Sheria hiyo ni muhimu hata leo . 
 Kanuni hizo zilimfariji mtunga - zaburi , nazo zinaweza kuwafariji watumishi wa Mungu wanaojitahidi sana kukabiliana na matatizo ya leo . 
 Tutachunguza mambo gani katika Sheria ya Musa ? 
 Acheni tuone jinsi tunavyoweza kutiwa moyo kwa kuchunguza mambo matatu tu katika Sheria ya Musa . 
 Mambo hayo ni mpango wa Sabato , maandalizi ya kuokota masalio , na amri iliyokataza kutamani . 
 Tutakapochunguza kila moja ya mambo hayo , tutaona kwamba ili tuweze kukabiliana na matatizo ya leo ni muhimu tuelewe kanuni zinazotegemeza sheria hizo . 
 Kutosheleza Uhitaji Wetu wa Kiroho 
 Wanadamu wote wana mahitaji gani ya msingi ? 
 Mwanadamu aliumbwa na mahitaji kadha wa kadha . 
 Kwa mfano , ili mtu aendelee kuwa na afya nzuri anahitaji chakula , kinywaji , na makao . 
 Hata hivyo , mwanadamu anahitaji pia kutosheleza “ uhitaji [ wake ] wa kiroho . ” 
 Asipofanya hivyo , hawezi kuwa na furaha ya kweli . 
 Yehova aliona ni muhimu sana kutosheleza uhitaji huo wa asili hivi kwamba aliwaamuru watu wake wasimamishe shughuli zao za kawaida kwa siku moja kila juma ili wakazie fikira mambo ya kiroho . 
 7 , 8 . ( a ) Mungu alionyeshaje kwamba siku ya Sabato ilikuwa tofauti na siku nyingine ? 
 ( b ) Sabato iliwekwa kwa kusudi gani ? 
 Mpango wa Sabato ulikazia umuhimu wa kutilia maanani mambo ya kiroho . 
 Katika Biblia , neno “ sabato ” linatajwa kwa mara ya kwanza wakati mana ilipoandaliwa jangwani . 
 Waisraeli waliambiwa kwamba wanapaswa kukusanya mkate huo ulioandaliwa kimuujiza kwa siku sita . 
 Siku ya sita walipaswa kukusanya “ mkate wa siku mbili , ” kwa sababu mkate huo haungeandaliwa siku ya saba . 
 Siku hiyo ya saba ilikuwa “ sabato takatifu kwa Yehova , ” na kila mtu alipaswa kuendelea kukaa mahali pake wakati huo . 
 Mojawapo ya zile Amri Kumi ilisema kwamba kazi yoyote isifanywe siku ya Sabato . 
 Siku hiyo ilikuwa takatifu . 
 Adhabu ya kuipuuza ilikuwa kifo . — Kutoka 20 : 8 - 11 ; Hesabu 15 : 32 - 36 . 
 Sheria ya Sabato ilionyesha jinsi Yehova alivyojali hali ya kimwili na ya kiroho ya watu wake . 
 Yesu alisema hivi : “ Sabato ilikuja kwa ajili ya mwanadamu . ” 
 Sheria hiyo haikuwaruhusu tu Waisraeli wapumzike bali pia iliwapa nafasi ya kumkaribia Muumba wao na kuonyesha kwamba wanampenda . 
 Siku hiyo ilitengwa kwa ajili ya mambo ya kiroho peke yake . 
 Mambo hayo yalitia ndani familia kuabudu pamoja , kusali , na kutafakari Sheria ya Mungu . 
 Mpango huo uliwazuia Waisraeli wasitumie wakati wao wote na nguvu zao zote katika mambo ya kimwili . 
 Sabato iliwakumbusha kwamba uhusiano wao pamoja na Yehova ndilo jambo muhimu zaidi maishani mwao . 
 Yesu alirudia kanuni hiyo isiyobadilika aliposema hivi : “ Imeandikwa , ‘ Mwanadamu ataishi , si kwa mkate tu , bali kwa kila neno linalotoka katika kinywa cha Yehova . ’ ” — Mathayo 4 : 4 . 
 Wakristo wanajifunza nini kutokana na mpango wa Sabato ? 
 Ingawa watu wa Mungu hawako tena chini ya wajibu wa kuwa na pumziko la sabato la saa 24 , wanaweza kujifunza mambo fulani kutokana na mpango wa Sabato . 
 Mpango huo unatukumbusha kwamba tunapaswa kutanguliza mambo ya kiroho . 
 Mambo matakatifu hayapaswi kupuuzwa kwa sababu ya kuhangaikia sana vitu vya kimwili au tafrija . 
 Basi , tunaweza kujiuliza hivi : “ Ninatanguliza mambo gani maishani mwangu ? 
 Je , ninatanguliza kujifunza , kusali , kuhudhuria mikutano ya Kikristo , na kuhubiri habari njema ya Ufalme ? 
 Au , je , mambo mengine yamechukua nafasi ya mambo hayo ya kiroho ? ” 
 Tukitanguliza mambo ya kiroho maishani mwetu , Yehova anatuhakikishia kwamba hatutakosa vitu vya msingi maishani . — Mathayo 6 : 24 - 33 . 
 Tunaweza kufaidikaje tunapotenga wakati kwa ajili ya mambo ya kiroho ? 
 Kutenga wakati kujifunza Biblia na vichapo vinavyozungumzia Biblia , na vilevile kutafakari mambo tunayojifunza , kunaweza kutusaidia kumkaribia Yehova zaidi . 
 Miaka 40 iliyopita , Susan alianza kutenga wakati ili kujifunza Biblia kwa ukawaida . 
 Anakubali kwamba mwanzoni hakufurahia kufanya hivyo . 
 Aliona kujifunza kuwa mzigo . 
 Lakini kadiri alivyoendelea kujifunza , ndivyo alivyofurahia kufanya hivyo . 
 Sasa , yeye husikitika sana anapokosa kuwa na funzo la kibinafsi . 
 Anasema hivi : “ Kujifunza kumenisaidia kumjua Yehova na kumwona kama Baba . 
 Ninaweza kumwamini , kumtegemea , na kumkaribia kwa uhuru katika sala . 
 Inapendeza sana kuona jinsi Yehova anavyowapenda sana watumishi wake , jinsi anavyonijali , na jinsi ambavyo amenisaidia . ” 
 Naam , sisi pia tunaweza kupata shangwe nyingi sana tukitosheleza mahitaji yetu ya kiroho kwa ukawaida ! 
 Sheria ya Mungu Kuhusu Kuokota Masalio 
 Fafanua mpango wa kuokota masalio . 
 Jambo la pili katika Sheria ya Musa ambalo linaonyesha jinsi Mungu alivyojali hali ya watu wake ni haki ya kuokota masalio . 
 Yehova aliamuru kwamba wakati mkulima Mwisraeli alipovuna mazao ya shamba lake , watu wenye uhitaji walipaswa waruhusiwe kuokota masalio ambayo wavunaji waliacha . 
 Wakulima hawakupaswa kuvuna kila kitu kwenye ukingo wa mashamba yao , wala hawakupaswa kukusanya zabibu au zeituni zilizobaki . 
 Hawakupaswa kurudi kuchukua masuke ya nafaka yaliyosahauliwa mashambani . 
 Huo ulikuwa mpango wa upendo wa kuwasaidia maskini , wakaaji wageni , mayatima , na wajane . 
 Ni kweli kwamba kazi ya kuokota masalio ilikuwa ngumu , lakini kazi hiyo ingewazuia wasiombe - ombe . — Mambo ya Walawi 19 : 9 , 10 ; Kumbukumbu la Torati 24 : 19 - 22 ; Zaburi 37 : 25 . 
 Mpango wa kuokota masalio uliwawezesha wakulima kufanya nini ? 
 Sheria ya kuokota masalio haikutaja kiasi cha mazao ambacho wakulima walipaswa kuwaachia wenye uhitaji . 
 Wakulima walikuwa na uhuru wa kuamua ikiwa wangeacha ukingo wa mashamba yao ya nafaka zisizovunwa ukiwa mpana au mwembamba . 
 Hivyo , mpango huo uliwafundisha kuwa wakarimu . 
 Mpango huo uliwawezesha wakulima kuonyesha kwamba wanamthamini Yule aliyeandaa mavuno hayo , kwa maana “ anayemwonyesha maskini kibali anamtukuza [ Mtengenezaji wake ] . ” 
 Boazi alifanya hivyo . 
 Kwa fadhili , alihakikisha kwamba yule mjane Ruthu anakusanya nafaka nyingi alipokuwa akiokota masalio katika mashamba yake . 
 Yehova alimbariki sana Boazi kwa ukarimu wake . — Ruthu 2 : 15 , 16 ; 4 : 21 , 22 ; Methali 19 : 17 . 
 Tunajifunza nini kutokana na sheria ya kale ya kuokota masalio ? 
 Kanuni inayotegemeza sheria ya kuokota masalio haikubadilika . 
 Yehova anataka watumishi wake wawe wakarimu , hasa kuelekea wenye uhitaji . 
 Kadiri tunavyokuwa wakarimu zaidi , ndivyo tutakavyobarikiwa zaidi . 
 Yesu alisema hivi : “ Muwe na mazoea ya kuwapa watu , na watu watawapa ninyi . 
 Watawamwagia katika mfuko wa nguo zenu kipimo kizuri , kilichoshindiliwa , kilichotikiswa pamoja na kufurika . 
 Kwa maana kwa kipimo mnachopimia , watawapimia ninyi pia . ” — Luka 6 : 38 . 
 14 , 15 . 
 Tunaweza kuonyeshaje ukarimu , na kufanya hivyo huleta faida gani kwetu na kwa wale tunaowasaidia ? 
 Mtume Paulo alituhimiza “ tuwatendee wote mema , na hasa wale ambao katika imani ni jamaa zetu . ” 
 Hivyo , tunahitaji kuhakikisha kwamba Wakristo wenzetu wanapata msaada wa kiroho wakati wowote ambapo imani yao inajaribiwa . 
 Lakini huenda pia wakahitaji msaada ili wafike kwenye Jumba la Ufalme au kununua vitu dukani . 
 Je , katika kutaniko lenu kuna watu ambao ni wazee kwa umri , wagonjwa , au wale wasioweza kutoka nyumbani kwa sababu ya hali zao , ambao watathamini ukiwatembelea ili kuwatia moyo au kuwasaidia ? 
 Tukiwa macho kutambua mahitaji ya watu kama hao , Yehova anaweza kututumia kujibu sala ya mwenye uhitaji . 
 Ingawa kuwasaidia wengine ni wajibu wa Kikristo , yule anayetoa msaada hufaidika pia . 
 Tunapowaonyesha waabudu wenzetu kwamba tunawapenda kikweli , sisi hupata shangwe nyingi , uradhi mwingi , na kibali cha Yehova . — Methali 15 : 29 . 
 Wakristo huonyesha kwamba hawana ubinafsi kwa njia nyingine muhimu , yaani , kutumia wakati na nguvu zao kuongea kuhusu makusudi ya Mungu . 
 Yeyote ambaye amepata shangwe ya kumsaidia mwingine kufikia hatua ya kuweka maisha yake wakfu kwa Yehova , anajua kwamba maneno haya ya Yesu ni ya kweli : “ Kuna furaha zaidi katika kutoa kuliko ilivyo katika kupokea . ” — Matendo 20 : 35 . 
 Kujilinda Dhidi ya Tamaa 
 16 , 17 . 
 Amri ya kumi ilikataza nini , na kwa nini ? 
 Jambo la tatu ambalo tutachunguza katika Sheria ya Mungu kwa Waisraeli ni amri ya kumi , ambayo ilikataza kutamani . 
 Sheria ilisema hivi : “ Usiitamani nyumba ya mwenzako . 
 Usimtamani mke wa mwenzako , wala mtumwa wake wala kijakazi wake wala ng’ombe - dume wake wala punda wake wala chochote cha mwenzako . ” 
 Hakuna mwanadamu ambaye angeweza kuhakikisha kwamba amri hiyo inafuatwa kwa sababu hakuna mwanadamu anayeweza kusoma mioyo . 
 Hata hivyo , amri hiyo ilifanya Sheria iwe bora kuliko mfumo wowote wa sheria wa wanadamu . 
 Ilimfanya kila Mwisraeli atambue kwamba atatoa hesabu mbele za Yehova , ambaye anaweza kujua mielekeo ya moyo . 
 Isitoshe , amri hiyo ililenga chanzo cha matendo mengi maovu . — Yakobo 1 : 14 . 
 Sheria iliyokataza kutamani iliwahimiza watu wa Mungu wasifuatie vitu vya kimwili , wasiwe na pupa , na wasilalamike kuhusu hali yao maishani . 
 Pia , iliwalinda wasishawishiwe kuiba au kufanya mambo yasiyo ya adili . 
 Sikuzote kutakuwa na watu ambao wana vitu vya kimwili ambavyo tungependa kuwa navyo , au watu ambao kwa njia moja au nyingine wanaonekana kuwa wamefanikiwa kuliko sisi . 
 Tusipodhibiti mawazo yetu katika hali hizo , tunaweza kukosa furaha na kuwaonea wengine wivu . 
 Biblia inasema kwamba kutamani ni “ hali ya akili iliyokataliwa . ” 
 Ni afadhali kutotamani . — Waroma 1 : 28 - 30 . 
 Ni roho gani iliyopo leo ulimwenguni , nayo ina madhara gani ? 
 Roho ya ulimwengu leo huwachochea watu kufuatia vitu vya kimwili na kushindana . 
 Matangazo ya biashara huwafanya watu watamani kununua bidhaa mpya na mara nyingi huonyesha kwamba tusipozinunua hatuwezi kupata furaha . 
 Hiyo ndiyo roho iliyoshutumiwa katika Sheria ya Yehova . 
 Roho nyingine iliyoshutumiwa ni ile ya kutamani kufanikiwa maishani na kutajirika kupitia njia yoyote ile . 
 Mtume Paulo alionya hivi : “ Wale ambao wameazimia kuwa matajiri huanguka katika jaribu na mtego na tamaa nyingi za kijinga na zenye kudhuru , ambazo hutumbukiza watu katika maangamizi na uharibifu . 
 Kwa maana kupenda pesa ni chanzo cha mambo mabaya ya namna zote , na kwa kujitahidi kufikia upendo huo wengine wamepotoshwa kutoka kwenye imani nao wamejichoma wenyewe kila mahali kwa maumivu mengi . ” — 1 Timotheo 6 : 9 , 10 . 
 19 , 20 . ( a ) Ni mambo gani yaliyo muhimu zaidi kwa mtu anayependa sheria ya Yehova ? 
 ( b ) Tutazungumzia nini katika makala inayofuata ? 
 Wale wanaoipenda sheria ya Mungu wanatambua hatari zinazoweza kusababishwa na roho ya kufuatia vitu vya kimwili , nao wanalindwa kutokana nayo . 
 Kwa mfano , mtunga - zaburi alisali hivi kwa Yehova : “ Uelekeze moyo wangu kwa vikumbusho vyako , wala si kwa faida . 
 Sheria ya kinywa chako ni njema kwangu , kuliko maelfu ya vipande vya dhahabu na fedha . ” 
 Kusadiki kwamba maneno hayo ni ya kweli kutatusaidia kudumisha usawaziko ambao utatuwezesha kuepuka mitego ya kufuatia vitu vya kimwili , pupa , na kutoridhika na hali yetu maishani . 
 Siri ya kupata faida kubwa ni “ ujitoaji - kimungu , ” bali si kukusanya mali . — 1 Timotheo 6 : 6 . 
 Kanuni zinazoitegemeza Sheria ambayo Yehova aliwapa Waisraeli wa kale ni muhimu katika nyakati hizi ngumu sawa na vile zilivyokuwa muhimu wakati Yehova alipompa Musa Sheria hiyo . 
 Kadiri tunavyotumia kanuni hizo maishani mwetu , ndivyo tutakavyozielewa zaidi , kuzipenda zaidi , na kupata furaha zaidi . 
 Sheria inatufunza mambo mengi muhimu , na maisha ya watu wanaosimuliwa katika Biblia yanatukumbusha waziwazi umuhimu wa mambo hayo . 
 Tutazungumzia baadhi ya watu hao katika makala inayofuata . 
 [ Maelezo ya Chini ] 
 Kati ya ile mistari 176 ya zaburi hiyo , ni mistari minne tu ambayo haitaji angalau mojawapo ya maneno haya : amri , maamuzi ya hukumu , sheria , maagizo , masharti , vikumbusho , maneno , njia , au neno la Yehova . 
 Ungejibuje ? 
 • Kwa nini mwandikaji wa Zaburi ya 119 aliipenda sheria ya Yehova ? 
 • Wakristo wanaweza kujifunza nini kutokana na mpango wa Sabato ? 
 • Sheria ya Mungu kuhusu kuokota masalio ina faida gani leo ? 
 • Amri iliyokataza kutamani inatulindaje ? 
 [ Picha katika ukurasa wa 21 ] 
 Sheria ya Sabato ilikazia nini ? 
 [ Picha katika ukurasa wa 23 ] 
 Sheria ya kuokota masalio inatufunza nini ? 
 “ Ninavipenda Vikumbusho Vyako ” 
 “ Mambo yote yaliyoandikwa zamani yaliandikwa ili kutufundisha sisi . ” — WAROMA 15 : 4 . 
 Yehova anatupa vikumbusho kwa njia gani , na kwa nini tunavihitaji ? 
 YEHOVA huwapa watu wake vikumbusho ili viwasaidie kukabiliana na matatizo ya nyakati hizi ngumu . 
 Tunapata baadhi ya vikumbusho hivyo tunaposoma Biblia , na tunapata vingine kupitia habari au maelezo yanayotolewa kwenye mikutano ya Kikristo . 
 Mambo mengi tunayosoma au kusikia katika pindi hizo si mapya . 
 Huenda tulijifunza habari hizo zamani . 
 Hata hivyo , kwa kuwa sisi husahau , tunahitaji kuendelea kujikumbusha makusudi , sheria , na maagizo ya Yehova . 
 Tunapaswa kuthamini vikumbusho vya Mungu . 
 Vinatutia moyo kwa kutusaidia kukumbuka sababu zilizotuchochea kuishi kupatana na mapenzi ya Mungu . 
 Kwa sababu hiyo , mtunga - zaburi alimwimbia Yehova hivi : “ Ninavipenda vikumbusho vyako . ” — Zaburi 119 : 24 . 
 2 , 3 . ( a ) Kwa nini Yehova amehifadhi mpaka leo masimulizi ya watu wa nyakati za Biblia ? 
 ( b ) Ni masimulizi gani katika Maandiko yatakayozungumziwa katika makala hii ? 
 Ingawa Neno la Mungu liliandikwa karne nyingi zilizopita , lina nguvu . 
 Linasimulia maisha ya watu wa kale . 
 Ingawa desturi na maoni ya watu yamebadilika sana tangu nyakati za Biblia , mara nyingi matatizo tunayokabili yanafanana na yale ambayo watu walikabili nyakati hizo . 
 Masimulizi mengi yaliyohifadhiwa katika Biblia kwa faida yetu yana mifano yenye kutia moyo ya watu waliompenda Yehova na kumtumikia kwa uaminifu licha ya hali ngumu sana . 
 Masimulizi mengine yanaonyesha mwenendo ambao Mungu anachukia . 
 Yehova alitaka mifano yote hiyo , mizuri na mibaya , iandikwe katika Biblia ili iwe vikumbusho kwetu . 
 Ni kama vile mtume Paulo alivyoandika : “ Mambo yote yaliyoandikwa zamani yaliandikwa ili kutufundisha sisi , ili kupitia uvumilivu wetu na kupitia faraja kutokana na Maandiko tuwe na tumaini . ” — Waroma 15 : 4 . 
 Acheni tuzungumzie masimulizi matatu yanayopatikana katika Maandiko : simulizi la Daudi na Sauli , simulizi la Anania na Safira , na simulizi linaloonyesha jinsi Yosefu alivyojiendesha alipokabiliwa na mke wa Potifa . 
 Masimulizi yote hayo yanatufunza mambo muhimu . 
 Kushikamana na Mipango ya Mungu 
 4 , 5 . ( a ) Ni hali gani iliyokuwapo kati ya Mfalme Sauli na Daudi ? 
 ( b ) Daudi alitendaje kuhusu chuki ya Sauli ? 
 Mfalme Sauli hakuwa mwaminifu kwa Yehova wala hakustahili kuwatawala watu Wake . 
 Kwa hiyo , Mungu alimkataa , naye akamwagiza nabii Samweli amtie mafuta Daudi kuwa mfalme atakayefuata wa Israeli . 
 Daudi alipoonyesha uhodari na ushujaa wake vitani na kusifiwa na watu , Sauli alianza kumwona kuwa adui . 
 Sauli alijaribu tena na tena kumuua . 
 Lakini katika pindi zote hizo , Daudi aliponyoka kwa sababu Yehova alikuwa pamoja naye . — 1 Samweli 18 : 6 - 12 , 25 ; 19 : 10 , 11 . 
 Kwa miaka mingi , Daudi alilazimika kuwa mkimbizi . 
 Daudi alipopata nafasi ya kumuua Sauli , waandamani wake walimchochea afanye hivyo , huku wakimwambia Daudi kwamba Yehova alikuwa amemtia adui yake mkononi mwake . 
 Hata hivyo , Daudi alikataa kufanya hivyo kwa sababu alikuwa mshikamanifu kwa Yehova na aliheshimu cheo cha Sauli akiwa mfalme aliyetiwa mafuta wa watu wa Mungu . 
 Kwa kuwa Yehova ndiye aliyekuwa amemweka rasmi Sauli kuwa mfalme wa Israeli , Yeye pia ndiye angemwondoa wakati ambapo angeona inafaa kufanya hivyo . 
 Daudi aliona kwamba hakuwa na haki ya kuingilia kati . 
 Baada ya kujitahidi juu chini kulingana na hali ili kumfanya Sauli aache kumchukia , Daudi alikata kauli hii : “ Yehova mwenyewe atampiga ; au siku yake itakuja naye atakufa , au ataanguka vitani , na kufagiliwa mbali . 
 Ni jambo lisilowaziwa kwangu , kwa maoni ya Yehova , kwamba ninyooshe mkono wangu juu ya mtiwa - mafuta wa Yehova ! ” — 1 Samweli 24 : 3 - 15 ; 26 : 7 - 20 . 
 Kwa nini tunapendezwa na simulizi la Daudi na Sauli ? 
 Simulizi hilo linatufunza jambo muhimu . 
 Je , umewahi kujiuliza kwa nini matatizo fulani hutokea katika kutaniko la Kikristo ? 
 Huenda mtu fulani anatenda kwa njia isiyofaa . 
 Huenda hajafanya kosa zito , lakini mwenendo wake unakuudhi . 
 Unapaswa kufanya nini ? 
 Kwa sababu ya kumjali Mkristo huyo na kwa sababu ya ushikamanifu wako kwa Yehova , huenda ukaamua kuzungumza naye kwa fadhili ukiwa na kusudi la kusuluhisha mambo . 
 Lakini , namna gani tatizo hilo likiendelea ? 
 Baada ya kufanya yote uwezayo , inafaa umwachie Yehova jambo hilo . 
 Hivyo ndivyo Daudi alivyofanya . 
 Kwa kumwiga Daudi , tunapaswa kufanya nini tukitendewa isivyo haki au tukibaguliwa ? 
 Au huenda unakabili matatizo kwa sababu ya ukosefu wa haki katika jamii au ubaguzi wa kidini . 
 Huenda usiweze kubadili hali hizo sasa . 
 Inaweza kuwa vigumu sana kuvumilia hali kama hizo , lakini tunajifunza jambo fulani kutokana na jinsi Daudi alivyofanya alipotendewa isivyo haki . 
 Zaburi ambazo Daudi aliandika hazionyeshi tu jinsi alivyosali kwa Mungu ili amwokoe kutoka mkononi mwa Sauli , bali pia zinaonyesha jinsi alivyokuwa mshikamanifu kwa Yehova na kuhangaikia kutukuzwa kwa jina la Mungu . 
 Daudi alibaki akiwa mshikamanifu kwa Yehova hata ingawa Sauli aliendelea kumdhulumu kwa miaka mingi . 
 Sisi pia tunapaswa kuendelea kuwa waaminifu kwa Yehova na kwa tengenezo lake hata tukitendewa isivyo haki au wengine wakifanya mambo yasiyofaa . 
 Tunaweza kuwa na hakika kwamba Yehova anajua hali hiyo . — Zaburi 86 : 2 . 
 Mashahidi wa Yehova huko Msumbiji walitendaje wakati ushikamanifu wao kwa Yehova ulipojaribiwa ? 
 Wakristo huko Msumbiji wameendelea kuwa washikamanifu kwa Yehova wakati wa majaribu . 
 Katika mwaka wa 1984 , vijiji vyao vilivamiwa mara nyingi na kikundi fulani cha waasi wenye silaha . 
 Waasi hao walipora nyumba na kuziteketeza , na hata kuwaua watu . 
 Wakristo hao wa kweli hawangeweza kujilinda . 
 Wakaaji wa eneo hilo walilazimishwa kujiunga na kikundi fulani cha kijeshi au kukiunga mkono kwa njia nyingine . 
 Mashahidi wa Yehova waliona kwamba jambo hilo linapingana na msimamo wao wa Kikristo wa kutojihusisha na vita . 
 Mashahidi hao walipokataa kujiunga na kikundi hicho , washiriki wa kikundi hicho walikasirika sana . 
 Mashahidi 30 waliuawa katika kipindi hicho cha msukosuko , lakini hata kifo hakingeweza kuvunja ushikamanifu wa watu wa Mungu . 
 * Kama Daudi , walivumilia walipotendewa isivyo haki , lakini mwishowe wakawa washindi . 
 Kikumbusho Kinachotuonya 
 9 , 10 . ( a ) Tunaweza kufaidikaje kutokana na mifano fulani inayotajwa katika Maandiko ? 
 ( b ) Matendo ya Anania na Safira yalikuwa na ubaya gani ? 
 Mifano ya baadhi ya watu wanaotajwa katika Maandiko ni vikumbusho vinavyotuonya kuhusu mwenendo tunaopaswa kuepuka . 
 Naam , Biblia ina masimulizi mengi kuhusu watu , hata watumishi wa Mungu , ambao walitenda mabaya na kuvuna mabaya . 
 Simulizi moja linahusu Anania na Safira , wenzi wa ndoa ambao walikuwa katika kutaniko la Kikristo la karne ya kwanza huko Yerusalemu . 
 Baada ya Pentekoste ya 33 W.K . , waamini wapya waliobaki huko Yerusalemu ili wafaidike na ushirika wa mitume walihitaji msaada wa kimwili . 
 Baadhi ya washiriki wa kutaniko waliuza mali zao ili kuhakikisha kwamba hakuna yeyote aliyekuwa na uhitaji . 
 Anania na Safira waliuza shamba na kuwapelekea mitume sehemu fulani tu ya pesa walizopata , huku wakidai kwamba hizo ndizo pesa zote walizopata . 
 Ni kweli kwamba Anania na Safira walikuwa na haki ya kutoa pesa nyingi au kidogo , lakini walikuwa na nia mbaya , nao hawakuwa wanyoofu . 
 Walitaka kuwapendeza watu na kudanganya kwamba wanafanya mengi sana . 
 Kwa mwongozo wa roho takatifu , mtume Petro alifichua udanganyifu na unafiki wao , naye Yehova akawaua . — Matendo 5 : 1 - 10 . 
 11 , 12 . ( a ) Ni Maandiko gani yanayotukumbusha kuhusu unyoofu ? 
 ( b ) Tunapata faida gani kwa kuwa wanyoofu ? 
 Tukishawishiwa kudanganya ili watu watuone kuwa wazuri , acheni tukumbuke simulizi la Anania na Safira . 
 Tunaweza kuwadanganya wanadamu wenzetu , lakini hatuwezi kumdanganya Yehova . 
 Mara nyingi Maandiko yanatuhimiza tuwe wanyoofu tunaposhughulika na wenzetu , kwa sababu waongo hawatakuwapo katika dunia yenye uadilifu . 
 Sababu ya kufanya hivyo ni wazi . 
 Shetani Ibilisi ndiye anayeendeleza uwongo wote . — Yohana 8 : 44 . 
 Tunapata faida nyingi kwa kuwa wanyoofu maishani . 
 Tunakuwa na dhamiri safi na uradhi unaotokana na kuaminiwa na wengine . 
 Katika visa vingi , Wakristo wamepata kazi , au wamedumisha kazi , kwa sababu ya kuwa wanyoofu . 
 Hata hivyo , faida kubwa zaidi ni kwamba unyoofu hutufanya tuwe rafiki za Mungu Mweza - Yote . — Zaburi 15 : 1 , 2 . 
 Kudumisha Usafi wa Kiadili 
 Yosefu alikabili hali gani , naye alitendaje ? 
 Yosefu , mwana wa yule mzee wa ukoo Yakobo , aliuzwa utumwani akiwa na umri wa miaka 17 . 
 Baada ya muda , alipelekwa katika nyumba ya Potifa , ambaye alikuwa ofisa wa makao ya mfalme wa Misri . 
 Yosefu alipokuwa huko , mke wa bwana wake alivutiwa naye . 
 Mwanamke huyo alitamani kufanya ngono na Yosefu , ambaye alikuwa kijana mwenye sura nzuri . 
 Siku baada ya siku , mwanamke huyo alimsihi hivi : “ Lala nami . ” 
 Yosefu alikuwa mbali na familia yao , katika nchi ambayo hakuna mtu aliyemjua . 
 Huenda angeweza kufanya ngono na mwanamke huyo bila watu wengine kujua . 
 Lakini mwishowe , wakati mke wa Potifa alipomshika , Yosefu alikimbia . — Mwanzo 37 : 2 , 18 - 28 ; 39 : 1 - 12 . 
 14 , 15 . ( a ) Kwa nini tunapendezwa na simulizi la Yosefu ? 
 ( b ) Kwa nini mwanamke mmoja Mkristo anafurahi kwamba alifuata vikumbusho vya Mungu ? 
 Yosefu alilelewa katika familia inayomwogopa Mungu , naye alijua kwamba ni kosa kwa watu ambao si mume na mke kufanya ngono pamoja . 
 Aliuliza hivi : “ Ninawezaje kufanya ubaya huu mkubwa na kwa kweli nimtendee Mungu dhambi ? ” 
 Huenda alikata kauli hiyo kwa sababu alijua ile kanuni ambayo Mungu aliwapa wanadamu huko Edeni , yaani , kanuni ya kuwa na mume mmoja na mke mmoja . 
 Watu wa Mungu leo wanaweza kufaidika kwa kutafakari jinsi Yosefu alivyotenda katika hali hiyo . 
 Katika maeneo fulani , watu huona kwamba ni sawa kufanya uasherati , na vijana ambao hukataa kufanya mambo yasiyo ya adili hudhihakiwa na vijana wenzao . 
 Watu wazima wengi hufanya ngono nje ya ndoa . 
 Hivyo , simulizi la Yosefu ni kikumbusho kinachofaa leo . 
 Mungu angali anaona uasherati na uzinzi kuwa dhambi . 
 Watu wengi ambao wametumbukia katika ngono haramu wanakubali kwamba inafaa sana kuepuka kufanya hivyo . 
 Baadhi ya matokeo mabaya ya ngono haramu ni kuaibika , kusumbuliwa na dhamiri , wivu , kupata mimba , na kuambukizwa ugonjwa wa zinaa . 
 Maandiko yanatukumbusha kwamba mtu anayezoea kufanya uasherati “ anautendea dhambi mwili wake mwenyewe . ” — 1 Wakorintho 5 : 9 - 12 ; 6 : 18 ; Methali 6 : 23 - 29 , 32 . 
 Shahidi mmoja wa Yehova mseja anayeitwa Jenny , * ana sababu za kuthamini vikumbusho vya Mungu . 
 Akiwa kazini , mwanamume mmoja mwenye sura nzuri alionyesha kwamba anapendezwa naye kimahaba . 
 Jenny alipokataa kumwonyesha upendezi wowote , mtu huyo alizidisha jitihada zake . 
 Jenny anasema hivi : “ Ilibidi nipambane ili kudumisha usafi wa kiadili kwa sababu ni kawaida kuhisi vizuri wakati mtu wa jinsia tofauti anapoonyesha kwamba anapendezwa nawe . ” 
 Hata hivyo , Jenny alitambua kwamba mtu huyo alikuwa akitaka kufanya ngono naye kama alivyokuwa amefanya na wanawake wengi . 
 Jenny alipohisi kwamba azimio lake la kutofanya jambo lisilo la adili limeanza kudhoofika , alimwomba Yehova amsaidie kubaki mwaminifu Kwake . 
 Jenny alitambua kwamba mambo aliyojifunza alipokuwa akifanya utafiti katika Biblia na vichapo vya Kikristo yalikuwa kama vikumbusho ambavyo vilimwimarisha kukaa macho . 
 Kikumbusho kimoja kilichomsaidia ni simulizi la Yosefu na mke wa Potifa . 
 Jenny anamalizia kwa kusema hivi : “ Maadamu ninaendelea kujikumbusha jinsi ninavyompenda Yehova sana , sihitaji kuogopa kwamba nitafanya ubaya huu mkubwa na kumtendea Yehova dhambi . ” 
 Tilia Maanani Vikumbusho vya Mungu ! 
 Tunaweza kufaidikaje kwa kujikumbusha na kutafakari kuhusu maisha ya watu wanaotajwa katika Biblia ? 
 Sote tunaweza kuzidisha uthamini wetu kwa ajili ya viwango vya Yehova kwa kujitahidi kuelewa kwa nini alitaka masimulizi fulani yahifadhiwe katika Maandiko kwa ajili yetu . 
 Masimulizi hayo yanafundisha nini ? 
 Ni sifa au mielekeo gani ya watu wanaosimuliwa katika Biblia tunayohitaji kuiga au kuepuka ? 
 Neno la Mungu lina masimulizi ya watu wengi . 
 Wote wanaopenda kufundishwa na Mungu wanaweza kufaidika kwa kusitawisha hamu kwa ajili ya hekima inayotokeza uhai , kutia ndani mambo tunayojifunza kutokana na mifano ambayo Yehova amehifadhi vizuri . 
 Mara nyingi gazeti hili limekuwa na masimulizi ya maisha kuhusu watu ambao tunaweza kujifunza kutoka kwao . 
 Kwa nini usitenge wakati kujikumbusha masimulizi hayo ? 
 Unahisije kuhusu vikumbusho vya Yehova , na kwa nini unahisi hivyo ? 
 Tunathamini sana jinsi Yehova anavyowajali wale wanaojitahidi kufanya mapenzi yake ! 
 Sisi si wakamilifu , kama vile wanaume na wanawake wanaotajwa katika Biblia hawakuwa wakamilifu . 
 Hata hivyo , masimulizi kuhusu matendo yao yanaweza kutufaidi sana . 
 Tukitilia maanani vikumbusho vya Yehova , tunaweza kuepuka kufanya makosa mazito , nasi tunaweza kuiga mifano bora ya watu waliotembea katika njia za uadilifu . 
 Tukifanya hivyo , tutakubaliana na wimbo huu wa mtunga - zaburi : “ Wenye furaha ni wale wanaoshika vikumbusho [ vya Yehova ] ; wanaendelea kumtafuta kwa moyo wote . 
 Nafsi yangu imeshika vikumbusho vyako , nami navipenda sana . ” — Zaburi 119 : 2 , 167 . 
 [ Maelezo ya Chini ] 
 Ona 1996 Yearbook of Jehovah’s Witnesses ( Kitabu cha Mwaka cha Mashahidi wa Yehova cha 1996 ) , ukurasa wa 160 - 162 . 
 Jina limebadilishwa . 
 Ungejibuje ? 
 • Maoni ya Daudi kumhusu Sauli yanatufunza nini ? 
 • Simulizi la Anania na Safira linatufunza nini ? 
 • Kwa nini simulizi la maisha ya Yosefu linatupendeza hasa leo ? 
 [ Picha katika ukurasa wa 26 ] 
 Kwa nini Daudi hakukubali Sauli auawe ? 
 [ Picha katika ukurasa wa 27 ] 
 Tunajifunza nini kutokana na simulizi la Anania na Safira ? 
 [ Picha katika ukurasa wa 28 ] 
 Ni nini kilichomfanya Yosefu akatae kushawishiwa kufanya uasherati ? 
 Walizaliwa Katika Taifa Teule la Mungu 
 “ Ni ninyi ambao Yehova Mungu amewachagua ninyi muwe watu wake . ” — KUMBUKUMBU LA TORATI 7 : 6 . 
 1 , 2 . 
 Yehova aliwafanyia watu wake mambo gani makuu , na Waisraeli waliingia katika uhusiano gani pamoja na Mungu ? 
 KATIKA mwaka wa 1513 K.W.K . , Yehova alianzisha uhusiano mpya pamoja na watumishi wake duniani . 
 Mwaka huo , aliinyenyekeza serikali kuu ya ulimwengu na kuwakomboa Waisraeli kutoka utumwani . 
 Kwa kufanya hivyo , akawa Mwokozi na Mmiliki wao . 
 Kabla ya kuchukua hatua , Mungu alimwambia Musa hivi : “ Waambie wana wa Israeli , ‘ Mimi ni Yehova , nami hakika nitawatoa chini ya mizigo ya Wamisri na kuwakomboa kutoka katika utumwa wao , nami kwa kweli nitawaokoa ninyi kwa mkono ulionyooshwa na kwa hukumu kubwa . 
 Nami hakika nitawachukua kwangu muwe watu wangu , nami kwa kweli nitakuwa Mungu kwenu . ’ ” — Kutoka 6 : 6 , 7 ; 15 : 1 - 7 , 11 . 
 Muda mfupi baada ya kuondoka Misri , Waisraeli waliingia katika uhusiano wa agano pamoja na Mungu wao , Yehova . 
 Badala ya kushughulika na mtu mmoja - mmoja , familia , au vikundi vya makabila , kuanzia wakati huo na kuendelea Yehova angekuwa na watu au taifa lililopangwa kitengenezo duniani . 
 Aliwapa watu wake sheria ambazo ziliongoza maisha yao ya kila siku , na hasa ibada yao . 
 Musa aliwaambia hivi : “ Ni taifa gani kubwa ambalo lina miungu iliyo karibu nalo kama Yehova Mungu wetu alivyo tunapomwitia nyakati zote ? 
 Na kuna taifa gani kubwa lenye masharti na maamuzi ya hukumu ya uadilifu kama sheria yote hii ninayoweka mbele yenu leo ? ” — Kumbukumbu la Torati 4 : 7 , 8 . 
 Kuzaliwa Katika Taifa la Mashahidi 
 3 , 4 . 
 Ni nini iliyokuwa sababu muhimu ya kuwapo kwa taifa la Israeli ? 
 Karne nyingi baadaye , Yehova aliwakumbusha Waisraeli , kupitia nabii wake Isaya kuhusu sababu muhimu ya kuwapo kwa taifa lao . 
 Isaya alisema hivi : “ Yehova , Muumba wako , Ee Yakobo , na Mfanyizaji wako , Ee Israeli , amesema hivi : ‘ Usiogope , kwa maana nimekukomboa . 
 Nimekuita kwa jina lako . 
 Wewe ni wangu . 
 Kwa maana mimi ni Yehova Mungu wako , Mtakatifu wa Israeli Mwokozi wako . . . . 
 Walete wanangu kutoka mbali , na binti zangu kutoka mwisho wa dunia , kila mtu ambaye anaitwa kwa jina langu na ambaye nimemuumba kwa ajili ya utukufu wangu , ambaye nimemfanya , ndiyo , ambaye nimemfanyiza . 
 Ninyi ni mashahidi wangu , ’ asema Yehova , ‘ mtumishi wangu ambaye nimemchagua , . . . watu ambao nimejifanyia , ili wasimulie sifa zangu . ’ ” — Isaya 43 : 1 , 3 , 6 , 7 , 10 , 21 . 
 Wakiwa watu walioitwa kwa jina la Yehova , Waisraeli wangetumikia wakiwa mashahidi wa enzi yake kuu kwa mataifa mengine . 
 Walipaswa kuwa watu ‘ walioumbwa kwa ajili ya utukufu wa Yehova . ’ 
 Walipaswa ‘ kusimulia sifa za Yehova , ’ kueleza matendo yake ya ajabu ya ukombozi na hivyo kulitukuza jina lake takatifu . 
 Kwa ufupi , walipaswa kuwa taifa la mashahidi wa Yehova . 
 Ni katika njia gani Waisraeli walikuwa taifa lililojiweka wakfu ? 
 Katika karne ya 11 K.W.K . , Mfalme Sulemani alionyesha kwamba Yehova alifanya Israeli kuwa taifa lililotengwa . 
 Alisema hivi katika sala kwa Yehova : “ Wewe mwenyewe uliwatenga wawe urithi wako kutoka katika vikundi vyote vya watu wa dunia . ” 
 Pia , Waisraeli wakiwa mtu mmoja - mmoja walikuwa na uhusiano wa pekee pamoja na Yehova . 
 Mapema , Musa aliwaambia hivi : “ Ninyi ni wana wa Yehova Mungu wenu . . . . 
 Kwa maana ninyi ni watu watakatifu kwa Yehova Mungu wenu . ” 
 Hivyo , vijana Waisraeli hawakuhitaji kujiweka wakfu kwa Yehova . 
 Walizaliwa wakiwa washiriki wa taifa la Mungu lililojiweka wakfu . 
 Kila kizazi kipya kilifundishwa sheria za Yehova , nacho kilikuwa na wajibu wa kuzishika kwa sababu ya agano lililowapatanisha Waisraeli na Yehova . — Kumbukumbu la Torati 11 : 18 , 19 . 
 Walikuwa na Uhuru wa Kuchagua 
 Ni uchaguzi gani ambao kila Mwisraeli alipaswa kufanya ? 
 Ingawa Waisraeli walizaliwa katika taifa lililojiweka wakfu , kila Mwisraeli alipaswa kufanya uamuzi wa kibinafsi wa kumtumikia Mungu . 
 Kabla ya kuingia Nchi ya Ahadi , Musa aliwaambia hivi : “ Nachukua mbingu na dunia kuwa mashahidi juu yenu leo , kwamba nimeweka uzima na kifo mbele yako , baraka na laana ; nawe lazima uchague uzima ili uendelee kuwa hai , wewe na uzao wako , kwa kumpenda Yehova Mungu wako , kwa kuisikiliza sauti yake na kwa kushikamana naye ; kwa maana yeye ni uhai wako na urefu wa siku zako , ili ukae katika nchi ambayo Yehova aliwaapia mababu zako Abrahamu , Isaka na Yakobo kwamba atawapa wao . ” 
 Hivyo , Waisraeli wakiwa mtu mmoja - mmoja walipaswa kuchagua kumpenda Yehova , kuisikiliza sauti yake , na kushikamana naye . 
 Kwa kuwa Waisraeli walikuwa na uhuru wa kuchagua , walipaswa kukubali matokeo ya uchaguzi wao . — Kumbukumbu la Torati 30 : 16 - 18 . 
 Ni nini kilichotukia baada ya watu wa kizazi cha Yoshua kufa ? 
 Kipindi cha Waamuzi kilionyesha wazi matokeo ya kuwa mwaminifu na ya kutokuwa mwaminifu . 
 Kabla tu ya kipindi hicho kuanza , Waisraeli walifuata kielelezo kizuri cha Yoshua , nao wakabarikiwa . 
 “ Watu wakaendelea kumtumikia Yehova siku zote za Yoshua na siku zote za wale wanaume wazee walioendelea kuishi baada ya Yoshua na ambao walikuwa wameona kazi yote kubwa ya Yehova ambayo aliwafanyia Israeli . ” 
 Hata hivyo , muda mfupi baada ya kifo cha Yoshua , “ kizazi kingine kikaanza kutokea baada yao ambacho hakikumjua Yehova wala ile kazi ambayo alikuwa amewafanyia Israeli . 
 Na wana wa Israeli wakaanza kufanya yaliyo mabaya machoni pa Yehova . ” 
 Yaelekea Waisraeli wasio na uzoefu wa kizazi hicho kipya hawakuthamini urithi wao wakiwa washiriki wa taifa lililojiweka wakfu kwa Mungu wao , Yehova , ambaye aliwafanyia matendo yenye nguvu zamani . — Zaburi 78 : 3 - 7 , 10 , 11 . 
 Kuishi Kulingana na Wakfu Wao 
 8 , 9 . ( a ) Ni mpango gani uliowawezesha Waisraeli kuonyesha kwamba walikuwa wamejiweka wakfu kwa Yehova ? 
 ( b ) Wale waliotoa matoleo ya hiari walipata faida gani ? 
 Yehova aliwapa watu wake nafasi ya kuishi kulingana na wakfu wao wakiwa taifa . 
 Kwa mfano , Sheria yake ilikuwa na mfumo wa kutoa dhabihu , au matoleo , na baadhi ya matoleo hayo yalikuwa ya lazima , na mengine yalikuwa ya hiari . 
 Dhabihu hizo zilitia ndani matoleo ya kuteketezwa , matoleo ya nafaka , na matoleo ya ushirika ambayo yalitolewa kwa hiari . 
 Hizo zilikuwa zawadi zilizotolewa kwa Yehova ili kumshukuru na kupata kibali chake . — Mambo ya Walawi 7 : 11 - 13 . 
 Dhabihu hizo za hiari zilimfurahisha Yehova . 
 Matoleo ya kuteketezwa na matoleo ya nafaka yalionwa kuwa “ harufu ya kumtuliza Yehova . ” 
 Katika dhabihu ya ushirika , damu na mafuta ya mnyama vilitolewa kwa Yehova , lakini sehemu fulani za nyama zililiwa na makuhani na yule aliyetoa dhabihu hiyo . 
 Hivyo , huo ulikuwa mlo wa mfano ulioonyesha uhusiano wenye amani pamoja na Yehova . 
 Sheria ilisema hivi : “ Sasa ikiwa mtamtolea Yehova dhabihu ya ushirika , mtaitoa ili mjipatie kibali . ” 
 Ingawa Waisraeli wote walikuwa wakfu kwa Yehova kupitia kuzaliwa , wale waliotamani kumchagua Yehova kuwa Mungu wao kwa kutoa matoleo ya hiari ‘ walijipatia kibali ’ nao walibarikiwa sana . — Malaki 3 : 10 . 
 Katika siku za Isaya na za Malaki Yehova alionyeshaje kwamba alichukizwa ? 
 Hata hivyo , mara kwa mara , taifa la Israeli lililojiweka wakfu lilikosa uaminifu kwa Yehova . 
 Kupitia nabii wake Isaya , Yehova aliwaambia hivi : “ Hukuniletea kondoo wa matoleo yako mazima ya kuteketezwa , wala hukunitukuza kwa dhabihu zako . 
 Mimi sikukulazimisha unitumikie na zawadi . ” 
 Isitoshe , matoleo ambayo hayakutolewa kwa hiari na kwa upendo hayakuwa na thamani machoni pa Yehova . 
 Kwa mfano , miaka 300 hivi baada ya siku za Isaya , katika siku za nabii Malaki , Waisraeli walikuwa wakitoa wanyama wenye kasoro . 
 Hivyo , Malaki aliwaambia hivi : “ ‘ Sipendezwi nanyi hata kidogo , ’ Yehova wa majeshi amesema , ‘ nami sifurahii toleo la zawadi kutoka mkononi mwenu . ’ . . . 
 ‘ Nanyi mmeleta kitu ambacho kimenyakuliwa , na chenye kilema , na kilicho kigonjwa ; ndiyo , mmekileta kama zawadi . 
 Je , naweza kukifurahia mkononi mwenu ? ’ 
 Yehova amesema . ” — Malaki 1 : 10 , 13 ; Amosi 5 : 22 . 
 Taifa Lililojiweka Wakfu Lakataliwa 
 Waisraeli walipewa nafasi gani ? 
 Yehova aliwaahidi Waisraeli hivi walipokuwa taifa lililojiweka wakfu kwake : “ Ikiwa mtaitii sauti yangu kabisa na kulishika kwa kweli agano langu , ndipo hakika mtakapokuwa mali yangu ya pekee kutoka kati ya vikundi vingine vyote vya watu , kwa sababu dunia nzima ni yangu . 
 Na ninyi wenyewe mtakuwa kwangu ufalme wa makuhani na taifa takatifu . ” 
 Masihi aliyeahidiwa angetokea miongoni mwao , naye angewapa nafasi ya kwanza ya kuwa washiriki wa Ufalme wa Mungu . 
 Lakini Waisraeli wengi hawakuishi kulingana na wakfu wao . 
 Walimkataa Masihi na hatimaye wakamuua . — Matendo 7 : 51 - 53 . 
 Yesu alisema maneno gani yanayoonyesha kwamba Waisraeli walikataliwa na Yehova wakiwa taifa lililojiweka wakfu ? 
 Siku chache kabla ya kifo chake , Yesu aliwaambia hivi viongozi wa dini ya Kiyahudi : “ Je , hamkusoma kamwe katika Maandiko , ‘ Jiwe ambalo wajenzi walilikataa ndilo limekuwa jiwe kuu la pembeni . 
 Limetokana na Yehova , nalo ni la kustaajabisha machoni petu ’ ? 
 Ndiyo sababu ninawaambia ninyi , Ufalme wa Mungu utachukuliwa kutoka kwenu na kupewa taifa lenye kuzaa matunda yake . ” 
 Ili kuonyesha kwamba Yehova alikuwa amewakataa wakiwa taifa lililojiweka wakfu Kwake , Yesu alisema hivi : “ Yerusalemu , Yerusalemu , muuaji wa manabii na ambaye huwapiga kwa mawe wale waliotumwa kwake , — ni mara ngapi nilitaka kuwakusanya watoto wako , kama vile kuku anavyokusanya vifaranga vyake chini ya mabawa yake ! 
 Lakini hamkutaka . 
 Tazama ! 
 Nyumba yenu mmeachiwa hali ya ukiwa . ” — Mathayo 23 : 37 , 38 . 
 Taifa Jipya Lililojiweka Wakfu 
 Ni maneno gani ya kinabii ambayo Yehova alisema katika siku za Yeremia ? 
 Wakati wa nabii Yeremia , Yehova alitabiri jambo fulani jipya kuhusiana na watu wake . 
 Tunasoma hivi : “ ‘ Tazama ! 
 Siku zinakuja , ’ asema Yehova , ‘ nami nitafanya agano jipya pamoja na nyumba ya Israeli na nyumba ya Yuda ; si kama lile agano ambalo nilifanya pamoja na mababu zao katika ile siku nilipowashika mkono na kuwatoa katika nchi ya Misri , “ agano langu ambalo wao walilivunja , ingawa mimi mwenyewe nilikuwa mume kwao , ” asema Yehova . ’ 
 ‘ Kwa maana hili ndilo agano nitakalofanya pamoja na nyumba ya Israeli baada ya siku hizo , ’ asema Yehova . 
 ‘ Nitaitia sheria yangu ndani yao , nami nitaiandika katika moyo wao . 
 Nami nitakuwa Mungu wao , nao watakuwa watu wangu . ’ ” — Yeremia 31 : 31 - 33 . 
 Ni wakati gani na kwa msingi gani taifa jipya la Yehova lililojiweka wakfu lilitokezwa ? 
 Eleza ni nani wanaofanyiza taifa hilo jipya . 
 Msingi wa agano hilo jipya uliwekwa wakati Yesu alipokufa na baadaye kumtolea Baba yake thamani ya damu yake iliyomwagwa , mwaka wa 33 W.K . 
 Hata hivyo , agano jipya lilianzishwa wakati roho takatifu ilipomwagwa siku ya Pentekoste 33 W.K . , na taifa jipya la “ Israeli wa Mungu ” likazaliwa . 
 Akiwaandikia Wakristo watiwa - mafuta , mtume Petro alisema hivi : “ Ninyi ni ‘ jamii iliyochaguliwa , ukuhani wa kifalme , taifa takatifu , watu wa kuwa mali ya pekee , ili mtangaze kotekote sifa bora ’ zake yeye aliyewaita ninyi kutoka katika giza kuingia katika nuru yake ya ajabu . 
 Kwa kuwa wakati mmoja ninyi mlikuwa si watu , lakini sasa ninyi ni watu wa Mungu . ” 
 Uhusiano wa pekee kati ya Yehova na taifa la Israeli la asili ulikuwa umekoma . 
 Katika mwaka wa 33 W.K . , baraka za Yehova zilikuwa zimeondolewa kwa Israeli wa kidunia na kupewa Israeli wa kiroho , kutaniko la Kikristo , “ taifa lenye kuzaa matunda ” ya Ufalme wa Kimasihi . — Mathayo 21 : 43 . 
 Kujiweka Wakfu Kibinafsi 
 Siku ya Pentekoste 33 W.K . , Petro aliwahimiza wasikilizaji wake wakubali ubatizo gani ? 
 Baada ya Pentekoste 33 W.K . , kila mtu , Myahudi au asiye Myahudi , alipaswa kujiweka wakfu kwa Mungu kibinafsi na kubatizwa “ katika jina la Baba na la Mwana na la roho takatifu . ” 
 * Siku ya Pentekoste , mtume Petro aliwaambia hivi Wayahudi na wageuzwa - imani : “ Tubuni , na acheni kila mmoja wenu abatizwe katika jina la Yesu Kristo kwa msamaha wa dhambi zenu , nanyi mtapokea zawadi ya bure ya roho takatifu . ” 
 Zaidi ya kuonyesha kwamba walikuwa wamejiweka wakfu kwa Yehova , Wayahudi na wageuzwa - imani hao walipaswa kuonyesha kwa ubatizo wao kwamba walikuwa wamemkubali Yesu kuwa njia ambayo Yehova anatumia kusamehe dhambi zao . 
 Walipaswa kumtambua kuwa Kuhani Mkuu wa Yehova na Kiongozi wao , Kichwa cha kutaniko la Kikristo . — Wakolosai 1 : 13 , 14 , 18 . 
 Katika siku za Paulo , watu wenye mwelekeo unaofaa , Wayahudi na wasio Wayahudi , walifanyaje ili wawe washiriki wa Israeli wa kiroho ? 
 Miaka mingi baadaye , mtume Paulo alisema hivi : “ Kwa wale walio katika Damasko kwanza na pia kwa wale walio katika Yerusalemu , na juu ya nchi yote ya Yudea , na kwa mataifa nilienda nikiuleta ujumbe kwamba wao wanapaswa kutubu na kumgeukia Mungu kwa kufanya matendo yanayostahili toba . ” 
 Baada ya kuwasadikisha Wayahudi na wasio Wayahudi kwamba Yesu alikuwa Kristo , Masihi , Paulo aliwasaidia wajiweke wakfu na kubatizwa . 
 Kwa kumgeukia Mungu , wanafunzi hao wapya wakawa washiriki wa Israeli wa kiroho . 
 Ni kazi gani ya kutiwa muhuri ambayo imekaribia mwisho wake , na ni kazi gani nyingine inayofanyika haraka ? 
 Leo , kutiwa muhuri kwa mwisho kwa mabaki ya Israeli wa kiroho kunakaribia . 
 Kutakapokamilishwa , wale “ malaika wanne ” wanaozishika zile pepo za uharibifu za “ dhiki kuu ” wataruhusiwa kuziachilia . 
 Kwa sasa , kazi ya kukusanywa kwa washiriki wa “ umati mkubwa , ” wanaotarajia kuishi milele duniani , inafanyika haraka . 
 “ Kondoo wengine ” wanachagua kwa hiari kuweka imani yao katika “ damu ya Mwana - Kondoo ” nao wanabatizwa ili kuonyesha kwamba wamejiweka wakfu kwa Yehova . 
 Miongoni mwa watu hao kuna vijana wengi ambao wamelelewa na wazazi Wakristo . 
 Ikiwa wewe ni mmoja wa vijana hao , utafurahi kusoma makala inayofuata . 
 [ Maelezo ya Chini ] 
 Ona gazeti la Mnara wa Mlinzi la Mei 15 , 2003 , ukurasa wa 30 - 31 . 
 Kwa Kupitia 
 • Kwa nini watoto Waisraeli hawakuhitaji kujiweka wakfu kwa Yehova kibinafsi ? 
 • Waisraeli wangeweza kuonyeshaje kwamba waliishi kulingana na wakfu wao ? 
 • Kwa nini Yehova aliwakataa Waisraeli kuwa taifa lake lililojiweka wakfu , na nafasi yao ilichukuliwa na nani ? 
 • Tangu Pentekoste 33 W.K . na kuendelea , Wayahudi na wasio Wayahudi walipaswa kufanya nini ili kuwa washiriki wa Israeli wa kiroho ? 
 [ Picha katika ukurasa wa 21 ] 
 Watoto Waisraeli walizaliwa wakiwa washiriki wa taifa teule la Mungu 
 [ Picha katika ukurasa wa 23 ] 
 Kila Mwisraeli alipaswa kufanya uamuzi wa kibinafsi wa kumtumikia Mungu 
 [ Picha katika ukurasa wa 23 ] 
 Matoleo ya hiari yaliwapa Waisraeli nafasi ya kuonyesha wanampenda Yehova 
 [ Picha katika ukurasa wa 25 ] 
 Baada ya Pentekoste 33 W.K . , wafuasi wa Kristo walipaswa kujiweka wakfu kwa Mungu kibinafsi na kuonyesha wakfu huo kwa njia ya ubatizo 
 Vijana , Chagueni Kumtumikia Yehova 
 “ Jichagulieni leo yule mtakayemtumikia . ” — YOSHUA 24 : 15 . 
 1 , 2 . 
 Ni ubatizo gani usiofaa ambao umefanywa na dini zinazodai kuwa za Kikristo ? 
 “ ACHENI [ watoto ] wawe Wakristo wanapokuwa na uwezo wa kumjua Kristo . ” 
 Maneno hayo yaliandikwa karibu na mwisho wa karne ya pili W.K . na mwandikaji anayeitwa Tertullian . 
 Alikuwa akipinga zoea la kuwabatiza watoto ambalo lilikuwa linaanza kutia mizizi katika Ukristo wa uwongo wa siku zake . 
 Baba wa Kanisa , Augustine , ambaye hakukubaliana na Tertullian na Biblia , alidai kwamba ubatizo unaondoa dhambi ya asili na kwamba watoto wanaokufa bila kubatizwa wanahukumiwa moto wa mateso . 
 Imani hiyo iliendeleza zoea la kuwabatiza watoto wachanga haraka iwezekanavyo baada ya kuzaliwa . 
 Dini nyingi zinazodai kuwa za Kikristo ambazo hufuatwa na watu wengi bado huwabatiza watoto wachanga . 
 Isitoshe , historia inaonyesha kwamba watawala na viongozi wa kidini wa mataifa yanayodai kuwa ya Kikristo waliwalazimisha “ wapagani ” kubatizwa baada ya kuwashinda vitani . 
 Hata hivyo , ubatizo wa watoto na ubatizo wa kuwalazimisha watu wazima haupatani na Biblia . 
 Leo , Tunajiweka Wakfu kwa Hiari 
 3 , 4 . 
 Ni nini kinachoweza kuwasaidia watoto ambao wazazi wao wamejiweka wakfu , wajiweke wakfu kwa hiari ? 
 Biblia inaonyesha kwamba Mungu huwaona watoto wadogo kuwa watakatifu hata ikiwa mzazi mmoja tu ndiye Mkristo mwaminifu . 
 Je , hilo hufanya watoto hao wawe watumishi wa Yehova waliojiweka wakfu ? 
 Hapana . 
 Hata hivyo , watoto wanaolelewa na wazazi ambao wamejiweka wakfu kwa Yehova hupewa mazoezi ambayo yanaweza kuwasaidia wajiweke wakfu kwa Yehova kwa hiari . 
 Mfalme mwenye hekima Sulemani aliandika hivi : “ Ee mwanangu , shika amri ya baba yako , wala usiiache sheria ya mama yako . . . . 
 Unapotembea huku na huku , itakuongoza ; unapolala , itakulinda ; na unapokuwa umeamka , hiyo yenyewe itakuhangaikia . 
 Kwa maana amri hiyo ni taa , na sheria ni nuru , nayo makaripio ya nidhamu ndiyo njia ya uzima . ” — Methali 6 : 20 - 23 . 
 Mwongozo wa wazazi Wakristo unaweza kuwa ulinzi kwa watoto , maadamu wanakubali kuufuata . 
 Sulemani alisema hivi pia : “ Mwana mwenye hekima ndiye anayemfanya baba ashangilie , naye mwana mjinga ni huzuni ya mama yake . ” 
 “ Ewe mwanangu , sikia uwe na hekima , na kuuongoza moyo wako katika njia hiyo . ” 
 Naam , enyi vijana , ili mfaidike na mazoezi yanayotolewa na wazazi wenu , mnapaswa kuwa tayari kukubali mashauri na nidhamu . 
 Hamzaliwi mkiwa na hekima , lakini mnaweza ‘ kuwa na hekima ’ na hivyo kufuata kwa hiari “ njia ya uzima . ” 
 Mwongozo wa Akilini Unamaanisha Nini ? 
 Ni shauri gani ambalo Paulo aliwapa watoto na akina baba ? 
 Mtume Paulo aliandika hivi : “ Enyi watoto , watiini wazazi wenu katika muungano na Bwana , kwa maana hilo ni jambo la uadilifu : ‘ Mheshimu baba yako na mama yako ’ ; ambayo ndiyo amri ya kwanza yenye ahadi : ‘ Ili mambo yakuendee vema nawe ukae muda mrefu duniani . ’ 
 Nanyi , akina baba , msiwe mkiwakasirisha watoto wenu , bali endeleeni kuwalea katika nidhamu na mwongozo wa akilini wa Yehova . ” — Waefeso 6 : 1 - 4 . 
 6 , 7 . 
 Kuwalea watoto katika “ mwongozo wa akilini wa Yehova ” kunatia ndani nini , na kwa nini kufanya hivyo hakumaanishi kwamba wazazi wanawapotosha watoto wao ? 
 Je , wazazi Wakristo wanawapotosha watoto wao wanapowalea katika “ nidhamu na mwongozo wa akilini wa Yehova ” ? 
 Hapana . 
 Ni nani anayeweza kuwashutumu wazazi wanaowafundisha watoto wao mambo ambayo wanaona kuwa sawa na yenye manufaa kiadili ? 
 Watu wasioamini kwamba kuna Mungu hawashutumiwi wanapowafundisha watoto wao kwamba hakuna Mungu . 
 Wakatoliki wanahisi kwamba wana wajibu wa kuwalea watoto wao kulingana na Ukatoliki , na hawashutumiwi wanapojitahidi kufanya hivyo . 
 Vivyo hivyo , Mashahidi wa Yehova hawapaswi kulaumiwa kwamba wanaongoza vibaya akili za watoto wao wanapowalea kulingana na maoni ya Yehova yanayotegemea kweli za msingi na kanuni za adili . 
 Kulingana na kitabu kimoja ( Theological Dictionary of the New Testament ) , neno la awali la Kigiriki linalotafsiriwa “ mwongozo wa akilini ” kwenye Waefeso 6 : 4 linarejelea jitihada za “ kurekebisha akili , kusahihisha kosa , na kuboresha mtazamo wa kiroho . ” 
 Namna gani ikiwa kijana anakataa kufundishwa na wazazi kwa sababu ya uvutano wa marika , yaani , kutamani kuwa kama vijana wenzake ? 
 Ni nani anayeweza kulaumiwa kwamba anamwathiri kijana huyo , je , ni wazazi wake au vijana wenzake ? 
 Ikiwa vijana wenzake ndio wanaomshawishi kutumia dawa za kulevya , kunywa kileo kupindukia , au kujihusisha katika ukosefu wa adili , je , wazazi wanapaswa kulaumiwa wanapojitahidi kurekebisha maoni ya mtoto wao na kumsaidia kutambua matokeo mabaya ya mwenendo huo hatari ? 
 ‘ Kumshawishi Timotheo kuamini ’ kulihusisha nini ? 
 Mtume Paulo alimwandikia hivi kijana Timotheo : “ Endelea katika mambo uliyojifunza na uliyoshawishiwa kuamini , ukijua ni kutoka kwa watu gani ulijifunza hayo na kwamba tangu utoto mchanga umeyajua maandishi matakatifu , ambayo yanaweza kukufanya uwe mwenye hekima kwa ajili ya wokovu kupitia imani kuhusiana na Kristo Yesu . ” 
 Tangu Timotheo alipokuwa mtoto mchanga , mama yake na nyanya yake walimwekea msingi imara wa kumwamini Mungu kupitia ujuzi wa Maandiko Matakatifu . 
 Baadaye , walipokuwa Wakristo , hawakumlazimisha Timotheo kuwa mwamini , bali ‘ walimshawishi ’ kwa kumsaidia kufikiri kwa kutumia ujuzi wa Maandiko . 
 Yehova Anakualika Uchague 
 ( a ) Yehova aliwaonyeshaje heshima viumbe wake , na kwa sababu gani ? 
 ( b ) Mwana mzaliwa - pekee wa Mungu alitumiaje uhuru wake wa kuchagua ? 
 Yehova angeweza kutuumba kama mashini , tukiwa tumepangiwa kimbele kufanya mapenzi yake , na bila uwezo wa kufanya maamuzi tofauti . 
 Lakini , alituonyesha heshima kwa kutupa uhuru wa kuchagua . 
 Mungu wetu anataka tujitiishe kwake kwa hiari . 
 Anafurahi anapoona viumbe wake , wazee kwa vijana , wakimtumikia kwa sababu wanampenda . 
 Yehova alisema hivi kuhusu Mwana wake mzaliwa - pekee ambaye ndiye kielelezo bora zaidi cha kujitiisha kwa hiari kufanya mapenzi ya Mungu : “ Huyu ni Mwanangu , mpendwa , ambaye nimemkubali . ” 
 Mwana huyo mzaliwa wa kwanza alimwambia Baba yake hivi : “ Ee Mungu wangu , nimependezwa na kufanya mapenzi yako , na sheria yako imo ndani yangu . ” — Zaburi 40 : 8 ; Waebrania 10 : 9 , 10 . 
 Ili tumtumikie Yehova kwa njia inayokubalika , tunahitaji kufanya nini ? 
 Yehova anatarajia wale wanaomtumikia chini ya uongozi wa Mwana wake wawe tayari kujitiisha kufanya mapenzi Yake kama Yesu alivyofanya . 
 Akiwa anatoa unabii , mtunga - zaburi aliimba hivi : “ Watu wako watajitoa kwa hiari katika siku ya jeshi lako . 
 Katika fahari za utakatifu , kutoka tumbo la uzazi la mapambazuko , una kundi lako la vijana kama matone ya umande . ” 
 Tengenezo zima la Yehova , iwe ni sehemu ya mbinguni au ya duniani , linafanya kazi kwa kujitiisha kwa upendo kufanya mapenzi ya Mungu . 
 Ni uchaguzi gani ambao umewekwa mbele ya vijana wanaolelewa na wazazi waliojiweka wakfu ? 
 Hivyo , enyi vijana , ni vizuri muelewe kwamba hakuna atakayewalazimisha kubatizwa iwe ni wazazi wenu au wazee Wakristo katika kutaniko lenu . 
 Ninyi wenyewe ndio mnaopaswa kujiamulia kumtumikia Yehova . 
 Yoshua aliwaambia Waisraeli hivi : ‘ Mtumikieni Yehova kwa njia isiyo na kosa na katika kweli . 
 Jichagulieni leo yule mtakayemtumikia . ’ 
 Vivyo hivyo , mnapaswa kuchagua kwa hiari kujiweka wakfu kwa Yehova na kujitoa ili kufanya mapenzi yake . 
 Kukubali Daraka Lako 
 ( a ) Ingawa wazazi wanaweza kuwazoeza watoto wao , ni jambo gani ambalo hawawezi kuwafanyia ? 
 ( b ) Ni wakati gani ambapo kijana anakuwa na daraka mbele za Yehova kuhusiana na maamuzi anayofanya ? 
 Kuna wakati ambapo vijana hawalindwi tena na uaminifu wa wazazi wao . 
 Mwanafunzi Yakobo aliandika hivi : “ Ikiwa mtu anajua jinsi ya kufanya yaliyo sawa na bado hayafanyi , hiyo ni dhambi kwake . ” 
 Wazazi hawawezi kumtumikia Mungu kwa ajili ya watoto wao wala watoto hawawezi kumtumikia Mungu kwa ajili ya wazazi wao . 
 Je , umejifunza kumhusu Yehova na makusudi yake ? 
 Je , una umri wa kutosha kuelewa mambo ambayo umejifunza na kuwa na uhusiano pamoja naye ? 
 Ikiwa ndivyo , je , si jambo linalopatana na akili kufikiri kwamba Mungu anaona kuwa unaweza kuamua kumtumikia ? 
 Ni maswali gani ambayo vijana ambao hawajabatizwa wanapaswa kujiuliza ? 
 Je , wewe ni kijana ambaye hajabatizwa mwenye wazazi wanaomwabudu Mungu , na unahudhuria mikutano ya Kikristo , na hata kushiriki kazi ya kuhubiri habari njema ya Ufalme ? 
 Ikiwa ndivyo , jiulize hivi kwa unyoofu : ‘ Kwa nini ninafanya mambo yote hayo ? 
 Je , ninahudhuria mikutano na kushiriki katika kazi ya kuhubiri kwa sababu wazazi wangu wanatarajia nifanye hivyo au kwa sababu ninataka kumpendeza Yehova ? ’ 
 Je , umejihakikishia mwenyewe “ mapenzi ya Mungu yaliyo mema na yenye kukubalika na makamilifu ” ? — Waroma 12 : 2 . 
 Kwa Nini Unaahirisha Kubatizwa ? 
 Ni mifano gani katika Biblia inayoonyesha kwamba hatupaswi kuahirisha kubatizwa bila sababu ? 
 “ Ni nini kinachonizuia nisibatizwe ? ” 
 Mwethiopia aliyemuuliza mhubiri Filipo swali hilo alikuwa ametoka kufundishwa kwamba Yesu ndiye Masihi . 
 Lakini , Mwethiopia huyo alikuwa na ujuzi wa kutosha wa Maandiko hivi kwamba alitambua kuwa hakupaswa kukawia kutangaza kwamba kuanzia wakati huo na kuendelea angemtumikia Yehova akiwa mshiriki wa kutaniko la Kikristo , na hilo lilimfanya ashangilie sana . 
 Vivyo hivyo , mwanamke mmoja aliyeitwa Lidia ambaye Mungu alifungua wazi moyo wake ili “ asikilize kwa makini mambo yaliyokuwa yakisemwa na Paulo , ” ‘ alibatizwa ’ mara moja yeye na watu wa nyumba yake . 
 Pia , mlinzi wa jela huko Filipi aliwasikiliza Paulo na Sila ‘ walipomwambia neno la Yehova , ’ na “ yeye na walio wake wakabatizwa bila kukawia . ” 
 Hivyo , ikiwa una ujuzi wa msingi kumhusu Yehova na makusudi yake , unatamani kwa unyoofu kufanya mapenzi yake , una sifa nzuri kutanikoni , unahudhuria mikutano kwa ukawaida , na kushiriki katika kazi ya kuhubiri habari njema ya Ufalme , kwa nini unaahirisha kubatizwa ? — Mathayo 28 : 19 , 20 . 
 15 , 16 . ( a ) Ni maoni gani yasiyofaa ambayo huenda yakawazuia vijana fulani wasibatizwe ? 
 ( b ) Kujiweka wakfu na kubatizwa kunawezaje kuwa ulinzi kwa vijana ? 
 Je , inawezekana kwamba unasitasita kuchukua hatua hiyo muhimu kwa sababu unaogopa kuadhibiwa ikiwa utatenda jambo lisilofaa ? 
 Ikiwa ndivyo , fikiria jambo hili : Je , ungekataa kujifunza kuendesha gari eti kwa sababu tu unaogopa kwamba siku moja utasababisha msiba barabarani ? 
 Hapana ! 
 Vivyo hivyo , hupaswi kusita kubatizwa ikiwa unastahili . 
 Kwa kweli , ukijiweka wakfu kwa Yehova na kukubali kufanya mapenzi yake , utachochewa sana kufanya yote uwezayo kukataa kutenda mambo maovu . 
 Enyi vijana , tafadhali sikilizeni , msifikiri kwamba mkiahirisha kubatizwa mtaepuka kutozwa hesabu . 
 Mnapokuwa na umri wa kutosha , mtatozwa hesabu na Yehova kuhusu jinsi mnavyotenda iwe mmebatizwa au la . — Waroma 14 : 11 , 12 . 
 Mashahidi wengi ulimwenguni pote wanahisi kwamba uamuzi wao wa kubatizwa walipokuwa vijana uliwasaidia sana . 
 Fikiria mfano wa Shahidi mmoja mwenye umri wa miaka 23 huko Ulaya Magharibi . 
 Anakumbuka kwamba kubatizwa akiwa na umri wa miaka 13 kulimchochea awe macho ili asishindwe na “ tamaa zinazotukia ujanani . ” 
 Akiwa bado kijana , alifanya uamuzi wa kuwa mhudumu wa wakati wote . 
 Leo , anafurahi kutumikia kwenye ofisi moja ya tawi ya Mashahidi wa Yehova . 
 Vijana wote ambao wameamua kumtumikia Yehova , kutia ndani wewe , wanatarajia kupokea baraka nyingi . 
 Ni muhimu tuendelee kufahamu “ mapenzi ya Yehova ” katika mambo gani ? 
 Tunapojiweka wakfu na kubatizwa tunaanza kuishi tukitilia maanani mapenzi ya Yehova katika mambo yote tunayofanya . 
 Kutimiza wakfu wetu kunatia ndani ‘ kujinunulia wakati . ’ 
 Tunafanyaje hivyo ? 
 Tunafanya hivyo kwa kununua wakati ambao huenda tungeutumia kufuatia mambo yasiyo na maana na badala yake tunautumia kujifunza Biblia kwa makini , kuhudhuria mikutano kwa ukawaida , na kushiriki kadiri iwezekanavyo katika kazi ya kuhubiri “ habari njema ya ufalme . ” 
 Wakfu wetu kwa Yehova na tamaa yetu ya kufanya mapenzi yake itatuongoza katika sehemu zote za maisha yetu , kutia ndani jinsi tunavyojiburudisha , jinsi tunavyokula na kunywa , na aina ya muziki tunaosikiliza . 
 Kwa nini usichague aina ya burudani ambayo utaweza kufurahia milele ? 
 Maelfu ya vijana Mashahidi wenye furaha watakueleza kwamba kuna njia nyingi nzuri za kujiburudisha bila kupita mipaka ya “ mapenzi ya Yehova . ” — Waefeso 5 : 17 - 19 . 
 “ Tutakwenda Pamoja Nanyi ” 
 Ni swali gani ambalo vijana wanapaswa kujiuliza ? 
 Tangu mwaka wa 1513 K.W.K . hadi Pentekoste 33 W.K . , Yehova alikuwa na watu duniani waliopangwa kitengenezo ambao alichagua wamwabudu na kuwa mashahidi wake . 
 Watoto Waisraeli walizaliwa katika taifa hilo . 
 Tangu Pentekoste , Yehova amekuwa na “ taifa ” jipya duniani , Israeli wa kiroho , “ watu kwa ajili ya jina lake . ” 
 Mtume Paulo anasema kwamba Kristo amejisafishia mwenyewe “ watu walio wake kwa njia ya pekee , walio na bidii kwa ajili ya kazi njema . ” 
 Ninyi vijana mna uhuru wa kutafuta mahali ambapo watu hao wanapatikana . 
 Leo , ni nani ambao wanafanyiza “ taifa la uadilifu linaloshika mwenendo wa uaminifu , ” wanaoishi kulingana na kanuni za Biblia , wanaotenda wakiwa Mashahidi waaminifu wa Yehova , na kutangaza Ufalme wake kuwa tumaini pekee la wanadamu ? 
 Chunguza dini zinazodai kuwa za Kikristo na dini nyingine , na ulinganishe mwenendo wa washiriki wa dini hizo na yale ambayo Biblia hutaka watumishi wa kweli wa Mungu wafanye . 
 Mamilioni ya watu ulimwenguni pote wamesadiki jambo gani ? 
 Mamilioni ya watu ulimwenguni pote , kutia ndani vijana wengi , wamesadiki kwamba mabaki ya Mashahidi wa Yehova watiwa - mafuta wanafanyiza ‘ taifa hilo la uadilifu . ’ 
 Watu hao wanawaambia hivi Waisraeli hao wa kiroho : “ Tutakwenda pamoja nanyi , kwa maana tumesikia ya kuwa Mungu yupo pamoja nanyi . ” 
 Tunatumaini na kusali kwamba ninyi vijana mtaamua kuwa miongoni mwa watu wa Mungu na hivyo ‘ kuchagua uzima , ’ yaani , uzima wa milele katika ulimwengu mpya wa Yehova . — Kumbukumbu la Torati 30 : 15 - 20 ; 2 Petro 3 : 11 - 13 . 
 Kwa Kupitia 
 • Mwongozo wa akilini unatia ndani nini ? 
 • Ni utumishi wa aina gani unaokubaliwa na Yehova ? 
 • Vijana wote wanaolelewa na wazazi waliojiweka wakfu wanapaswa kufanya uchaguzi gani ? 
 • Kwa nini hatupaswi kuahirisha ubatizo bila sababu nzuri ? 
 [ Picha katika ukurasa wa 26 ] 
 Utamsikiliza nani ? 
 [ Picha katika ukurasa wa 28 ] 
 Kujiweka wakfu na kubatizwa kunaweza kukulindaje ? 
 [ Picha katika ukurasa wa 29 ] 
 Ni nini kinachokuzuia usibatizwe ? 
 Epukeni Manung’uniko 
 “ Endeleeni kufanya mambo yote bila kunung’unika . ” — WAFILIPI 2 : 14 . 
 1 , 2 . 
 Ni shauri gani ambalo mtume Paulo aliwapa Wakristo huko Filipi na Korintho , na kwa nini ? 
 AKIONGOZWA kwa roho , mtume Paulo aliliandikia barua kutaniko la Kikristo la karne ya kwanza huko Filipi na kulisifu sana . 
 Aliwasifu waamini wenzake wa jiji hilo kwa sababu ya ukarimu wao na bidii yao , naye akaeleza jinsi alivyofurahia matendo yao mema . 
 Hata hivyo , Paulo aliwakumbusha ‘ waendelee kufanya mambo yote bila kunung’unika . ’ 
 Kwa nini mtume huyo alitoa shauri hilo ? 
 Paulo alijua matokeo ya kunung’unika . 
 Miaka kadhaa mapema , alilikumbusha kutaniko la Korintho kwamba kunung’unika kunaweza kuwa hatari . 
 Paulo alisema kwamba wakati Waisraeli walipokuwa nyikani walimkasirisha Yehova tena na tena . 
 Jinsi gani ? 
 Kwa kutamani mambo mabaya , kwa kuabudu sanamu na kufanya uasherati , kwa kumjaribu Yehova , na kwa kunung’unika . 
 Paulo aliwatia moyo Wakorintho wajifunze kutokana na mifano hiyo . 
 Aliandika hivi : “ Wala tusiwe wanung’unikaji , kama baadhi yao walivyonung’unika , na kuangamizwa na mwangamizaji . ” — 1 Wakorintho 10 : 6 - 11 . 
 Kwa nini tunapendezwa na habari ya kunung’unika ? 
 Sisi watumishi wa Yehova leo tunaonyesha roho kama ya kutaniko lililokuwa Filipi . 
 Tuna bidii katika matendo mema , nasi tunapendana . 
 Hata hivyo , tunapofikiria madhara yaliyowapata watu wa Mungu zamani kwa sababu ya kunung’unika , tuna sababu nzuri ya kutii shauri hili : “ Endeleeni kufanya mambo yote bila kunung’unika . ” 
 Acheni kwanza tufikirie mifano ya watu walionung’unika ambayo inatajwa katika Maandiko . 
 Kisha , tutazungumzia mambo fulani tunayoweza kufanya ili kuepuka kusababisha madhara kwa kunung’unika . 
 Kusanyiko Lenye Uovu Linamnung’unikia Yehova 
 Waisraeli walinung’unikaje nyikani ? 
 Neno la Kiebrania linalomaanisha ‘ kunung’unika au kulalamika ’ linatumiwa katika Biblia kuhusiana na mambo yaliyotukia wakati Waisraeli walipokuwa nyikani kwa miaka 40 . 
 Mara kwa mara , Waisraeli walionyesha kwamba hawakuridhika na hali yao maishani , nao wakanung’unika kwa sababu hiyo . 
 Kwa mfano , majuma machache tu baada ya kukombolewa kutoka utumwani Misri , ‘ kusanyiko zima la wana wa Israeli lilianza kunung’unika juu ya Musa na Haruni . ’ 
 Waisraeli walilalamika kuhusu chakula , wakisema : “ Laiti tungekufa kwa mkono wa Yehova katika nchi ya Misri tulipokuwa tukiketi kando ya vyungu vya nyama , tulipokuwa tukila mkate na kushiba , kwa sababu ninyi mmetutoa na kutuleta nyikani ili kuliua kutaniko lote kwa njaa . ” — Kutoka 16 : 1 - 3 . 
 Waisraeli waliponung’unika , walikuwa wakimnung’unikia nani hasa ? 
 Lakini , Yehova alikuwa amewapa Waisraeli vitu walivyohitaji nyikani . 
 Aliwapa chakula na maji kwa upendo . 
 Waisraeli hawakukabili kamwe hatari ya kufa kwa njaa nyikani . 
 Lakini , kwa sababu ya kutoridhika , walijifanya kwamba wanaumia sana , nao wakaanza kunung’unika . 
 Ingawa walimlalamikia Musa na Haruni , machoni pa Yehova walikuwa wananung’unika hasa dhidi ya Mungu mwenyewe . 
 Musa aliwaambia Waisraeli hivi : “ Yehova amesikia manung’uniko yenu mnayonung’unika juu yake . 
 Na sisi ni nani ? 
 Manung’uniko yenu si juu yetu , bali ni juu ya Yehova . ” — Kutoka 16 : 4 - 8 . 
 6 , 7 . 
 Kama inavyoonyeshwa kwenye Hesabu 14 : 1 - 3 , mtazamo wa Waisraeli ulibadilikaje ? 
 Muda mfupi baadaye , Waisraeli walilalamika tena . 
 Musa aliwatuma watu 12 kuipeleleza Nchi ya Ahadi . 
 Kumi kati yao walirudi na ripoti mbaya . 
 Ikawaje ? 
 “ Wana wote wa Israeli wakaanza kunung’unika juu ya Musa na Haruni , na kusanyiko lote likaanza kusema dhidi yao : ‘ Laiti tungalikufa katika nchi ya Misri , au laiti tungalikufa katika nyika hii ! 
 Na kwa nini Yehova anatuleta kwenye nchi hii [ Kanaani ] ili tuanguke kwa upanga ? 
 Wake zetu na watoto wetu wadogo watakuwa nyara . 
 Je , si afadhali kwetu turudi Misri ? ’ ” — Hesabu 14 : 1 - 3 . 
 Mtazamo wa Waisraeli ulikuwa umebadilika kama nini ! 
 Mwanzoni , walipowekwa huru kutoka Misri na kukombolewa kupitia Bahari Nyekundu , uthamini wao uliwachochea kumwimbia Yehova sifa . 
 Lakini kwa sababu ya matatizo ya nyikani na kuwaogopa Wakanaani , watu wa Mungu walipoteza uthamini wao na kuonyesha mtazamo wa kutoridhika . 
 Badala ya kumshukuru Mungu kwa uhuru aliowapa , walimlaumu kwa sababu walidhani kwamba wamekosa vitu fulani . 
 Hivyo , kunung’unika kulionyesha kwamba hawakuthamini maandalizi ya Yehova . 
 Haishangazi kwamba Yehova alisema hivi : “ Kusanyiko hili lenye uovu litaendelea kuwa na manung’uniko haya ambayo linaendeleza juu yangu mpaka wakati gani ? ” — Hesabu 14 : 27 ; 21 : 5 . 
 Manung’uniko Katika Karne ya Kwanza 
 8 , 9 . 
 Toa mifano ya watu walionung’unika ambayo inatajwa katika Maandiko ya Kigiriki ya Kikristo . 
 Mifano hiyo kuhusu manung’uniko ilihusisha vikundi vya watu ambao yaonekana walionyesha waziwazi kwamba hawakuridhika . 
 Hata hivyo , wakati Yesu Kristo alipokuwa Yerusalemu kwa ajili ya Sherehe ya Vibanda mwaka wa 32 W.K . , “ umati ulikuwa ukinong’onezana mambo mengi juu yake . ” 
 Walikuwa wakinong’onezana kumhusu Yesu , wengine wakisema kwamba yeye ni mtu mwema na wengine wakisema yeye si mwema . 
 Pindi nyingine , Yesu na wanafunzi wake walikaribishwa katika nyumba ya yule mkusanya - kodi aliyeitwa Lawi , au Mathayo . 
 “ Mafarisayo na waandishi wao wakaanza kuwanung’unikia wanafunzi wake , wakisema : ‘ Kwa nini mnakula na kunywa pamoja na wakusanya - kodi na watenda - dhambi ? ’ ” 
 Baadaye , huko Galilaya , “ Wayahudi wakaanza kumnung’unikia [ Yesu ] kwa sababu alisema : ‘ Mimi ndio mkate ambao ulishuka kutoka mbinguni . ’ ” 
 Hata baadhi ya wafuasi wa Yesu waliudhika kwa sababu ya mambo aliyosema , nao wakaanza kunung’unika . — Yohana 6 : 41 , 60 , 61 . 
 10 , 11 . 
 Kwa nini Wayahudi wenye kusema Kigiriki walinung’unika , na wazee Wakristo wanaweza kufaidikaje kutokana na jinsi malalamiko hayo yalivyoshughulikiwa ? 
 Muda mfupi baada ya Pentekoste 33 W.K . , kulikuwa na kisa fulani cha kunung’unika ambacho kilikuwa na matokeo mazuri . 
 Wanafunzi wengi wapya kutoka nchi za nje ya Israeli walikuwa wakifurahia ukarimu wa waamini wenzao huko Yudea . 
 Lakini matatizo fulani yalizuka kuhusiana na ugawaji wa maandalizi yaliyokuwepo . 
 Simulizi linasema hivi : “ Wayahudi wenye kusema Kigiriki walianza kunung’unika juu ya Wayahudi wenye kusema Kiebrania , kwa sababu wajane wao walikuwa hawaangaliwi katika ugawaji wa kila siku . ” — Matendo 6 : 1 . 
 Wanung’unikaji hao walikuwa tofauti na Waisraeli nyikani . 
 Wayahudi wenye kusema Kigiriki hawakulalamika kwa ubinafsi kuhusu matatizo yao wenyewe . 
 Badala yake , walisema kwamba wajane fulani hawakuwa wakitimiziwa mahitaji yao . 
 Isitoshe , wanung’unikaji hao hawakuzusha fujo wala hawakulalamika kwa sauti dhidi ya Yehova . 
 Waliwaeleza mitume malalamiko yao , nao mitume wakapanga hatua ichukuliwe haraka kwa sababu malalamiko hayo yalifaa . 
 Huo ni mfano bora sana ambao mitume waliwawekea wazee Wakristo leo ! 
 Wachungaji hao wa kiroho huepuka ‘ kuziba masikio yao ili wasikie kilio cha kulalamika cha mtu wa hali ya chini . ’ — Methali 21 : 13 ; Matendo 6 : 2 - 6 . 
 Jihadhari na Madhara ya Kunung’unika 
 12 , 13 . ( a ) Toa mfano unaoonyesha madhara ya kunung’unika . ( b ) Ni nini kinachoweza kumfanya mtu anung’unike ? 
 Mifano mingi ya Kimaandiko ambayo tumezungumzia inaonyesha kwamba manung’uniko yaliwaathiri sana watu wa Mungu wa kale . 
 Basi , tunapaswa kufikiria kwa uzito madhara ambayo yanaweza kutokea leo kwa kunung’unika . 
 Hebu fikiria mfano huu . 
 Vyuma vingi vinaweza kushika kutu . 
 Mtu asipochukua hatua mapema wakati anapogundua kwamba chuma kimeshika kutu , chuma hicho kinaweza kuliwa na kutu mpaka kisiwe na faida yoyote . 
 Magari mengi sana yameharibika , si kwa sababu ya matatizo ya injini , bali kwa sababu vyuma vyake vimeliwa na kutu kabisa hivi kwamba ni hatari kutumia magari hayo . 
 Tunaweza kutumiaje mfano huo kuhusiana na kunung’unika ? 
 Kama vile vyuma fulani hushika kutu , wanadamu wasio wakamilifu wana mwelekeo wa kulalamika . 
 Tunapaswa kuwa chonjo kugundua dalili yoyote ya kutaka kulalamika . 
 Kama vile unyevu na hewa yenye chumvi hufanya chuma kishike kutu haraka , taabu zinaweza kutufanya tutake sana kunung’unika . 
 Mkazo unaweza kufanya tuudhike sana tunaposumbuliwa kidogo . 
 Kadiri hali zinavyozidi kuwa mbaya katika siku hizi za mwisho za mfumo huu , mambo yanayoweza kufanya tulalamike huenda yataongezeka . 
 Hivyo , huenda mtumishi mmoja wa Yehova akaanza kunung’unika kuhusu mtumishi mwenzake . 
 Huenda akanung’unika kwa sababu ndogo , kama vile udhaifu wa mwingine , uwezo wake , au mapendeleo yake ya utumishi . 
 14 , 15 . 
 Kwa nini tunapaswa kuchukua hatua dhidi ya mwelekeo wa kulalamika ? 
 Hata tuwe tumekasirishwa na jambo gani , tusipodhibiti mwelekeo wetu wa kutaka kulalamika , tunaweza kusitawisha mtazamo wa kutoridhika na vilevile tabia ya kunung’unika . 
 Naam , kunung’unika kunaweza kutudhoofisha kabisa kiroho . 
 Waisraeli waliponung’unika kuhusu maisha yao nyikani , walimlaumu hata Yehova . 
 Acheni tuepuke kufanya hivyo ! 
 Uwezekano wa chuma kuharibiwa na kutu unaweza kupunguzwa kwa kukipaka rangi ya kuzuia kutu na kurekebisha haraka sehemu zilizoliwa . 
 Vivyo hivyo , tukigundua kwamba tuna mwelekeo wa kulalamika , tunaweza kuudhibiti kwa kusali na kuchukua hatua haraka kujirekebisha . 
 Tunaweza kufanyaje hivyo ? 
 Ona Mambo Kama Yehova 
 Tunaweza kushindaje mwelekeo wa kulalamika ? 
 Tunaponung’unika tunakazia fikira shida zetu , tunajifikiria wenyewe , na kusahau baraka tunazopata tukiwa Mashahidi wa Yehova . 
 Ili kushinda mwelekeo wa kulalamika , tunahitaji kujikumbusha baraka hizo . 
 Kwa mfano , kila mmoja wetu ana pendeleo zuri la kutambulishwa kwa jina la Yehova . 
 Tunaweza kusitawisha uhusiano wa karibu pamoja naye , nasi tunaweza kuzungumza na “ Msikiaji wa sala ” wakati wowote ule . 
 Maisha yetu yana kusudi kwa sababu tunaelewa suala la enzi kuu ya ulimwengu wote na tunakumbuka kwamba tuna pendeleo la kudumisha utimilifu wetu kwa Mungu . 
 Tunaweza kuhubiri habari njema ya Ufalme kwa ukawaida . 
 Imani katika dhabihu ya fidia ya Yesu Kristo hutuwezesha kuwa na dhamiri safi . 
 Hizo ni baraka tunazopata haidhuru tuna matatizo gani . 
 Kwa nini tunapaswa kujitahidi kuona mambo kama Yehova , hata ikiwa tuna sababu nzuri ya kulalamika ? 
 Acheni tujitahidi kuona mambo kama Yehova , bali si kulingana na maoni yetu . 
 Mtunga - zaburi Daudi aliimba hivi : “ Nijulishe njia zako , Ee Yehova ; nifundishe mapito yako mwenyewe . ” 
 Ikiwa tuna sababu nzuri ya kulalamika , Yehova anaiona . 
 Anaweza kusuluhisha jambo hilo sasa hivi . 
 Basi , kwa nini nyakati nyingine yeye huruhusu shida ziendelee ? 
 Huenda ni kwa sababu anataka kutusaidia tusitawishe sifa nzuri , kama vile subira , uvumilivu , imani , na ustahimilivu . — Yakobo 1 : 2 - 4 . 
 18 , 19 . 
 Toa mfano kuonyesha faida zinazoweza kutokea tunapovumilia hali ngumu bila kulalamika . 
 Kuvumilia hali ngumu bila kulalamika hutusaidia kuboresha utu wetu na vilevile kuwavutia wale wanaotazama mwenendo wetu . 
 Katika mwaka wa 2003 , kikundi fulani cha Mashahidi wa Yehova kilisafiri kwa basi kutoka Ujerumani ili kuhudhuria kusanyiko Hungaria . 
 Dereva wa basi hilo hakuwa Shahidi , naye hakufurahia wazo la kwamba angekuwa na Mashahidi hao kwa siku kumi . 
 Hata hivyo , baada ya safari , maoni yake yalibadilika kabisa . 
 Kwa nini ? 
 Wakati wa safari hiyo , kulikuwa na matatizo fulani . 
 Lakini Mashahidi hawakulalamika . 
 Dereva huyo alisema kwamba hicho ndicho kikundi bora zaidi cha abiria ambacho amewahi kuhudumia ! 
 Hata aliahidi kwamba wakati ambapo Mashahidi watamtembelea nyumbani kwake , atawakaribisha na kuwasikiliza kwa makini . 
 Naam , abiria hao walimvutia mtu huyo sana kwa “ kufanya mambo yote bila kunung’unika ” ! 
 Msamaha Huendeleza Umoja 
 Kwa nini tunapaswa kusameheana ? 
 Namna gani ikiwa tuna sababu ya kulalamika kuhusu mwamini mwenzetu ? 
 Ikiwa ni jambo zito , tunapaswa kutumia kanuni zinazotajwa katika maneno ya Yesu kwenye Mathayo 18 : 15 - 17 . 
 Hata hivyo , nyakati nyingine si lazima tufanye hivyo kwa kuwa mara nyingi watu hutukosea katika mambo madogo . 
 Kwa nini tusione hali hiyo kuwa nafasi ya kusamehe ? 
 Paulo aliandika hivi : “ Endeleeni kuvumiliana na kusameheana kwa hiari ikiwa yeyote ana sababu ya kulalamika juu ya mwingine . 
 Kama vile Yehova alivyowasamehe ninyi kwa hiari , nanyi fanyeni vivyo hivyo pia . 
 Lakini , zaidi ya mambo haya yote , jivikeni upendo , kwa maana huo ni kifungo kikamilifu cha muungano . ” 
 Je , tuko tayari kusamehe ? 
 Yehova ana sababu ya kulalamika juu yetu . 
 Lakini , yeye huendelea kutuhurumia na kutusamehe . 
 Wale wanaosikiliza manung’uniko wanaweza kuathiriwaje ? 
 Hata tuwe tumekosewa kwa njia gani , kunung’unika hakutatatua matatizo . 
 Neno la Kiebrania linalomaanisha “ kunung’unika ” linaweza pia kumaanisha “ kulalamika kwa hasira . ” 
 Yaelekea sisi huhisi vibaya tunapokuwa karibu na mtu mwenye tabia ya kunung’unika , nasi hujitahidi juu chini kumwepuka . 
 Tukinung’unika , au kulalamika kwa hasira , wale wanaosikiliza wanaweza kuhisi vibaya pia . 
 Wanaweza kuhisi vibaya sana na hata kutuepuka ! 
 Mtu anaweza kutusikiliza tunaponung’unika , lakini hatavutiwa nasi . 
 Msichana mmoja alisema nini kuhusu Mashahidi wa Yehova ? 
 Kusamehe huendeleza umoja , na watu wa Yehova wanathamini sana umoja . 
 Katika nchi moja ya Ulaya , msichana mmoja Mkatoliki mwenye umri wa miaka 17 aliiandikia ofisi ya tawi ya Mashahidi wa Yehova ili kueleza jinsi anavyovutiwa nao . 
 Alisema hivi : “ Hilo ndilo tengenezo moja tu ninalojua ambalo washiriki wake hawagawanywi na chuki , pupa , ubaguzi , ubinafsi , wala utengano . ” 
 Tutazungumzia nini katika makala inayofuata ? 
 Kuthamini baraka zote za kiroho tunazopata tukiwa waabudu wa Mungu wa kweli , Yehova , kutatusaidia kuendeleza umoja na kuepuka kunung’unika dhidi ya wengine katika mambo ya kibinafsi . 
 Makala inayofuata itaonyesha jinsi sifa za kiroho zinavyoweza kutuzuia tusihusike katika aina fulani hatari ya kunung’unika , yaani , kunung’unika kuhusu sehemu ya kidunia ya tengenezo la Yehova . 
 Je , Unakumbuka ? 
 • Kunung’unika kunahusisha nini ? 
 • Ni mfano gani unaoweza kuonyesha madhara ya kunung’unika ? 
 • Ni mambo gani yanayoweza kutusaidia kushinda mwelekeo wa kunung’unika ? 
 • Kuwa tayari kusamehe kunaweza kutusaidiaje kuepuka kunung’unika ? 
 [ Picha katika ukurasa wa 14 ] 
 Waisraeli walinung’unika dhidi ya Yehova mwenyewe ! 
 [ Picha katika ukurasa wa 17 ] 
 Je , wewe hujitahidi kuona mambo kama Yehova ? 
 [ Picha katika ukurasa wa 18 ] 
 Msamaha huendeleza umoja wa Kikristo 
 Kazia Fikira Mema ya Tengenezo la Yehova 
 “ Hakika tutashiba mema ya nyumba yako . ” — ZABURI 65 : 4 . 
 1 , 2 . ( a ) Mipango iliyohusiana na hekalu ingewafaidi watu wa Mungu jinsi gani ? 
 ( b ) Daudi aliungaje mkono ujenzi wa hekalu ? 
 DAUDI wa Israeli la kale ni mmoja wa watu wa pekee sana ambao wanazungumziwa katika Maandiko ya Kiebrania . 
 Mchungaji huyo , ambaye pia alikuwa mwanamuziki , nabii , na mfalme alimtegemea kabisa Yehova Mungu . 
 Uhusiano wake wa karibu sana pamoja na Yehova ulimchochea kutamani kumjengea Mungu nyumba . 
 Nyumba hiyo , au hekalu , ingekuwa kituo cha ibada ya kweli huko Israeli . 
 Daudi alijua kwamba mipango iliyohusiana na hekalu ingewaletea watu wa Mungu shangwe na baraka . 
 Hivyo , Daudi aliimba hivi : “ Mwenye furaha ni yule unayemchagua [ Yehova ] na kumfanya akaribie , ili apate kukaa katika nyua zako . 
 Hakika tutashiba mema ya nyumba yako , mahali patakatifu pa hekalu lako . ” — Zaburi 65 : 4 . 
 Daudi hakuruhusiwa asimamie ujenzi wa nyumba ya Yehova . 
 Badala yake , Sulemani mwana wake ndiye aliyepewa pendeleo hilo . 
 Daudi hakunung’unika eti kwa sababu mtu mwingine amepewa pendeleo ambalo yeye mwenyewe alilitamani sana . 
 Jambo la maana kwake lilikuwa ujenzi wa hekalu . 
 Aliunga mkono mradi huo kwa moyo wote kwa kumpa Sulemani ramani za ujenzi ambazo alikuwa amepokea kutoka kwa Yehova . 
 Zaidi ya hayo , Daudi alipanga maelfu ya Walawi katika migawanyo ya utumishi , naye akachanga kiasi kikubwa cha dhahabu na fedha kwa ajili ya ujenzi wa hekalu . — 1 Mambo ya Nyakati 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 Watumishi wa Mungu wana mtazamo gani kuelekea mipango ya ibada ya kweli ? 
 Waisraeli waaminifu waliunga mkono mipango iliyofanywa kwa ajili ya ibada ya kweli kwenye nyumba ya Mungu . 
 Tukiwa watumishi wa Yehova leo , sisi pia huunga mkono mipango ya ibada katika sehemu ya kidunia ya tengenezo la Yehova . 
 Hivyo , tunaonyesha kwamba tuna mtazamo kama wa Daudi . 
 Hatulalamiki . 
 Badala yake , tunakazia fikira mema ya tengenezo la Mungu . 
 Je , umewahi kufikiria mambo mengi mema ambayo tunaweza kuyathamini ? 
 Hebu tuzungumzie baadhi ya mambo hayo . 
 Kuwathamini Wale Wanaoongoza 
 4 , 5 . ( a ) “ Mtumwa mwaminifu na mwenye busara ” hutimizaje utume wake ? 
 ( b ) Mashahidi wengine wamehisije kuhusu chakula cha kiroho wanachopokea ? 
 Tuna sababu nzuri za kumthamini “ mtumwa mwaminifu na mwenye busara ” aliyewekwa rasmi na Yesu Kristo kusimamia mali zake duniani . 
 Jamii ya mtumwa inayofanyizwa na Wakristo waliotiwa mafuta kwa roho huongoza kazi ya kuhubiri habari njema , hupanga mikutano ya ibada , na kuchapisha vitabu vinavyozungumzia Biblia katika lugha zaidi ya 400 . 
 Mamilioni ya watu ulimwenguni pote huthamini na kutumia ‘ chakula hicho cha kiroho kwa wakati unaofaa . ’ 
 Naam , hakuna sababu ya kunung’unika kuhusu chakula hicho . 
 Kwa miaka mingi , Elfi , Shahidi mmoja wa Yehova ambaye ni mzee kwa umri , amefarijiwa na kupata msaada kwa kutumia mashauri ya Kimaandiko yaliyo katika vichapo vya jamii ya mtumwa . 
 Elfi alishukuru sana na kuandika hivi : “ Siwezi kufanikiwa bila tengenezo la Yehova . ” 
 Peter na Irmgard pia wamekuwa watumishi wa Mungu kwa miaka mingi . 
 Irmgard anathamini habari zote zinazochapishwa na “ tengenezo la Yehova lenye upendo na linalojali . ” 
 Habari hizo zinatia ndani zile zinazotayarishwa kwa ajili ya watu wenye mahitaji ya pekee , kama wale wasioweza kuona au kusikia vizuri . 
 6 , 7 . ( a ) Utendaji wa makutaniko ulimwenguni pote unasimamiwaje ? 
 ( b ) Wengine wamesema nini kuhusu sehemu ya kidunia ya tengenezo la Yehova ? 
 “ Mtumwa mwaminifu ” huwakilishwa na Baraza Linaloongoza la Mashahidi wa Yehova , ambalo ni kikundi kidogo cha wanaume waliotiwa mafuta kwa roho wanaotumikia kwenye makao makuu ya Mashahidi wa Yehova huko Brooklyn , New York . 
 Baraza Linaloongoza huwaweka rasmi watumishi wa Yehova wenye uzoefu watumikie kwenye ofisi za tawi ambazo zinasimamia utendaji wa makutaniko zaidi ya 98,000 ulimwenguni pote . 
 Wanaume wanaofikia matakwa ya Biblia huwekwa rasmi kuwa wazee na watumishi wa huduma katika makutaniko hayo . 
 Wazee huliongoza na kulichunga kwa upendo kundi la Mungu lililo chini ya uangalizi wao . 
 Kuna faida kubwa kama nini kuwa sehemu ya kundi hilo na kufurahia upendo na umoja unaopatikana miongoni mwa “ ushirika mzima wa akina ndugu ” ! — 1 Petro 2 : 17 ; 5 : 2 , 3 . 
 Badala ya kunung’unika , mara nyingi akina ndugu na dada hueleza jinsi wanavyothamini mwongozo wa kiroho wenye upendo kutoka kwa wazee . 
 Mfano mmoja ni wa Birgit , ambaye ni mke Mkristo mwenye miaka zaidi ya 30 . 
 Kabla ya kufikia umri wa miaka 20 , alikuwa na mashirika mabaya na alikuwa karibu kutumbukia katika dhambi . 
 Lakini mashauri ya Biblia yaliyo wazi kutoka kwa wazee na msaada wa waamini wenzake ulimsaidia kuepuka hatari . 
 Birgit anahisije sasa ? 
 Anasema hivi : “ Ninashukuru sana kwamba bado niko katika tengenezo la Yehova ambalo linapendeza sana . ” 
 Mvulana mmoja mwenye umri wa miaka 17 anayeitwa Andreas anasema hivi : “ Kwa kweli hili ni tengenezo la Yehova , tengenezo bora zaidi ulimwenguni . ” 
 Je , hatupaswi kuthamini mambo mema katika sehemu ya kidunia ya tengenezo la Yehova ? 
 Wale Wanaoongoza Si Wakamilifu 
 8 , 9 . 
 Baadhi ya watu walioishi wakati mmoja na Daudi walitendaje , na Daudi alitendaje ? 
 Bila shaka , wale waliowekwa rasmi kuongoza ibada ya kweli si wakamilifu . 
 Wote hukosea , na wengine wana udhaifu ambao wanajitahidi sana kurekebisha . 
 Je , jambo hilo linapaswa kutuhuzunisha ? 
 Hapana . 
 Hata watu waliopewa madaraka mengi katika Israeli la kale walifanya makosa mazito . 
 Kwa mfano , Daudi alipokuwa kijana , aliombwa aende kumpigia muziki Mfalme Sauli ili kumtuliza . 
 Baadaye , Sauli alijaribu kumuua Daudi , na ilimbidi Daudi akimbie ili kuokoa uhai wake . — 1 Samweli 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 Waisraeli wengine walitenda kwa hila . 
 Kwa mfano , Yoabu , mkuu wa jeshi la Daudi , alimuua Abneri ambaye alikuwa mtu wa ukoo wa Sauli . 
 Absalomu alipanga njama dhidi ya baba yake , Daudi , ili anyakue ufalme . 
 Na Daudi alisalitiwa na Ahithofeli , mshauri wake mwenye kutegemeka . 
 Lakini Daudi hakulalamika kwa uchungu ; wala hakuacha ibada ya kweli . 
 Badala yake , Daudi alitenda kwa njia tofauti kabisa . 
 Taabu zilimchochea Daudi kushikamana na Yehova na kudumisha mtazamo wake mzuri ambao alikuwa ameonyesha wakati alipokimbia kwa sababu ya Sauli . 
 Wakati huo , Daudi aliimba hivi : “ Unionyeshe kibali , Ee Mungu , unionyeshe kibali , kwa maana nafsi yangu imekukimbilia wewe ; na katika kivuli cha mabawa yako nimekimbilia mpaka shida zipitilie mbali . ” — Zaburi 57 : 1 . 
 10 , 11 . 
 Mkristo mmoja anayeitwa Gertrud alikabili hali gani alipokuwa kijana , naye alisema nini kuhusu kutokamilika kwa waamini wenzake ? 
 Hatuna sababu ya kulalamika kwamba kuna hila katika tengenezo la Mungu leo . 
 Yehova wala malaika wake wala wachungaji wa kiroho hawawezi kukubali watu waovu wenye hila waendelee kuwepo katika kutaniko la Kikristo . 
 Hata hivyo , sisi sote hukabili hali ya kutokamilika kwa wanadamu , iwe ni kutokamilika kwetu au kutokamilika kwa watumishi wengine wa Mungu . 
 Alipokuwa kijana , mwabudu mmoja wa Yehova wa muda mrefu anayeitwa Gertrud alishutumiwa kwa uwongo kwamba yeye si mhubiri wa wakati wote wa Ufalme bali yeye ni mdanganyifu . 
 Alitendaje ? 
 Je , Gertrud alinung’unika kwa kutendewa hivyo ? 
 Hapana . 
 Muda mfupi kabla ya kifo chake katika mwaka wa 2003 akiwa na umri wa miaka 91 , alikumbuka yaliyopita na kusema hivi : “ Mambo hayo na mengine yamenifundisha kwamba licha ya makosa ya watu , Yehova huongoza kazi yake muhimu , ambayo ametupa sisi wanadamu wasio wakamilifu . ” 
 Gertrud alipokabili kutokamilika kwa watumishi wenzake wa Mungu , alisali kwa Yehova kutoka moyoni . 
 ( a ) Wakristo fulani wa karne ya kwanza waliweka mfano gani mbaya ? 
 ( b ) Tunapaswa kukazia fikira nini ? 
 Kwa kuwa hata Wakristo washikamanifu na wenye bidii zaidi si wakamilifu , wakati mtumishi aliyewekwa rasmi anapokosea , acheni tuendelee “ kufanya mambo yote bila kunung’unika . ” 
 Litakuwa jambo lenye kuhuzunisha kama nini ikiwa tutafuata mfano mbaya wa watu fulani katika kutaniko la Kikristo la karne ya kwanza ! 
 Kulingana na mwanafunzi Yuda , walimu wa uwongo wa wakati huo walikuwa ‘ wakipuuza mamlaka na kuwatukana watukufu . ’ 
 Isitoshe , watenda - dhambi hao walikuwa “ wanung’unikaji , walalamikaji juu ya fungu lao maishani . ” 
 Tusiwaige kamwe walalamikaji hao wenye kunung’unika . 
 Badala yake acheni tukazie fikira mambo mazuri ambayo tunapata kutoka kwa “ mtumwa mwaminifu . ” 
 Acheni tuthamini mema ya tengenezo la Yehova na ‘ kuendelea kufanya mambo yote bila kunung’unika . ’ 
 “ Maneno Hayo Yanashtua ” 
 Wengine walitendaje waliposikia mafundisho fulani ya Yesu Kristo ? 
 Ingawa wengine katika karne ya kwanza walinung’unika dhidi ya watumishi waliowekwa rasmi , wengine walinung’unika kwa sababu ya mafundisho ya Yesu . 
 Kama ilivyoandikwa katika Yohana 6 : 48 - 69 , Yesu alisema hivi : “ Yule ambaye hula mwili wangu na kunywa damu yangu ana uzima wa milele . ” 
 Waliposikia maneno hayo , “ wengi kati ya wanafunzi wake . . . wakasema : ‘ Maneno hayo yanashtua ; ni nani ambaye anaweza kuyasikiliza ? ’ ” 
 Yesu alijua kwamba ‘ wanafunzi wake walikuwa wakinung’unika juu ya hilo . ’ 
 Isitoshe , ‘ kwa sababu ya hilo wengi kati yao wakaenda zao kwenye mambo yaliyo nyuma wakawa hawatembei tena pamoja naye . ’ 
 Lakini si wanafunzi wote walionung’unika . 
 Ona kilichotukia wakati Yesu alipowauliza wale mitume 12 hivi : “ Je , ninyi pia mnataka kwenda ? ” 
 Mtume Petro alimjibu : “ Bwana , tutaenda kwa nani ? 
 Wewe una maneno ya uzima wa milele ; na sisi tumeamini na tumejua kwamba wewe ndiye Mtakatifu wa Mungu . ” 
 14 , 15 . ( a ) Kwa nini watu wachache huchukizwa na mafundisho fulani ya Kikristo ? 
 ( b ) Tunaweza kujifunza nini kutokana na kisa cha Emanuel ? 
 Katika nyakati zetu , watu wachache sana miongoni mwa watu wa Mungu wamechukizwa na mafundisho fulani ya Kikristo na kunung’unika dhidi ya sehemu ya kidunia ya tengenezo la Yehova . 
 Kwa nini hilo hutukia ? 
 Mara nyingi kunung’unika huko husababishwa kwa kutoelewa njia ya Mungu ya kufanya mambo . 
 Muumba huwafunulia watu wake ukweli hatua kwa hatua . 
 Hivyo , uelewaji wetu wa Maandiko unahitaji kuboreshwa mara kwa mara . 
 Wengi kati ya watu wa Yehova hufurahia marekebisho hayo . 
 Wachache ‘ huwa waadilifu kupita kiasi ’ na kuchukizwa na mabadiliko hayo . 
 Huenda wakafanya hivyo kwa sababu ya kiburi , na wengine huangukia mtego wa kutegemea akili zao . 
 Hata sababu iwe nini , kunung’unika kwa aina hiyo ni hatari , kwa sababu kunaweza kuturudisha katika ulimwengu na njia zake . 
 Kwa mfano , Shahidi mmoja anayeitwa Emanuel alichambua mambo fulani aliyosoma katika vichapo vya “ mtumwa mwaminifu na mwenye busara . ” 
 Aliacha kusoma vichapo vyetu vya Kikristo na mwishowe akawaambia wazee wa kutaniko lao kwamba ameacha kuwa Shahidi wa Yehova . 
 Lakini baada ya muda mfupi , Emanuel alitambua kwamba mafundisho ya tengenezo la Yehova ni ya kweli . 
 Aliwafikia Mashahidi , akakubali kosa lake , naye akarudishwa kuwa Shahidi wa Yehova . 
 Hivyo , Emanuel akapata furaha tena . 
 Ni mambo gani yanayoweza kutusaidia kuondoa mashaka kuhusu mafundisho fulani ya Kikristo ? 
 Namna gani tukihisi kwamba tunataka kunung’unika kwa sababu tuna mashaka kuhusu mafundisho fulani ambayo watu wa Yehova wanaamini ? 
 Acheni tuwe na subira . 
 Mwishowe huenda “ mtumwa mwaminifu ” akachapisha habari fulani ambazo zitajibu maswali yetu na kuondoa mashaka yetu . 
 Ni jambo la hekima kuomba msaada wa wazee Wakristo . 
 Sala , funzo la kibinafsi , na kushirikiana pamoja na waamini wenzetu wanaohangaikia mambo ya kiroho kunaweza kutusaidia pia kuondoa mashaka na kuthamini zaidi kweli za Biblia zenye kuimarisha imani ambazo tumejifunza kupitia njia ya Yehova ya mawasiliano . 
 Dumisha Mtazamo Unaofaa 
 17 , 18 . 
 Badala ya kunung’unika , tunapaswa kuwa na mtazamo gani , na kwa nini ? 
 Ni kweli kwamba wanadamu wasio wakamilifu wamerithi dhambi , na huenda wengine wakawa na mwelekeo wenye nguvu wa kunung’unika bila sababu . 
 Lakini tukiwa na tabia ya kunung’unika , tunaweza kuhatarisha uhusiano wetu pamoja na Yehova Mungu . 
 Hivyo , tunahitaji kudhibiti mwelekeo wa kunung’unika . 
 Badala ya kunung’unika kuhusu mambo katika kutaniko , inafaa tudumishe mtazamo unaofaa na kufuata ratiba inayotuwezesha kuwa na shughuli nyingi , shangwe , hofu ya Mungu , usawaziko , na imani yenye nguvu . 
 Yehova anaongoza mambo yote katika tengenezo lake , na Yesu anajua mambo yanayotendeka katika kila kutaniko , kama ilivyokuwa katika karne ya kwanza . 
 Kwa subira , mngojee Mungu na Kristo , Kichwa cha kutaniko . 
 Wachungaji wenye kutegemeka wanaweza kutumiwa kurekebisha mambo yanayohitaji kunyooshwa . — Zaburi 43 : 5 ; Wakolosai 1 : 18 ; Tito 1 : 5 . 
 Hadi wakati ambapo Ufalme utaongoza shughuli zote za wanadamu , tunapaswa kukazia fikira nini ? 
 Hivi karibuni , mfumo huu mbovu wa mambo utakomeshwa , na Ufalme wa Kimasihi utaongoza shughuli zote za wanadamu . 
 Kabla ya wakati huo , ni muhimu sana kila mmoja wetu adumishe mtazamo unaofaa ! 
 Hilo litatusaidia kutambua sifa nzuri za waamini wenzetu , badala ya kukazia fikira udhaifu wao . 
 Tutapata furaha tunapofikiria sifa zao nzuri . 
 Badala ya kuumia kihisia kwa sababu ya kunung’unika , tutatiwa moyo na kujengwa kiroho . 
 Tutapata baraka gani tukiwa na mtazamo unaofaa ? 
 Mtazamo unaofaa utatusaidia pia kukumbuka baraka nyingi tunazopata kwa kushirikiana na sehemu ya kidunia ya tengenezo la Yehova . 
 Ulimwenguni pote , hilo tu ndilo tengenezo linaloonyesha ushikamanifu kwa Mwenye Enzi Kuu ya Ulimwengu Wote . 
 Unahisije kuhusu jambo hilo la kweli na kuhusu pendeleo la kumwabudu Mungu wa pekee wa kweli , Yehova ? 
 Acha mtazamo wako uwe kama wa Daudi , aliyeimba hivi : “ Ee msikiaji wa sala , kwako wewe watu wote wenye mwili watakuja . 
 Mwenye furaha ni yule unayemchagua na kumfanya akaribie , ili apate kukaa katika nyua zako . 
 Hakika tutashiba mema ya nyumba yako . ” — Zaburi 65 : 2 , 4 . 
 Je , Unakumbuka ? 
 • Kwa nini tunapaswa kuwathamini wale wanaoongoza kutanikoni ? 
 • Tunapaswa kutendaje wakati akina ndugu wenye madaraka wanapokosea ? 
 • Tunapaswa kuonaje marekebisho katika uelewaji wa Maandiko ? 
 • Ni mambo gani yanayoweza kumsaidia Mkristo kuondoa mashaka ? 
 [ Picha katika ukurasa wa 20 ] 
 Daudi alimpa Sulemani ramani za ujenzi na kuunga mkono ibada ya kweli kwa moyo wote 
 [ Picha katika ukurasa wa 23 ] 
 Wazee Wakristo hutoa msaada wa kiroho kwa hiari 
 Yehova Humkomboa Anayeteseka 
 “ Mwadilifu ana misiba mingi , lakini Yehova humkomboa kutoka katika yote hiyo . ” — ZABURI 34 : 19 . 
 1 , 2 . 
 Ni tatizo gani ambalo Mkristo mmoja mwaminifu alikabili , na kwa nini huenda tukahisi hivyo ? 
 MWANAMKE mmoja kijana anayeitwa Keiko * amekuwa Shahidi wa Yehova kwa zaidi ya miaka 20 . 
 Kwa muda fulani , alitumikia akiwa painia wa kawaida , au mhubiri wa wakati wote wa Ufalme . 
 Alithamini sana pendeleo hilo . 
 Hata hivyo , muda mfupi uliopita , Keiko alikata tamaa na kujihisi mpweke . 
 Anasema hivi : “ Nilikuwa nikilia sana . ” 
 Ili kushinda mawazo yake yasiyofaa , Keiko alitumia wakati mwingi kujifunza . 
 “ Hata hivyo , singeweza kubadili hali yangu , ” anasema Keiko . 
 “ Nilishuka moyo sana hivi kwamba nilitamani tu kufa . ” 
 Je , umewahi kuhisi hivyo ? 
 Ukiwa Shahidi wa Yehova , una sababu nyingi za kushangilia kwa kuwa ujitoaji - kimungu “ una ahadi ya uzima wa sasa na ule utakaokuja . ” 
 Kwa sasa , unaishi katika paradiso ya kiroho ! 
 Hata hivyo , je , hilo linamaanisha kwamba huwezi kuteseka ? 
 La ! 
 Biblia inasema hivi : “ Mwadilifu ana misiba mingi . ” 
 Hilo halishangazi kwa kuwa “ ulimwengu mzima unakaa katika nguvu za yule mwovu , ” Shetani Ibilisi . 
 Kwa njia fulani , sote tunapatwa na matokeo mabaya ya uvutano huo wa Ibilisi . — Waefeso 6 : 12 . 
 Matokeo ya Kuteseka 
 Toa mifano katika Biblia inayohusu watumishi wa Mungu waliotaabika sana . 
 Kuteseka kwa muda mrefu kunaweza kuathiri kabisa mtazamo wetu . 
 Fikiria mfano wa yule mwanamume mnyoofu Ayubu . 
 Akiwa katika majaribu makali , Ayubu alisema hivi : “ Mwanadamu , aliyezaliwa na mwanamke , ana maisha mafupi na yenye kujaa msukosuko . ” 
 Shangwe ya Ayubu ilitoweka . 
 Kwa muda fulani , alifikiri kwamba Yehova alikuwa amemwacha . 
 Mbali na Ayubu , kuna watumishi wengine wa Mungu waliotaabika sana . 
 Biblia inatueleza kwamba Hana alikuwa na “ uchungu katika nafsi ” kwa sababu hakuwa na mwana . 
 Rebeka alipokuwa akitaabishwa na hali fulani katika familia yake , alisema hivi : “ Nimekuja kuyachukia sana haya maisha yangu . ” 
 Daudi alipokuwa akitafakari kuhusu makosa yake , alisema hivi : “ Nimetembea huku na huku kwa huzuni mchana kutwa . ” 
 Mifano hiyo michache inaonyesha wazi kwamba wanaume na wanawake waliomwogopa Mungu ambao waliishi kabla ya Ukristo walishuka moyo nyakati nyingine . 
 Kwa nini haishangazi kwamba kuna “ nafsi zilizohuzunika ” miongoni mwa Wakristo leo ? 
 Namna gani Wakristo ? 
 Mtume Paulo aliona kwamba ni muhimu kuwaambia Wathesalonike ‘ waseme kwa kuzifariji nafsi zilizohuzunika . ’ 
 Kitabu kimoja kinasema kwamba neno la Kigiriki linalotafsiriwa “ nafsi zilizohuzunika ” linaweza kurejelea wale “ wanaolemewa kwa muda na matatizo ya maisha . ” 
 Maneno ya Paulo yanaonyesha kwamba baadhi ya watiwa - mafuta katika kutaniko la Thesalonike walikuwa wameshuka moyo . 
 Leo , miongoni mwa Wakristo kuna wale walioshuka moyo pia . 
 Lakini kwa nini wameshuka moyo ? 
 Acheni tuchunguze sababu tatu . 
 Hali Yetu ya Dhambi Inaweza Kututaabisha 
 5 , 6 . 
 Tunaweza kupata faraja gani kutokana na andiko la Waroma 7 : 22 - 25 ? 
 Tofauti na waovu ambao ‘ wameishiwa na ufahamu wote wa maadili , ’ Wakristo wa kweli wanataabishwa na hali yao ya dhambi . 
 Huenda wakahisi kama alivyohisi Paulo , ambaye aliandika hivi : “ Kwa kweli naipenda sheria ya Mungu kulingana na mtu niliye kwa ndani , lakini mimi naona ndani ya viungo vyangu sheria nyingine ikipigana na sheria ya akili yangu na kunichukua mateka kwa sheria ya dhambi iliyo ndani ya viungo vyangu . ” 
 Kisha Paulo akasema hivi : “ Maskini mimi ! ” — Waroma 7 : 22 - 24 . 
 Je , umewahi kuhisi kama Paulo ? 
 Si vibaya kujua kwamba una udhaifu kwa sababu hilo linaweza kukuonyesha uzito wa dhambi na kuimarisha azimio lako la kuepuka mabaya . 
 Lakini huhitaji kuendelea kutaabika kwa sababu ya makosa yako . 
 Baada ya kusema maneno yaliyonukuliwa hapo juu , Paulo aliongeza hivi : “ Shukrani kwa Mungu kupitia Yesu Kristo Bwana wetu ! ” 
 Naam , Paulo aliamini kwamba damu ya Yesu iliyomwagwa ingeweza kumkomboa kutokana na dhambi iliyorithiwa . — Waroma 5 : 18 . 
 Ni nini kinachoweza kumsaidia mtu asihuzunike kwa sababu ya mielekeo ya kutenda dhambi ? 
 Ukihisi unalemewa na mielekeo yako ya kutenda dhambi , pata faraja katika maneno haya ya mtume Yohana , aliyeandika hivi : “ Yeyote akitenda dhambi , tuna msaidizi kwa Baba , Yesu Kristo , mtu mwadilifu . 
 Na yeye ni dhabihu ya upatanisho kwa ajili ya dhambi zetu , lakini si kwa ajili ya zetu tu bali pia kwa ajili ya zile za ulimwengu wote . ” 
 Ukihuzunika kwa sababu ya mielekeo yako ya kutenda dhambi , kumbuka sikuzote kwamba Yesu alikufa kwa ajili ya watenda - dhambi , wala si kwa ajili ya watu wakamilifu . 
 Kwa kweli , “ wote wamefanya dhambi na kupungukiwa na utukufu wa Mungu . ” — Waroma 3 : 23 . 
 8 , 9 . 
 Kwa nini tunapaswa kuepuka kujilaumu ? 
 Hata hivyo , tuseme kwamba ulitenda dhambi nzito wakati uliopita . 
 Bila shaka , huenda mara nyingi umemtajia Yehova jambo hilo katika sala . 
 Umepokea msaada wa kiroho kutoka kwa wazee Wakristo . 
 Ulitubu kikweli , na hivyo ukabaki kutanikoni . 
 Au huenda uliliacha tengenezo la Mungu kwa muda fulani , lakini baadaye ukatubu na kuwa tena na msimamo safi . 
 Katika hali zote hizo , huenda ukakumbuka dhambi yako ya zamani na kuhuzunika . 
 Hali hiyo ikitokea , kumbuka kwamba Yehova huwasamehe “ kwa njia kubwa ” wale wanaotubu kikweli . 
 Isitoshe , Yehova hataki ujilaumu na kuhisi kwamba huna tumaini . 
 Shetani ndiye anayetaka uhisi hivyo . 
 Ibilisi ataharibiwa kwa sababu anastahili kuharibiwa , lakini angependa wewe pia uhisi kwamba unastahili hukumu hiyohiyo . 
 Usimwache Shetani atumie mbinu hiyo ili kuharibu imani yako . 
 Badala yake , anapotumia mbinu hiyo , ‘ chukua msimamo umpinge , ’ kama vile unavyompinga katika mambo mengine . — 1 Petro 5 : 9 . 
 Kwenye Ufunuo 12 : 10 , Shetani anaitwa “ mshtaki wa ndugu zetu , ” yaani , Wakristo watiwa - mafuta . 
 ‘ Yeye huwashtaki mchana na usiku ’ mbele za Mungu . 
 Kutafakari mstari huo huenda kukakusaidia kuona kwamba Shetani , yule mshtaki wa uwongo , angefurahi kukuona ukijishtaki na kujilaumu , ingawa Yehova hafurahi . 
 Kwa nini uendelee kuumia kwa sababu ya makosa yako kiasi cha kutaka kukata tamaa ? 
 Usimwache Shetani aharibu uhusiano wako pamoja na Mungu . 
 Usimwache Ibilisi akupofushe ili usione kwamba Yehova ni “ mwenye rehema na neema , si mwepesi wa hasira naye ni mwingi wa fadhili zenye upendo . ” — Kutoka 34 : 6 . 
 Udhaifu Wetu Unaweza Kutuvunja Moyo 
 Ni katika njia gani udhaifu wetu unaweza kutuvunja moyo ? 
 Wakristo wengine wanavunjika moyo kwa sababu ya jinsi udhaifu wao unavyoathiri utumishi wao kwa Mungu . 
 Je , hivyo ndivyo unavyohisi ? 
 Huenda ugonjwa mbaya , uzee , au hali nyinginezo zikakuzuia usitumie wakati mwingi katika huduma kama ulivyofanya zamani . 
 Ni kweli kwamba Wakristo wanatiwa moyo kununua wakati kwa ajili ya utumishi wa Mungu . 
 Lakini namna gani ikiwa udhaifu unakuzuia usitimize mengi zaidi katika huduma na hivyo kukufanya uvunjike moyo ? 
 Tunaweza kufaidikaje na shauri la Paulo kwenye Wagalatia 6 : 4 ? 
 Biblia inatuhimiza tusiwe goigoi bali tuwe “ waigaji wa wale ambao kupitia imani na subira huzirithi ahadi . ” 
 Tunaweza kufanya hivyo tukichunguza kielelezo chao kizuri na kujitahidi kuiga imani yao . 
 Hata hivyo , hakuna faida tutakayopata tukijilinganisha na wengine isivyofaa na kukata kauli kwamba hakuna jambo zuri tunalofanya . 
 Kwa hiyo , ni vizuri tufuate shauri hili la Paulo : “ Kila mmoja na athibitishe kazi yake mwenyewe ni nini , kisha atakuwa na sababu ya kufurahi kwa habari yake mwenyewe peke yake , na si kwa kujilinganisha na mtu yule mwingine . ” — Wagalatia 6 : 4 . 
 Kwa nini tunaweza kushangilia kwa sababu ya utumishi tunaomtolea Yehova ? 
 Wakristo wana sababu nzuri za kushangilia , hata ikiwa hawawezi kutimiza mengi kwa sababu ya matatizo makubwa ya afya . 
 Biblia inatuhakikishia hivi : “ Mungu hakosi kuwa mwadilifu hivi kwamba asahau kazi yenu na upendo mlioonyesha kwa ajili ya jina lake . ” 
 Huenda hali zisizoweza kuepukika zikafanya iwe vigumu kwako kutimiza mengi zaidi kama ulivyofanya zamani . 
 Hata hivyo , kwa msaada wa Yehova , huenda ukatimiza mengi zaidi katika sehemu nyingine za huduma ya Kikristo , kama vile kuhubiri kupitia simu na kuandika barua . 
 Unaweza kuwa na uhakika kwamba Yehova Mungu atakubariki ukimtumikia kwa nafsi yako yote na kwa sababu ya upendo wako kwake na kwa wanadamu wenzako . — Mathayo 22 : 36 - 40 . 
 “ Nyakati za Hatari ” Zinaweza Kutuvunja Moyo 
 13 , 14 . ( a ) Huenda tukapata taabu gani kwa sababu ya kuishi katika ‘ nyakati hizi za hatari ’ ? 
 ( b ) Ni mambo gani yanayoonyesha kwamba kuna ukosefu wa upendo wa asili leo ? 
 Ingawa tunatarajia uzima katika ulimwengu mpya wa Mungu wenye uadilifu , kwa sasa tunaishi katika “ nyakati za hatari zilizo ngumu kushughulika nazo . ” 
 Tunafarijika kujua kwamba matukio yenye kuhuzunisha yanaonyesha kuwa ukombozi wetu unakaribia . 
 Hata hivyo , sisi pia tunaathiriwa na hali zinazotuzunguka . 
 Kwa mfano , namna gani ikiwa huna kazi ? 
 Huenda kazi haipatikani kwa urahisi , na kadiri miezi inavyopita , unajiuliza ikiwa Yehova anaona shida zako au anasikiliza sala zako . 
 Au huenda unabaguliwa katika jamii au kutendewa isivyo haki . 
 Hata unaposoma vichwa vikuu vya magazeti unaweza kuhisi kama Loti mwadilifu , “ aliyetaabishwa sana ” na mwenendo mpotovu wa majirani wake . — 2 Petro 2 : 7 . 
 Kuna jambo moja hususa kuhusu siku hizi za mwisho ambalo hatuwezi kupuuza . 
 Biblia ilitabiri kwamba watu wengi watakuwa “ wasio na upendo wa asili . ” 
 Katika nyumba nyingi watu wa familia hawapendani . 
 Kitabu kimoja ( Family Violence ) kinasema hivi : “ Mambo ya hakika yanaonyesha kwamba kuna uwezekano mkubwa wa kuuawa , kushambuliwa , kuumizwa kihisia , au kutendewa vibaya kingono na watu wa familia kuliko na mtu mwingine yeyote . 
 Mahali ambapo watu wanapaswa kuonyeshwa upendo na kujihisi salama ndipo penye hatari zaidi kwa baadhi ya watu wazima na watoto . ” 
 Wale ambao wamepitia hali mbaya kama hizo katika familia zao , wanaweza kuwa na mahangaiko na kukata tamaa katika miaka ya baadaye . 
 Namna gani ikiwa umepatwa na mambo hayo ? 
 Ni kwa njia gani upendo wa Yehova ni mkuu kuliko wa mwanadamu yeyote ? 
 Mtunga - zaburi Daudi aliimba hivi : “ Hata ikiwa baba yangu na mama yangu wangeniacha , Yehova mwenyewe angenichukua . ” 
 Inafariji kujua kwamba Yehova anatupenda kuliko hata mzazi yeyote wa kibinadamu ! 
 Ingawa kukataliwa , kutendewa vibaya , au kuachwa na wazazi kunaweza kusababisha huzuni nyingi , mambo hayo hayaathiri jinsi Yehova anavyokujali . 
 Kumbuka kwamba Mungu huwavuta wale anaowapenda . 
 Hata wanadamu wawe wamekutendea mambo gani , Baba yako wa mbinguni anakupenda ! 
 Hatua za Kukabiliana na Kuvunjika Moyo 
 16 , 17 . 
 Mtu anaweza kulindaje nguvu zake za kiroho anapovunjika moyo ? 
 Unaweza kuchukua hatua mbalimbali ili kukabiliana na kuvunjika moyo . 
 Kwa mfano , fuata ratiba nzuri ya utendaji wa Kikristo . 
 Tafakari Neno la Mungu , hasa unapovunjika moyo sana . 
 Mtunga - zaburi aliimba hivi : “ Niliposema : ‘ Hakika mguu wangu utatembea ukitikisika , ’ fadhili zako zenye upendo , Ee Yehova , ziliendelea kunitegemeza . 
 Fikira zangu zinazofadhaisha zilipokuwa nyingi ndani yangu , faraja zako mwenyewe zilianza kuikumbatia nafsi yangu . ” 
 Kusoma Biblia kwa ukawaida kutakusaidia kujaza akili yako maneno na mawazo yenye kufariji na yenye kutia moyo . 
 Sala ni muhimu pia . 
 Hata usipoweza kusema kabisa yale unayohisi moyoni mwako , Yehova anajua yale unayojaribu kusema . 
 Mtunga - zaburi alitoa uhakikisho huu : “ Mtupie Yehova mzigo wako , naye mwenyewe atakutegemeza . 
 Hatamwacha kamwe mwadilifu atikisike . ” — Zaburi 55 : 22 . 
 Ni hatua gani ambazo mtu aliyeshuka moyo anaweza kuchukua ? 
 Watu wengine hukata tamaa kwa sababu ya kushuka moyo sana . 
 * Ikiwa unahisi hivyo , basi jaribu kukazia fikira ulimwengu mpya wa Mungu na wakati ambapo “ hakuna mkaaji atakayesema : ‘ Mimi ni mgonjwa . ’ ” 
 Ikiwa wewe hushuka moyo mara nyingi , huenda ikafaa umwone daktari . 
 Pia , ni muhimu kujali afya yako ya kimwili . 
 Ni muhimu kula chakula chenye afya na kufanya mazoezi . 
 Hakikisha kwamba unapumzika vya kutosha . 
 Usiangalie televisheni hadi usiku wa manane , na uepuke tafrija ambazo zinakuchosha . 
 Zaidi ya hayo , endelea kushiriki katika utumishi mbalimbali unaompendeza Mungu . 
 Ingawa wakati wa Yehova wa ‘ kufuta kila chozi ’ haujafika , atakusaidia kuvumilia . — Ufunuo 21 : 4 ; 1 Wakorintho 10 : 13 . 
 Kuishi “ Chini ya Mkono Wenye Nguvu wa Mungu ” 
 Yehova anawaahidi nini wale wanaoteseka ? 
 Biblia inatuhakikishia kwamba ingawa mwadilifu hupatwa na misiba mingi , “ Yehova humkomboa kutoka katika yote hiyo . ” 
 Mungu hufanyaje hivyo ? 
 Mtume Paulo aliposali tena na tena ili akombolewe kutokana na “ mwiba katika mwili ” wake , Yehova alimwambia hivi : “ Nguvu zangu zinakamilishwa katika udhaifu . ” 
 Yehova alimwahidi Paulo nini , naye anakuahidi nini ? 
 Mungu hakuahidi kukuponya kimuujiza , bali anakuahidi kukupa nguvu za kuvumilia . 
 Licha ya majaribu tunayokabili , andiko la 1 Petro 5 : 6 , 7 linatuhakikishia nini ? 
 Mtume Petro aliandika hivi : “ Jinyenyekezeni chini ya mkono wenye nguvu wa Mungu , ili awainue ninyi katika wakati unaofaa ; huku mkitupa mahangaiko yenu yote juu yake , kwa sababu yeye anawajali ninyi . ” 
 Kwa kuwa Yehova anakujali , hatakuacha kamwe . 
 Atakutegemeza licha ya majaribu yanayokupata . 
 Kumbuka kwamba Wakristo waaminifu wako “ chini ya mkono wenye nguvu wa Mungu . ” 
 Tunapoendelea kumtumikia Yehova , yeye hutupa nguvu ili tuvumilie . 
 Tukiendelea kuwa waaminifu kwake , hakuna jambo linaloweza kutudhuru kiroho daima . 
 Hivyo basi , acheni tuwe watimilifu kwa Yehova ili tuweze kufurahia uzima wa milele katika ulimwengu mpya alioahidi na kuona siku atakapomkomboa kabisa mtu anayeteseka ! 
 [ Maelezo ya Chini ] 
 Jina limebadilishwa . 
 Hali ya kushuka moyo sana haimaanishi tu kuvunjika moyo bali ni hali ya kuhuzunika sana kwa muda mrefu . 
 Kwa habari zaidi , ona gazeti Mnara wa Mlinzi la Oktoba 15 , 1988 , ukurasa wa 25 - 29 ; Novemba 15 , 1988 , ukurasa wa 21 - 24 ; na Septemba 1 , 1996 , ukurasa wa 30 - 31 . 
 Je , Unakumbuka ? 
 • Kwa nini hata watumishi wa Yehova huteseka ? 
 • Ni mambo gani yanayoweza kuwafanya baadhi ya watu wa Mungu wavunjike moyo ? 
 • Yehova anatusaidiaje kukabiliana na mahangaiko yetu ? 
 • Ni katika njia gani tuko “ chini ya mkono wenye nguvu wa Mungu ” ? 
 [ Picha katika ukurasa wa 25 ] 
 Licha ya majaribu , watu wa Yehova wana sababu ya kushangilia 
 [ Picha katika ukurasa wa 28 ] 
 Kuhubiri kupitia simu ni njia moja ya kumtumikia Yehova kwa moyo wako wote 
 Uwe Mwenye Hekima — mwogope Mungu ! 
 “ Kumwogopa Yehova ndio mwanzo wa hekima . ” — METHALI 9 : 10 . 
 Kwa nini watu wengi huona ni vigumu kuelewa wazo la kumwogopa Mungu ? 
 KUNA wakati ambapo watu walifurahia kusifiwa kwamba wanamwogopa Mungu . 
 Leo , watu wengi huona kwamba wazo la kumwogopa Mungu limepitwa na wakati na kwamba halieleweki kwa urahisi . 
 Huenda wakauliza hivi , ‘ Ikiwa Mungu ni upendo , kwa nini nimwogope ? ’ 
 Kwa maoni yao , woga ni hisia isiyofaa , inayomfanya mtu awe hoi . 
 Hata hivyo , kama tutakavyoona , kumwogopa Mungu kikweli kunahusisha mambo mengi , bali si hisia tu . 
 2 , 3 . 
 Kumwogopa Mungu kikweli kunahusisha nini ? 
 Katika Biblia , wazo la kumwogopa Mungu linavutia . 
 Kumwogopa Mungu ni kumstahi na kumheshimu sana Mungu , ni tamaa kubwa ya kuepuka kumchukiza . 
 Kunatia ndani kukubali na kushikamana na kanuni za Mungu za maadili na kutamani kuishi kulingana na maoni ya Mungu kuhusu mema au mabaya . 
 Kitabu kimoja kinasema kwamba woga huo unaofaa unaonyesha “ mtazamo muhimu sana kumhusu Mungu ambao unamwongoza mtu kutenda kwa hekima na kuepuka aina zote za uovu . ” 
 Hiyo ndiyo sababu Neno la Mungu hutuambia hivi : “ Kumwogopa Yehova ndio mwanzo wa hekima . ” — Methali 9 : 10 . 
 Naam , kumwogopa Mungu kunahusiana na sehemu nyingi za maisha ya wanadamu . 
 Zaidi ya kuhusiana na hekima , kumwogopa Mungu kunahusiana pia na shangwe , amani , mafanikio , maisha marefu , tumaini , na uhakika . 
 Kunahusiana sana na imani na upendo . 
 Naam , kumwogopa Mungu kunahusiana na mambo yote yanayohusika katika uhusiano wetu pamoja na Mungu na wanadamu wenzetu . 
 Kumwogopa Mungu kunahusisha kusadiki kabisa kwamba Baba yetu wa mbinguni anamjali kila mmoja wetu na yuko tayari kutusamehe makosa yetu . 
 Ni waovu wasiotubu tu ambao wana sababu ya kutetemeka mbele za Mungu . 
 * — Waebrania 10 : 26 - 31 . 
 Kujifunza Kumwogopa Yehova 
 Ni nini kinachoweza kutusaidia ‘ kujifunza kumwogopa Yehova ’ ? 
 Kwa kuwa ni muhimu sana tumwogope Mungu ili tufanye maamuzi kwa hekima na kupata baraka zake , tunaweza ‘ kujifunzaje kumwogopa Yehova ’ kwa njia inayofaa ? 
 Mifano mingi ya wanaume na wanawake waliomwogopa Mungu imeandikwa katika Maandiko “ ili kutufundisha sisi . ” 
 Ili kutusaidia kuelewa maana kamili ya kumwogopa Mungu , acheni tuzungumzie maisha ya mtu mmoja kati ya hao , yaani , Mfalme Daudi wa Israeli la kale . 
 Kazi ya uchungaji ilimsaidiaje Daudi kujifunza kumwogopa Yehova ? 
 Yehova alimkataa Sauli , mfalme wa kwanza wa Israeli , kwa sababu ya kuwaogopa watu na kwa sababu ya kutomwogopa Mungu . 
 Kwa upande mwingine , maisha ya Daudi na uhusiano wake wa karibu pamoja na Yehova yalionyesha kwamba alimwogopa Mungu kikweli . 
 Tangu alipokuwa mdogo , mara nyingi Daudi alienda nje kulisha kondoo za baba yake . 
 Haikosi kwamba pindi ambazo Daudi alitumia kuchunga kondoo usiku huku kukiwa na nyota zilimsaidia kuelewa maana ya kumwogopa Yehova . 
 Ingawa Daudi angeweza kuona sehemu ndogo tu ya mfumo wa nyota , alikata kauli inayofaa kwamba Mungu anastahili kuheshimiwa na kuabudiwa . 
 Baadaye , aliandika hivi : “ Ninapoziona mbingu zako , kazi za vidole vyako , mwezi na nyota ambazo umetayarisha , mwanadamu anayeweza kufa ni nini hivi kwamba umweke akilini , na mwana wa mtu wa udongo hivi kwamba umtunze ? ” — Zaburi 8 : 3 , 4 . 
 Daudi alihisije alipotambua ukuu wa Yehova ? 
 Daudi alistaajabu alipolinganisha udogo wake na ukuu wa mbingu zinazoonekana . 
 Badala ya kumwogopesha , ujuzi huo ulimchochea kumsifu Yehova na kusema : “ Mbingu zinatangaza utukufu wa Mungu ; nalo anga linatangaza kazi ya mikono yake . ” 
 Kumstahi Mungu kwa njia hiyo kulimfanya Daudi amkaribie Yehova zaidi na kulimchochea atake kujifunza na kufuata njia Zake kamilifu . 
 Hebu wazia jinsi Daudi alivyohisi alipomwimbia Yehova hivi : “ Wewe ni mkuu na unafanya mambo ya ajabu ; wewe ni Mungu , wewe peke yako . 
 Unifundishe , Ee Yehova , juu ya njia yako . 
 Nitatembea katika kweli yako . 
 Unganisha moyo wangu ili kuliogopa jina lako . ” — Zaburi 86 : 10 , 11 . 
 Kumwogopa Mungu kulimsaidiaje Daudi kupigana na Goliathi ? 
 Wafilisti waliposhambulia nchi ya Israeli , shujaa wao Goliathi mwenye urefu wa futi tisa na nusu , aliwadhihaki Waisraeli . 
 Ni kana kwamba alisema hivi : ‘ Nipeni mwanamume wa kupigana naye ! 
 Akishinda , tutawatumikia . ’ 
 Sauli na jeshi lake lote waliogopa , lakini Daudi hakuogopa . 
 Daudi alijua kwamba Yehova ndiye anayepaswa kuogopwa , bali si mwanadamu , hata awe na nguvu nyingi kadiri gani . 
 Daudi alimwambia Goliathi hivi : “ Mimi naja kwako nikiwa na jina la Yehova wa majeshi . . . . 
 Na kutaniko hili lote watajua kwamba Yehova haokoi kwa upanga wala kwa mkuki , kwa sababu vita ni vya Yehova . ” 
 Kwa msaada wa Yehova , Daudi aliliua jitu hilo akitumia kombeo na jiwe moja tu . — 1 Samweli 17 : 45 - 47 . 
 Tunajifunza nini kutokana na mifano inayotajwa katika Biblia kuhusu watu waliomwogopa Mungu ? 
 Kama Daudi , labda tunakabili vizuizi au maadui wenye kuogopesha . 
 Tunaweza kufanya nini ? 
 Tunaweza kushughulikia hali hizo kama Daudi na waaminifu wengine wa kale , yaani , kwa kumwogopa Mungu . 
 Kumwogopa Mungu kunaweza kutusaidia tusiwaogope wanadamu . 
 Nehemia , mtumishi mwaminifu wa Mungu , aliwahimiza hivi Waisraeli wenzake ambao walikuwa wakikabili upinzani : “ Msiogope kwa sababu yao . 
 Mkumbukeni Yehova , Yeye ambaye ni mkuu na Mwenye kuogopesha . ” 
 Daudi , Nehemia , na watumishi wengine waaminifu wa Mungu walifanikiwa kutimiza kazi walizopewa na Mungu kwa sababu Mungu aliwasaidia . 
 Tukimwogopa Mungu , hata sisi tutafanikiwa . 
 Kukabili Matatizo kwa Kumwogopa Mungu 
 Daudi alionyesha kwamba anamwogopa Mungu akiwa chini ya hali gani ? 
 Baada ya Daudi kumuua Goliathi , Yehova alimpa ushindi mwingine mbalimbali . 
 Hata hivyo , Sauli mwenye wivu alijaribu kumuua Daudi . 
 Kwanza , alifanya hivyo bila kupangia , kisha , akatumia ujanja , na hatimaye , akatumia jeshi . 
 Ingawa Yehova alikuwa amemhakikishia Daudi kwamba angekuwa mfalme , kwa miaka mingi Daudi alilazimika kukimbia , kupigana , na kungojea wakati wa Yehova wa kumtawaza kuwa mfalme . 
 Licha ya majaribu yote hayo , Daudi alionyesha kwamba anamwogopa Mungu wa kweli . — 1 Samweli 18 : 9 , 11 , 17 ; 24 : 2 . 
 Daudi alipokabili hatari , alionyeshaje kwamba anamwogopa Mungu ? 
 Wakati fulani , Daudi alikimbilia kwa Akishi , mfalme wa jiji la Gathi la Wafilisti , ambako Goliathi aliishi . 
 Watumishi wa mfalme huyo walimshutumu Daudi kuwa adui wa taifa lao . 
 Daudi alitendaje alipokabili hali hiyo hatari ? 
 Alisali kwa Yehova na kumweleza mambo waziwazi . 
 Ingawa ilimbidi Daudi ajifanye kuwa mwenda - wazimu ili aponyoke , alitambua kwamba Yehova ndiye aliyemkomboa kwa kubariki jitihada zake . 
 Kwa kumtegemea Yehova kwa moyo wote na kumwamini , Daudi alionyesha kwamba anamwogopa Mungu . — Zaburi 34 : 4 - 6 , 9 - 11 . 
 Kama Daudi , tunaweza kuonyeshaje kwamba tunamwogopa Mungu wakati tunapokabili jaribu ? 
 Kama Daudi , tunaweza kuonyesha kwamba tunamwogopa Mungu kwa kuamini ahadi yake ya kutusaidia kukabiliana na matatizo . 
 Daudi alisema hivi : “ Mkabidhi Yehova njia yako , na kumtegemea , naye mwenyewe atatenda . ” 
 Hilo halimaanishi kwamba tumwachie Yehova matatizo yetu bila kujitahidi kuyatatua , huku tukitarajia kwamba atatusaidia . 
 Daudi hakukaa kitako baada ya kumwomba Mungu msaada . 
 Alitumia uwezo wa kimwili na wa kiakili ambao alipewa na Yehova ili kushughulikia tatizo lake . 
 Hata hivyo , Daudi alijua kwamba wanadamu hawawezi kufanikiwa wanapotegemea jitihada zao tu . 
 Sisi pia tunapaswa kufanya hivyo . 
 Baada ya kujitahidi tuwezavyo , tunapaswa kumwachia Yehova matatizo yetu . 
 Naam , mara nyingi hatuwezi kufanya lolote ila kumtegemea Yehova . 
 Huo ndio wakati wa kuonyesha kwamba tunamwogopa Mungu . 
 Tunaweza kufarijiwa na maneno haya ya Daudi aliyoyasema kutoka moyoni : “ Urafiki wa karibu pamoja na Yehova ni wa wale wanaomwogopa . ” — Zaburi 25 : 14 . 
 Kwa nini tunapaswa kuchukua kwa uzito sala zetu , nasi hatupaswi kamwe kuwa na mtazamo gani ? 
 Basi , tunapaswa kuchukua kwa uzito sala zetu na uhusiano wetu pamoja na Mungu . 
 Tunaposali kwa Yehova , lazima ‘ tuamini kwamba yeye yuko na kwamba yeye huwa mthawabishaji wa wale wanaomtafuta kwa bidii . ’ 
 Na anapotusaidia , tunapaswa ‘ kujionyesha kuwa wenye shukrani , ’ kama mtume Paulo alivyotushauri . 
 Hatupaswi kamwe kuwa kama watu ambao walitajwa na Mkristo mmoja mtiwa - mafuta mwenye uzoefu mwingi : “ Watu fulani wanadhani kwamba Mungu ni kama mhudumu wa hoteli . 
 Wanapohitaji kitu , wanatoa ishara fulani ya kumwita . 
 Na wakiisha kupata kile wanachohitaji , wanataka aondoke . ” 
 Huo si mtazamo wa kumwogopa Mungu . 
 Wakati Ambapo Daudi Hakumwogopa Mungu 
 Ni wakati gani ambapo Daudi hakuiheshimu Sheria ya Mungu ? 
 Daudi alipoona Yehova akimsaidia wakati wa taabu , hilo lilimfanya amwogope Yehova zaidi na kumwamini zaidi . 
 Hata hivyo , katika visa vitatu vya pekee , Daudi hakumwogopa Mungu , na hilo lilisababisha msiba . 
 Kisa cha kwanza ni wakati ambapo alipanga sanduku la agano la Yehova lisafirishwe kwa gari la kukokotwa hadi Yerusalemu badala ya kuwatumia Walawi kulibeba juu ya mabega yao , kama Sheria ya Mungu ilivyoagiza . 
 Uza ndiye aliyeliendesha gari hilo . 
 Wakati alipolishika Sanduku ili kuzuia lisianguke , alikufa papo hapo kwa sababu ya “ tendo [ hilo ] lisilo la heshima kwa Mungu . ” 
 Naam , Uza alitenda dhambi nzito , lakini msiba huo ulitukia hasa kwa sababu Daudi hakuiheshimu Sheria ya Mungu . 
 Kumwogopa Mungu kunamaanisha kufanya mambo kwa njia yake . — 2 Samweli 6 : 2 - 9 ; Hesabu 4 : 15 ; 7 : 9 . 
 Matokeo yalikuwa nini baada ya Daudi kuhesabu Israeli ? 
 Baadaye , Daudi alichochewa na Shetani kuhesabu idadi ya wanaume wa vita wa Israeli . 
 Kwa kufanya hivyo , Daudi alionyesha kwamba hakumwogopa Mungu wakati huo , na hilo likasababisha kifo cha Waisraeli 70,000 . 
 Ingawa Daudi alitubu mbele za Yehova , yeye na watu wake waliteseka sana . — 2 Samweli 24 : 1 - 16 . 
 Ni jambo gani lililomfanya Daudi atumbukie katika dhambi ya uzinzi ? 
 Tena , kwa sababu ya kutomwogopa Mungu kwa muda fulani , Daudi alifanya uzinzi pamoja na Bath - sheba , mke wa Uria . 
 Daudi alijua kwamba ni kosa kufanya uzinzi au hata kumtamani mwenzi wa ndoa wa mtu mwingine . 
 Tatizo lilianza wakati Daudi alipomwona Bath - sheba akioga . 
 Kumwogopa Mungu kikweli kungemchochea Daudi aache papo hapo kumtazama Bath - sheba na badala yake afikirie mambo mengine . 
 Lakini , inaonekana Daudi ‘ aliendelea kumtazama ’ Bath - sheba mpaka tamaa yake ikamfanya asimwogope Mungu . 
 Daudi alisahau kwamba Yehova ndiye aliyekuwa akiongoza maisha yake yote . — Zaburi 139 : 1 - 7 . 
 Daudi alipatwa na nini kwa sababu ya dhambi yake ? 
 Daudi na Bath - sheba walipata mwana kupitia uhusiano wao haramu . 
 Muda mfupi baadaye , Yehova alimtuma nabii wake Nathani ili afunue dhambi ya Daudi . 
 Aliporudia fahamu zake , Daudi alianza tena kumwogopa Mungu , naye akatubu . 
 Alimsihi Yehova asimtupilie mbali wala asimnyang’anye roho Yake takatifu . 
 Yehova alimsamehe Daudi na kupunguza adhabu ambayo angepata , lakini Hakumkinga kutokana na matokeo yote mabaya ya matendo yake . 
 Mwana wa Daudi alikufa , na kuanzia wakati huo familia yake ikapatwa na huzuni na misiba . 
 Hayo ni matokeo mabaya kama nini ya kutomwogopa Mungu kwa muda fulani ! — 2 Samweli 12 : 10 - 14 ; 13 : 10 - 14 ; 15 : 14 . 
 Toa mfano kuonyesha huzuni inayosababishwa na kutenda dhambi . 
 Leo , tunaweza pia kupata matokeo mabaya sana na ya kudumu tusipomwogopa Mungu katika mambo ya maadili . 
 Hebu wazia jinsi mke mmoja kijana alivyoumia hisia alipogundua kwamba mume wake Mkristo hakuwa mwaminifu kwake alipoenda kufanya kazi katika nchi nyingine . 
 Huku akiwa amejiinamisha chini kwa sababu ya huzuni na kushtuka , mke huyo alifunika uso wake kwa mikono yake na kulia sana . 
 Hebu wazia muda ambao ungepita kabla ya mke huyo kuanza tena kumwamini na kumheshimu mume wake ! 
 Matokeo hayo mabaya yanaweza kuepukwa kwa kumwogopa Mungu kikweli . — 1 Wakorintho 6 : 18 . 
 Kumwogopa Mungu Hutuzuia Tusitende Dhambi 
 Shetani ana lengo gani , naye anatumia mbinu gani ? 
 Shetani anapotosha maadili ya ulimwengu haraka sana , naye hasa anataka kuwapotosha Wakristo wa kweli . 
 Ili kufanya hivyo , yeye hutumia njia ambayo inafika moja kwa moja katika mioyo na akili zetu , yaani , anatumia hisi zetu , hasa hisi ya kuona na ya kusikia . 
 Utafanya nini ikiwa bila kutarajia unaona picha za ngono , unasikia maneno machafu , au unajipata katikati ya watu wenye maadili yaliyopotoka ? 
 Kumwogopa Mungu kulimsaidiaje Mkristo mmoja kushinda kishawishi ? 
 Fikiria kisa cha André * , ambaye ni mzee Mkristo , baba , na daktari huko Ulaya . 
 Wakati André alipokuwa akifanya kazi usiku wote hospitalini , mara nyingi wafanyakazi wenzake wanawake walibandika kadi zilizochorwa maumbo ya moyo kwenye kitanda chake , ili kumshawishi afanye ngono pamoja nao . 
 André alikataa katakata kushawishiwa . 
 Isitoshe , alitafuta kazi mahali pengine ili aondoke katika mazingira hayo mabaya . 
 Kwa kuwa André alimwogopa Mungu , alifanya jambo la hekima lililomletea baraka . 
 Leo , yeye ni mfanyakazi wa muda kwenye ofisi ya tawi ya Mashahidi wa Yehova katika nchi ya kwao . 
 20 , 21 . ( a ) Kumwogopa Mungu kunaweza kutusaidiaje kuepuka kutenda dhambi ? 
 ( b ) Tutazungumzia nini katika makala inayofuata ? 
 Kuendelea kufikiria mambo yasiyofaa kunaweza kumfanya mtu awe tayari kutupilia mbali uhusiano wake wenye thamani pamoja na Yehova ili kufanya tendo haramu . 
 Lakini ikiwa tunamwogopa Yehova , tutaepuka watu , mahali , shughuli , na burudani ambazo zinaweza kuharibu maadili yetu , na hata kuondoka tunapokuwa katika hali kama hizo . 
 Huenda tukaaibika au kujinyima mambo fulani , lakini ni afadhali kufanya hivyo kuliko kupoteza kibali cha Mungu . 
 Naam , kumwogopa Mungu kunahusisha kuepuka kuona kimakusudi kitu chochote kilichopotoka , kutia ndani ponografia ( picha au habari za ngono ) , na badala yake kuyafanya macho yetu “ yapite ili yasione jambo lisilofaa . ” 
 Tukifanya hivyo , tunaweza kuwa na uhakika kwamba Yehova ‘ atatuhifadhi hai ’ na kutupa kila kitu tunachohitaji . — Zaburi 84 : 11 ; 119 : 37 . 
 Naam , kumwogopa Mungu ni jambo la hekima sikuzote . 
 Pia , ni chanzo cha furaha ya kweli . 
 Hilo litaonyeshwa wazi katika makala inayofuata . 
 [ Maelezo ya Chini ] 
 Ona makala “ Maoni ya Biblia : Unaweza Kumhofuje Mungu wa Upendo ? ” 
 katika gazeti la Amkeni ! 
 la Januari 8 , 1998 , lililochapishwa na Mashahidi wa Yehova . 
 Jina limebadilishwa . 
 Je , Unaweza Kueleza ? 
 • Ni sifa gani za Kikristo zinazohusika katika kumwogopa Mungu ? 
 • Kumwogopa Mungu kunamsaidiaje mtu asiwaogope wanadamu ? 
 • Tunaweza kuonyeshaje kwamba tuna maoni yanayofaa kuhusu sala ? 
 • Kumwogopa Mungu kunaweza kutuzuiaje tusitende dhambi ? 
 [ Picha katika ukurasa wa 23 ] 
 Daudi alijifunza kumwogopa Mungu kwa kutazama uumbaji wa Yehova 
 [ Picha katika ukurasa wa 24 ] 
 Utafanya nini ukikabili kishawishi bila kutarajia ? 
 Mwogope Yehova , Uwe Mwenye Furaha ! 
 “ Mwenye furaha ni mtu anayemwogopa Yehova . ” — ZABURI 112 : 1 . 
 1 , 2 . 
 Tunaweza kupata nini kwa kumwogopa Yehova ? 
 FURAHA haipatikani kwa urahisi . 
 Furaha ya kweli inategemea kufanya maamuzi yanayofaa , kutenda mema , na kuepuka mabaya . 
 Muumba wetu , Yehova , ametupa Neno lake , Biblia , ili kutufundisha jinsi tunavyoweza kufurahia maisha . 
 Tukitafuta na kufuata mwongozo wa Yehova , na hivyo kuonyesha kwamba tunamwogopa Mungu , tunaweza kupata uradhi na furaha ya kweli . — Zaburi 23 : 1 ; Methali 14 : 26 . 
 Katika makala hii , tutachunguza mifano ya nyakati za Biblia na ya kisasa ambayo inaonyesha jinsi ambavyo kumwogopa Mungu kikweli humwezesha mtu kukataa kishawishi cha kutenda mabaya na kupata ujasiri wa kutenda mema . 
 Tutaona kwamba kumwogopa Mungu kunaweza kutupa furaha kwa kutuchochea kujirekebisha , kama Mfalme Daudi alivyofanya . 
 Pia tutaona kwamba kumwogopa Yehova ni urithi wenye thamani sana ambao wazazi wanaweza kuwapa watoto wao . 
 Naam , Neno la Mungu linatuhakikishia hivi : “ Mwenye furaha ni mtu anayemwogopa Yehova . ” — Zaburi 112 : 1 . 
 Kupata Furaha Tena 
 Ni jambo gani lililomsaidia Daudi kurudia hali nzuri baada ya kutenda dhambi ? 
 Kama tulivyoona katika makala iliyotangulia , katika visa vitatu muhimu , Daudi alikosa kumwogopa Mungu kwa njia inayofaa , naye akatenda dhambi . 
 Hata hivyo , jinsi alivyotenda alipoadhibiwa na Yehova kulionyesha kwamba licha ya dhambi alizofanya , alikuwa mtu anayemwogopa Mungu . 
 Kwa sababu alimstahi na kumheshimu Mungu alichochewa kukubali kwamba ana hatia , akajirekebisha , na kuwa tena na uhusiano mzuri pamoja na Yehova . 
 Ingawa Daudi na watu wengine waliumia kwa sababu ya makosa yake , Yehova aliendelea kumtegemeza na kumbariki kwa sababu alitubu kikweli . 
 Bila shaka , mfano wa Daudi unaweza kuwaimarisha Wakristo ambao wanatumbukia katika dhambi nzito leo . 
 Kumwogopa Mungu kunaweza kumsaidiaje mtu kupata furaha tena ? 
 Fikiria mfano wa Sonja . 
 * Ingawa alikuwa mhubiri wa wakati wote , Sonja alianza kuwa na mashirika mabaya , akawa na mwenendo mbaya , na ikabidi atengwe na ushirika wa kutaniko la Kikristo . 
 Sonja aliporudia fahamu zake , alifanya juu chini kurekebisha uhusiano wake pamoja na Yehova . 
 Baada ya muda , alirudishwa katika kutaniko . 
 Licha ya yote hayo , Sonja hakukata tamaa kumtumikia Yehova . 
 Muda si muda , alianza tena utumishi wa wakati wote akiwa painia . 
 Kisha , akaolewa na mzee Mkristo mwenye sifa nzuri , na sasa Sonja anafurahi kutumikia pamoja naye kutanikoni . 
 Ingawa Sonja anajuta kwamba aliiacha njia ya Kikristo kwa muda , anafurahi kwamba kumwogopa Mungu kulimsaidia kurudi . 
 Ni Afadhali Kuteseka Kuliko Kutenda Dhambi 
 5 , 6 . 
 Eleza jinsi Daudi alivyoepuka mara mbili kumuua Sauli na kwa nini alifanya hivyo . 
 Bila shaka , ni afadhali kuepuka kutenda dhambi kwa sababu ya kumwogopa Mungu . 
 Daudi alifanya hivyo pia . 
 Pindi moja , Sauli na wanajeshi elfu tatu walikuwa wakimfuata Daudi . 
 Sauli aliingia ndani ya pango ambamo Daudi na watu wake walikuwa wamejificha . 
 Watu wa Daudi walimhimiza amuue Sauli . 
 Kwa maoni yao , Yehova alikuwa amemtia Sauli , adui yake mkubwa , mikononi mwake ! 
 Daudi alimnyemelea Sauli kimyakimya na kukata upindo wa vazi lake . 
 Kwa kuwa Daudi alimwogopa Mungu , hata tendo hilo lililoonekana kuwa lisilodhuru lilichoma dhamiri yake . 
 Daudi aliwatawanya watu wake wenye hasira , akisema hivi : “ Ni jambo lisilowaziwa kwangu , kwa maoni ya Yehova , kwamba nimfanyie bwana wangu jambo hili , mtiwa - mafuta wa Yehova . ” 
 * — 1 Samweli 24 : 1 - 7 . 
 Katika pindi nyingine baadaye , Sauli alipiga kambi usiku . 
 Yeye na watu wake ‘ wakashikwa na usingizi mzito kutoka kwa Yehova . ’ 
 Daudi pamoja na mpwa wake mwenye ujasiri aliyeitwa Abishai walinyemelea mpaka katikati kabisa ya kambi na kusimama mahali ambapo Sauli alikuwa amelala . 
 Abishai alitaka kumkatilia mbali Sauli . 
 Lakini Daudi akamzuia Abishai , kwa kuuliza hivi : “ Ni nani amepata kunyoosha mkono wake juu ya mtiwa - mafuta wa Yehova , naye akabaki bila hatia ? ” — 1 Samweli 26 : 9 , 12 . 
 Ni jambo gani lililomzuia Daudi asitende dhambi ? 
 Kwa nini Daudi hakutumia nafasi hizo mbili kumuua Sauli ? 
 Kwa sababu alimwogopa Yehova kuliko Sauli . 
 Kwa sababu ya kumwogopa Mungu kwa njia inayofaa , Daudi alikuwa tayari kuteseka badala ya kutenda dhambi . 
 Aliamini kabisa kwamba Yehova huwatunza watu Wake na kwamba atamtunza . 
 Daudi alijua kwamba angepata furaha na baraka nyingi kwa kumtii na kumtegemea Mungu , na kwamba ikiwa angempuuza Mungu basi angekosa kibali chake . 
 Pia , Daudi alijua kwamba Mungu angetimiza ahadi Yake ya kumfanya awe mfalme na kwamba angemwondoa Sauli asiwe mfalme kwa wakati wake na kwa njia yake . — 1 Samweli 26 : 10 . 
 Kumwogopa Mungu Hutokeza Furaha 
 Tunajifunza nini kutokana na jinsi Daudi alivyotenda alipokabili mkazo ? 
 Tukiwa Wakristo , tunaweza kutarajia kudhihakiwa , kuteswa , na kupatwa na majaribu mengine . 
 Nyakati nyingine , tunaweza hata kupatwa na matatizo kwa sababu ya waabudu wenzetu . 
 Hata hivyo , tunajua kwamba Yehova huona mambo yote , husikiliza sala zetu na , kwa wakati unaofaa , atanyoosha mambo kulingana na mapenzi yake . 
 Hivyo , badala ya kuwaogopa wapinzani wetu , sisi humwogopa Mungu na kutarajia atukomboe . 
 Kama Daudi , sisi hatulipizi kisasi wala hatuvunji kanuni za uadilifu ili kuepuka kuteseka . 
 Mwishowe , kufanya hivyo hutokeza furaha . 
 Jinsi gani ? 
 Toa mfano kuonyesha jinsi kumwogopa Mungu kunavyoweza kutokeza furaha licha ya mateso . 
 Mmishonari mmoja ambaye ametumikia kwa muda mrefu barani Afrika anasema hivi : “ Ninakumbuka mama mmoja na binti yake ambao walikataa kununua kadi za chama cha kisiasa kwa sababu ya msimamo wao wa Kikristo wa kutounga mkono upande wowote . 
 Walishambuliwa kwa ukatili na umati wa wanaume , kisha wakaambiwa waende nyumbani . 
 Walipokuwa wakitembea , mama huyo alijaribu kumfariji binti yake aliyekuwa akilia kwa kuwa hakuelewa sababu ya kushambuliwa . 
 Ingawa wakati huo hawakuwa na shangwe , walikuwa na dhamiri safi . 
 Baadaye , walifurahi sana kwamba walimtii Mungu . 
 Ikiwa wangenunua kadi za chama hicho , basi umati ungeshangilia sana . 
 Wanaume hao wangewapa soda na kucheza dansi wakiwa wamewazunguka mpaka nyumbani kwao . 
 Lakini msichana huyo na mama yake wangehuzunika sana kwa sababu ya kutoshikamana na msimamo wao . ” 
 Naam , waliepuka huzuni hiyo kwa sababu walimwogopa Mungu . 
 10 , 11 . 
 Mwanamke mmoja alipata matokeo gani mazuri kwa sababu ya kumwogopa Mungu ? 
 Kumwogopa Mungu hutokeza furaha pia wakati tunapokabili majaribu yanayohusiana na kuheshimu utakatifu wa uhai . 
 Mary alipokuwa akitarajia kujifungua mtoto wake wa tatu , daktari alimsihi atoe mimba . 
 Daktari huyo alisema hivi : “ Maisha yako yamo hatarini . 
 Afya yako inaweza kudhoofika wakati wowote na unaweza kufa katika kipindi cha saa 24 . 
 Halafu mtoto huyo anaweza kufa pia . 
 Vyovyote vile , siwezi kuhakikisha kwamba mtoto huyo atakuwa timamu . ” 
 Mary alikuwa akijifunza Biblia pamoja na Mashahidi wa Yehova lakini hakuwa amebatizwa . 
 Mary anasema hivi : “ Hata hivyo , nilikuwa nimeamua kumtumikia Yehova na kuendelea kumtii vyovyote iwavyo . ” — Kutoka 21 : 22 , 23 . 
 Alipokuwa mjamzito , Mary aliendelea kujifunza Biblia kwa bidii na kutunza familia yake . 
 Mwishowe , akapata mtoto . 
 Mary anasema hivi : “ Tofauti na ilivyokuwa wakati nilipojifungua mtoto wa kwanza na wa pili , wakati huu ilikuwa vigumu zaidi kujifungua , lakini sikukabili matatizo makubwa . ” 
 Kumwogopa Mungu kulimsaidia Mary kuwa na dhamiri safi , na baada ya muda akabatizwa . 
 Mtoto huyo alipoendelea kukua , yeye pia alijifunza kumwogopa Yehova , na sasa anatumikia kwenye ofisi moja ya tawi ya Mashahidi wa Yehova . 
 ‘ Jitie Nguvu kwa Yehova ’ 
 Daudi aliimarishwaje kwa kumwogopa Mungu ? 
 Kumwogopa Yehova hakukumzuia tu Daudi asitende dhambi . 
 Kulimwimarisha achukue hatua na kutenda kwa hekima katika hali ngumu . 
 Kwa muda wa mwaka mmoja na miezi minne , Daudi na watu wake walikimbilia Siklagi , katika maeneo ya mashambani ya Ufilisti , ili kumwepuka Sauli . 
 Wakati mmoja ambapo wanaume hao walikuwa wameondoka , Waamaleki walishambulia na kuliteketeza jiji na kuchukua wake wote wa wanaume hao , watoto , na mifugo yao yote . 
 Daudi na watu wake waliporudi na kuona kile kilichotukia , walilia sana . 
 Kwa ghafula , huzuni yao ikageuka kuwa hasira , na watu wa Daudi wakataka kumpiga Daudi kwa mawe . 
 Ingawa Daudi alitaabishwa na jambo hilo , hakuvunjika moyo . 
 Alimtegemea Yehova kwa sababu alimwogopa , naye “ akajitia nguvu kwa Yehova . ” 
 Kwa msaada wa Mungu , Daudi na watu wake waliwafuata Waamaleki na kukomboa vitu vyote vilivyoporwa . — 1 Samweli 30 : 1 - 20 . 
 13 , 14 . 
 Kumwogopa Mungu kulimsaidiaje Mkristo mmoja kufanya maamuzi yanayofaa ? 
 Leo pia , watumishi wa Mungu hukabili hali zinazohitaji wamtegemee Yehova na kuwa na ujasiri wa kuchukua hatua . 
 Fikiria mfano wa Kristina . 
 Alipokuwa kijana , Kristina alijifunza Biblia pamoja na Mashahidi wa Yehova . 
 Lakini alitaka kuwa mchezaji wa piano kwenye maonyesho ya muziki , naye alifanya maendeleo makubwa kuufikia mradi wake . 
 Isitoshe , aliogopa kuhubiri na alihofia madaraka ambayo angepata kwa kubatizwa . 
 Kristina alipoendelea kujifunza Neno la Mungu , alianza kutambua kwamba lina nguvu . 
 Alikuwa akijifunza kumwogopa Yehova , naye alitambua kwamba Yehova anatarajia watumishi wake wampende kwa moyo wao wote , akili yao yote , nafsi yao yote , na nguvu zao zote . 
 Hilo lilimchochea ajiweke wakfu kwa Yehova na kubatizwa . 
 Kristina alimwomba Yehova msaada ili afanye maendeleo ya kiroho . 
 Kristina anasema hivi : “ Nilijua kwamba kwa kawaida mtu anayecheza piano kwenye maonyesho ya muziki husafiri sana , naye hucheza piano kwenye maonyesho 400 hivi kila mwaka . 
 Hivyo , niliamua kuwa mwalimu ili kupata riziki na kuwa mhubiri wa wakati wote . ” 
 Wakati huo , tayari Kristina alikuwa amepangiwa kushiriki kwa mara ya kwanza kwenye maonyesho ya muziki yaliyofanywa katika jumba maarufu zaidi la maonyesho nchini kwao . 
 Anasema hivi : “ Hiyo ilikuwa mara yangu ya kwanza na ya mwisho kushiriki maonyesho ya muziki . ” 
 Sasa Kristina ameolewa na mzee Mkristo . 
 Kwa sasa , wanatumikia kwenye ofisi moja ya tawi ya Mashahidi wa Yehova . 
 Kristina anafurahi kwamba Yehova alimpa nguvu za kufanya maamuzi yanayofaa na kwamba sasa anaweza kutumia wakati na nguvu zake kumtumikia . 
 Urithi Wenye Thamani 
 Daudi alitaka kuwapa watoto wake nini , naye alifanyaje hivyo ? 
 Daudi aliandika hivi : “ Njooni , enyi wana , nisikilizeni ; nitawafundisha kumwogopa Yehova . ” 
 Akiwa baba , Daudi alikusudia kuwapa watoto wake urithi wenye thamani , yaani , kumwogopa Yehova kikweli kwa njia inayofaa . 
 Kwa maneno na kwa matendo , Daudi alionyesha kwamba Yehova si Mungu anayedai mengi mno , anayeogopesha , na aliye tayari kuwaadhibu wale wanaovunja sheria Zake , bali ni Baba mwenye upendo , anayejali , na anayewasamehe watoto Wake walio duniani . 
 Daudi aliuliza hivi : “ Makosa — ni nani anayeweza kuyatambua ? ” 
 Kisha , akionyesha uhakika wake kwamba Yehova hachunguzi makosa yetu kila wakati , aliongeza hivi : “ Unitangaze kuwa sina hatia ya dhambi zilizofichwa . ” 
 Daudi alikuwa na uhakika kwamba ikiwa angejitahidi awezavyo , basi maneno na mawazo yake yangempendeza Yehova . — Zaburi 19 : 12 , 14 . 
 16 , 17 . 
 Wazazi wanaweza kuwafundishaje watoto kumwogopa Yehova ? 
 Daudi ni mfano kwa wazazi leo . 
 Ralph , ambaye anatumikia pamoja na ndugu yake kwenye ofisi moja ya tawi ya Mashahidi wa Yehova , anasema hivi : “ Wazazi wetu walifanya tuifurahie kweli . 
 Tulipokuwa wadogo , walitushirikisha katika mazungumzo yao kuhusu utendaji wa kutaniko , nasi tukaichangamkia kweli kama wao . 
 Walitusadikisha kwamba tunaweza kufanya mambo yenye faida katika utumishi wa Yehova . 
 Kwa miaka kadhaa , familia yetu iliishi katika nchi yenye uhitaji mkubwa wa wahubiri wa Ufalme na kusaidia kuanzisha makutaniko mapya . 
 “ Tulisaidiwa kubaki katika njia inayofaa , si kwa sababu ya sheria nyingi ngumu , bali kwa sababu wazazi wetu walimwona Yehova kuwa halisi , mwenye fadhili nyingi sana , na mwema . 
 Wazazi wetu walijitahidi kumjua Yehova vizuri zaidi na kumpendeza , nasi tukaiga jinsi walivyomwogopa Mungu kikweli na kumpenda . 
 Hata tulipokosea , wazazi wetu hawakutufanya tuhisi kwamba Yehova hatupendi , wala hawakutuwekea vizuizi vingi mno . 
 Mara nyingi , walizungumza nasi kwa upole wakijaribu kufikia mioyo yetu , na katika nyakati nyingine kama hizo Mama alitokwa na machozi . 
 Jitihada zao zilifanikiwa . 
 Kupitia kwa maneno na matendo ya wazazi wetu , tulijifunza kwamba inapendeza kumwogopa Yehova na kwamba kuwa mmoja wa Mashahidi wake si mzigo mzito , bali ni jambo linalofurahisha . ” — 1 Yohana 5 : 3 . 
 Tutapata nini tukimwogopa Mungu wa kweli ? 
 Tunasoma hivi katika “ maneno ya mwisho ya Daudi ” : “ Wakati yeye anayetawala juu ya wanadamu ni mwadilifu , akitawala kwa kumwogopa Mungu , basi ni kama nuru ya asubuhi , jua linapoangaza . ” 
 Inaonekana Sulemani , ambaye alikuwa mwana wa Daudi na mtawala aliyemfuata , alielewa maana ya maneno hayo kwa kuwa alimwomba Yehova ampe “ moyo mtiifu ” na uwezo wa ‘ kutambua kati ya mema na mabaya . ’ 
 Sulemani alitambua kwamba kumwogopa Yehova ni jambo la hekima na la kufurahisha . 
 Baadaye , Sulemani alitoa muhtasari wa kitabu cha Mhubiri kwa maneno haya : “ Huu ndio mwisho wa mambo , kila jambo limekwisha sikiwa : Mwogope Mungu wa kweli na kushika amri zake . 
 Kwa maana huo ndio wajibu wote wa mwanadamu . 
 Kwa maana Mungu wa kweli ataleta kila kazi katika hukumu , kuhusiana na kila jambo lililofichwa , liwe jema au baya . ” 
 Tukitii shauri hilo , tutajionea kwamba “ matokeo ya unyenyekevu na kumwogopa Yehova ” si hekima na furaha tu , bali pia ni “ utajiri na utukufu na uzima . ” — Methali 22 : 4 . 
 Ni jambo gani litakalotusaidia kuelewa “ kumwogopa Yehova ” ? 
 Kupitia mifano iliyo katika Biblia na mifano ya kisasa , tunatambua kwamba watumishi wa kweli wa Yehova hufaidika wanapomwogopa Mungu kwa njia inayofaa . 
 Kumwogopa Yehova hakutuzuii tu tusifanye mambo yanayomchukiza Baba yetu wa mbinguni , bali pia kunatupa ujasiri wa kukabili adui zetu na nguvu za kuvumilia majaribu na matatizo . 
 Hivyo , acheni sisi , vijana kwa wazee , tujifunze Neno la Mungu kwa bidii , tutafakari mambo tunayojifunza , na kumkaribia Yehova kwa ukawaida katika sala zinazotoka moyoni . 
 Tukifanya hivyo , zaidi ya “ kumjua Mungu , ” tutaelewa pia “ kumwogopa Yehova . ” — Methali 2 : 1 - 5 . 
 [ Maelezo ya Chini ] 
 Majina yamebadilishwa . 
 Huenda hilo ni jambo moja ambalo lilimchochea Daudi kutunga Zaburi ya 57 na ya 142 . 
 Je , Unaweza Kueleza ? 
 Ni kwa njia gani kumwogopa Mungu kunaweza 
 • kumsaidia mtu kurudia hali nzuri baada ya kutenda dhambi nzito ? 
 • kutokeza furaha tunapokabili majaribu na mateso ? 
 • kutuimarisha kufanya mapenzi ya Mungu ? 
 • kuwa urithi wenye thamani kwa watoto wetu ? 
 [ Picha katika ukurasa wa 26 ] 
 Kumwogopa Yehova kulimzuia Daudi asimshambulie Mfalme Sauli 
 [ Picha katika ukurasa wa 29 ] 
 Kumwogopa Mungu ni urithi wenye thamani ambao wazazi wanaweza kuwapa watoto wao 
 Ayubu — Mtu Mvumilivu na Mtimilifu 
 “ Je , umeuweka moyo wako juu ya mtumishi wangu Ayubu , kwamba hakuna yeyote aliye kama yeye duniani , mtu asiye na lawama na mnyoofu , mwenye kumwogopa Mungu na kujiepusha na ubaya ? ” — AYUBU 1 : 8 . 
 1 , 2 . ( a ) Ayubu alipatwa na misiba gani ? 
 ( b ) Eleza jinsi maisha ya Ayubu yalivyokuwa kabla ya misiba hiyo . 
 MTU fulani alikuwa na vitu vingi vizuri , yaani , mali , umashuhuri , afya nzuri , na familia yenye furaha . 
 Kisha , akapatwa na misiba mara tatu mfululizo . 
 Alipoteza mali zake zote kwa ghafula . 
 Baadaye , dhoruba isiyo ya kawaida ilisababisha kifo cha watoto wake wote . 
 Muda mfupi baada ya hapo , akaugua ugonjwa wenye kudhoofisha uliotokeza majipu yenye maumivu makali kwenye mwili wake wote . 
 Huenda unajua kwamba mtu huyo alikuwa Ayubu , anayezungumziwa hasa katika kitabu cha Biblia kinachoitwa kwa jina lake . — Ayubu , sura ya 1 na ya 2 . 
 Ayubu aliomboleza hivi : “ Laiti ningekuwa kama nilivyokuwa katika miezi ya zamani . ” 
 Msiba unapotokea , kila mtu hutamani siku zilizopita . 
 Ayubu aliishi maisha mazuri kana kwamba alikuwa amelindwa kutokana na mabaya . 
 Watu mashuhuri walimheshimu na kutafuta mashauri kutoka kwake . 
 Ingawa alikuwa tajiri , alikuwa na maoni yanayofaa kuhusu pesa . 
 Aliwasaidia wajane na mayatima waliokuwa na uhitaji . 
 Naye alikuwa mwaminifu kwa mke wake . — Ayubu 31 : 1 , 9 , 11 . 
 Yehova alimwonaje Ayubu ? 
 Ayubu hakuwa na lawama kwa sababu alimwabudu Mungu . 
 “ Hakuna yeyote aliye kama yeye duniani , ” Yehova akasema , “ mtu asiye na lawama na mnyoofu , mwenye kumwogopa Mungu na kujiepusha na ubaya . ” 
 Lakini , ingawa Ayubu alifuata maadili , misiba ilisambaratisha maisha yake . 
 Kila kitu alichokuwa nacho kilitoweka , na sifa zake zilijaribiwa na uchungu mwingi aliohisi , maumivu yake ya kihisia , na kuvunjika moyo . 
 Kwa nini tutafaidika kwa kuchunguza majaribu ambayo Ayubu alikabili ? 
 Bila shaka , kuna wengi miongoni mwa watumishi wa Mungu ambao wameteseka kama Ayubu . 
 Leo , Wakristo wengi wanateseka , na hivyo wanaweza kuelewa hali iliyompata Ayubu . 
 Hivyo , tunapaswa kufikiria maswali haya mawili : Kuchunguza majaribu ambayo Ayubu alikabili kunaweza kutusaidiaje tunapokabili msiba ? 
 Na majaribu hayo yanaweza kutusaidiaje kuwahurumia wengine wanapoteseka ? 
 Suala la Ushikamanifu na Jaribu la Utimilifu 
 Shetani alidai kwamba Ayubu alimtumikia Mungu kwa sababu gani ? 
 Kisa cha Ayubu kilikuwa cha pekee . 
 Bila Ayubu kujua , Ibilisi alikuwa ametilia shaka kusudi la Ayubu la kumtumikia Mungu . 
 Katika mkutano uliofanyiwa mbinguni , Yehova alitaja sifa nzuri za Ayubu , naye Shetani akajibu hivi : “ Je , wewe hukuweka ukuta kumzunguka yeye na kuzunguka nyumba yake na kuzunguka kila kitu alicho nacho pande zote ? ” 
 Hivyo , Shetani alidai kwamba Ayubu alichochewa na ubinafsi , na hivyo dai hilo likatia ndani watumishi wengine wote wa Mungu . 
 Shetani alimwambia Yehova hivi : “ Tafadhali nyoosha mkono wako , uguse kila kitu alicho nacho , uone kama hatakulaani wewe mbele za uso wako . ” — Ayubu 1 : 8 - 11 . 
 Shetani alizusha suala gani muhimu ? 
 Hilo lilikuwa suala muhimu . 
 Shetani alitilia shaka njia ya Yehova ya kutawala . 
 Je , kweli inawezekana Mungu autawale ulimwengu kwa upendo ? 
 Au kama vile Shetani alivyodokeza , je , sikuzote ubinafsi utafanikiwa ? 
 Yehova alimruhusu Ibilisi amjaribu Ayubu huku akiwa na uhakika kwamba mtumishi Wake angedumisha utimilifu na ushikamanifu , na jaribu hilo likawa mfano . 
 Hivyo , Shetani ndiye aliyesababisha matatizo yaliyompata Ayubu kwa mfululizo . 
 Shetani aliposhindwa katika mashambulizi yake ya kwanza , alimpiga Ayubu kwa ugonjwa wenye maumivu makali . 
 Ibilisi alidai hivi : “ Ngozi kwa ngozi , na kila kitu alicho nacho mtu atakitoa kwa ajili ya nafsi yake . ” — Ayubu 2 : 4 . 
 Ni kwa njia gani watumishi wa Mungu leo hukabili majaribu kama ya Ayubu ? 
 Ingawa Wakristo wengi leo hawateseki kama Ayubu , wanakabili dhiki za aina mbalimbali . 
 Wengi wao hukabili mateso au matatizo ya familia . 
 Pia , matatizo ya kiuchumi au magonjwa yanaweza kulemea . 
 Baadhi yao wamekufa kwa sababu ya imani yao . 
 Bila shaka , hatupaswi kufikiri kwamba kila tatizo tunalokabili husababishwa na Shetani . 
 Huenda matatizo mengine yakasababishwa na makosa yetu au hali tuliyorithi . 
 Sisi sote huathiriwa na uzee na misiba ya asili . 
 Biblia inaeleza waziwazi kwamba leo Yehova hawalindi kimuujiza watumishi wake wasipatwe na matatizo hayo . — Mhubiri 9 : 11 . 
 Shetani anaweza kutumiaje matatizo tunayokabili ? 
 Hata hivyo , huenda Shetani akatumia matatizo tunayokabili ili kudhoofisha imani yetu . 
 Mtume Paulo alitaja kwamba alisumbuliwa na “ mwiba katika mwili , malaika wa Shetani , ” aliyeendelea kumpiga “ kofi . ” 
 Iwe alikuwa na matatizo ya afya , kama vile matatizo ya macho au tatizo lingine , Paulo alijua kwamba Shetani angetumia matatizo hayo na matokeo yake ili kumnyang’anya shangwe na utimilifu wake . 
 Leo , huenda Shetani akawachochea watu wa familia , wanashule , au hata serikali za kimabavu kuwatesa watumishi wa Mungu kwa njia fulani . 
 Kwa nini hatupaswi kushangaa sana tunapokabili shida au mateso ? 
 Tunaweza kukabilianaje na matatizo hayo kwa mafanikio ? 
 Tunaweza kufanikiwa tukiyaona kuwa njia ya kuthibitisha kwamba tunampenda Yehova na tunajitiisha chini ya utawala wake . 
 Hata matatizo yetu yawe yanasababishwa na nini , kuelewa maana ya kuwa mshikamanifu kwa Mungu kutatusaidia tuendelee kuwa thabiti kiroho . 
 Mtume Petro aliwaandikia Wakristo hivi : “ Wapendwa , msishangazwe juu ya moto unaowaka katikati yenu , unaowapata ninyi ili kuwa jaribu , kana kwamba jambo geni linawapata . ” 
 Naye Paulo akaeleza hivi : “ Wote wanaotamani kuishi kwa ujitoaji - kimungu katika ushirika na Kristo Yesu watateswa pia . ” 
 Bado Shetani anatilia shaka utimilifu wa Mashahidi wa Yehova , kama alivyofanya katika kisa cha Ayubu . 
 Biblia inaonyesha kwamba Shetani amezidisha mashambulizi yake juu ya watu wa Mungu hasa katika hizi siku za mwisho . — Ufunuo 12 : 9 , 17 . 
 Kutoelewa Mambo na Mashauri Mabaya 
 Ayubu alikabili tatizo gani ? 
 Ayubu alikabili tatizo ambalo hatuhitaji kukabili . 
 Hakujua kwa nini alipatwa na misiba . 
 Ayubu alikata kauli kimakosa kwamba “ Yehova [ alitoa ] , na Yehova [ alichukua ] . ” 
 Huenda Shetani alijaribu kimakusudi kumfanya Ayubu aamini kwamba Mungu ndiye aliyesababisha mateso yake . 
 Eleza jinsi Ayubu alivyotenda alipoteseka . 
 Ayubu alivunjika moyo sana , lakini alikataa kumlaani Mungu kama mke wake alivyomsihi afanye . 
 Alisema hivi : ‘ Waovu wanafanikiwa sana kuliko mimi . ’ 
 Haikosi aliwaza hivi : ‘ Kwa nini Mungu ananiadhibu ? ’ 
 Wakati mwingine alitamani kufa . 
 Alisema hivi : “ Laiti ungenificha katika Kaburi , kwamba ungenificha mpaka hasira yako igeuke ! ” — Ayubu 14 : 13 . 
 12 , 13 . 
 Maneno ya wale marafiki watatu wa Ayubu yalimwathirije ? 
 Marafiki watatu walimtembelea Ayubu ili ‘ wamsikitikie na kumfariji . ’ 
 Lakini , walithibitika kuwa “ wafariji wasumbufu . ” 
 Huenda Ayubu angefaidika ikiwa angepata marafiki ambao angewaeleza matatizo yake , lakini wafariji hao watatu walimfanya Ayubu achanganyikiwe hata zaidi na kukata tamaa zaidi . — Ayubu 19 : 2 ; 26 : 2 . 
 Huenda Ayubu alijiuliza hivi : ‘ Kwa nini mimi niteseke ? 
 Nimefanya nini ili niteseke hivi ? ’ 
 Marafiki wake walimpa majibu yenye kupotosha kabisa . 
 Waliwazia kwamba Ayubu alikuwa ametenda dhambi fulani nzito na ndiyo sababu alikuwa anateseka . 
 “ Je , ni nani aliyepata kuangamia bila hatia ? ” 
 Elifazi akauliza . 
 “ Kulingana na yale ambayo nimeona , wale wanaotunga madhara na wale wanaopanda taabu wataivuna wenyewe . ” — Ayubu 4 : 7 , 8 . 
 Kwa nini hatupaswi kuhusianisha kuteseka na mwenendo usiofaa ? 
 Ni kweli kwamba matatizo yanaweza kutokea ikiwa tunapanda kwa mwili badala ya kupanda kwa roho . 
 Hata hivyo , katika mfumo huu wa sasa , tunaweza kupatwa na matatizo hata mwenendo wetu uweje . 
 Isitoshe , hatuwezi kusema kwamba wasio na hatia hawawezi kupatwa na msiba . 
 Ingawa Yesu Kristo hakuwa na ‘ unajisi na alitengwa kutoka kwa watenda - dhambi , ’ bado alikufa kwa maumivu juu ya mti wa mateso , na mtume Yakobo alifia imani . 
 Elifazi na marafiki wake wawili walifikiri kimakosa na hivyo kumfanya Ayubu ajitetee na kusisitiza kwamba hakuwa na hatia . 
 Lakini , huenda madai yao ya ukaidi kwamba Ayubu alistahili kuteseka yaliathiri maoni yake kuhusu haki ya Mungu . — Ayubu 34 : 5 ; 35 : 2 . 
 Kutafuta Msaada Tunapokabili Dhiki 
 Tunapoteseka , inafaa tuwe na maoni gani ? 
 Tunajifunza nini kutokana na yaliyompata Ayubu ? 
 Huenda tukahisi kwamba hatustahili kupatwa na misiba , magonjwa , au mateso . 
 Ni kana kwamba watu wengine hawateseki . 
 Wakati mwingine , huenda tukahitaji kujiuliza maswali haya muhimu : ‘ Je , upendo wangu kwa Mungu unanichochea nimtumikie hata hali ziweje ? 
 Je , ninatamani kumpa Yehova “ jibu kwa yule anayemdhihaki ? ” ’ 
 Tusiruhusu kamwe mambo ambayo watu wanasema bila kufikiri yatufanye tumtilie shaka Baba yetu wa mbinguni . 
 Dada mmoja mwaminifu aliyeugua ugonjwa wa kudumu kwa miaka mingi alisema hivi wakati fulani : “ Najua kwamba ninaweza kuvumilia chochote ambacho Yehova anaruhusu . 
 Najua atanipa nguvu ninazohitaji . 
 Sikuzote amenipa nguvu . ” 
 Neno la Mungu huwasaidiaje wale walio na matatizo ? 
 Tofauti na Ayubu , sisi tunaelewa vizuri zaidi ujanja wa Shetani . 
 “ Hatukosi kuzijua mbinu zake , ” au hila zake mbovu . 
 Isitoshe , tuna chanzo cha hekima nyingi . 
 Katika Biblia , tunapata masimulizi ya wanaume na wanawake waaminifu waliovumilia matatizo ya aina yote . 
 Mtume Paulo , aliyeteseka zaidi kuliko wengine wengi , aliandika hivi : “ Kwa maana mambo yote yaliyoandikwa zamani yaliandikwa ili kutufundisha sisi , ili kupitia uvumilivu wetu na kupitia faraja kutokana na Maandiko tuwe na tumaini . ” 
 Shahidi mmoja huko Ulaya ambaye alifungwa kwa sababu ya imani yake wakati wa Vita vya Pili vya Ulimwengu , alitoa chakula chake cha siku tatu ili apate Biblia . 
 Anasema : “ Nilifaidika sana kwa kufanya hivyo ! 
 Licha ya njaa ya kimwili , nilipokea chakula cha kiroho kilichoniimarisha mimi pamoja na wengine katika majaribu yetu wakati huo wa taabu . 
 Nimeitunza Biblia hiyo mpaka leo . ” 
 Ni maandalizi gani kutoka kwa Mungu yanayoweza kutusaidia kuvumilia ? 
 Mbali na faraja kutoka katika Maandiko , tuna vifaa vingi vinavyotusaidia kuielewa Biblia na vinavyotoa mwongozo unaofaa ili kukabiliana na shida . 
 Ukitumia Watch Tower Publications Index , yaelekea utapata masimulizi ya Mkristo ambaye amepatwa na jaribu kama lako . 
 Pia , unaweza kufaidika ukiwaeleza wazee wenye huruma au Wakristo wengine wakomavu kuhusu hali yako . 
 Zaidi ya yote , unaposali , unaweza kupata msaada kutoka kwa Yehova na roho yake takatifu . 
 Paulo aliyakabilije ‘ makofi ’ ya Shetani ? 
 Kwa kujifunza kutegemea nguvu za Mungu . 
 Aliandika hivi : “ Kwa mambo yote nina nguvu kupitia yeye anayenipa nguvu . ” — Wafilipi 4 : 13 . 
 Wakristo wenzetu wanaweza kututiaje moyo sana ? 
 Kwa hiyo , kuna msaada , nawe usisite kuutafuta . 
 Methali moja inasema : “ Je , umejionyesha kuwa umevunjika moyo siku ya taabu ? 
 Nguvu zako zitakuwa chache . ” 
 Kama vile mchwa wanavyoweza kuiangusha nyumba ya mbao , ndivyo kuvunjika moyo kunavyoweza kudhoofisha utimilifu wa Mkristo . 
 Ili kushinda hatari hiyo , Yehova anatuandalia msaada kupitia watumishi wenzetu . 
 Usiku ambao Yesu alikamatwa , malaika alimtokea na kumtia nguvu . 
 Akisafiri kuelekea Roma akiwa mfungwa , Paulo ‘ alimshukuru Mungu na kujipa moyo ’ alipokutana na akina ndugu katika Soko la Apio na Mikahawa Mitatu . 
 Shahidi mmoja Mjerumani bado anakumbuka msaada aliopata alipofika katika kambi ya mateso ya Ravensbrück akiwa kijana mwoga mwenye umri wa chini ya miaka 20 . 
 Anasema hivi : “ Mkristo mwenzangu aliniona mara moja na kunikaribisha kwa uchangamfu . 
 Dada mwingine mwaminifu alinitunza , naye akawa kama mama yangu wa kiroho . ” 
 “ Uwe Mwaminifu ” 
 Ni nini kilichomsaidia Ayubu kupinga jitihada za Shetani ? 
 Yehova alimtaja Ayubu kuwa mtu ‘ aliyeshikilia sana utimilifu wake . ’ 
 Licha ya kuvunjika moyo na kutoelewa chanzo cha matatizo yake , Ayubu aliendelea kuwa imara kuhusiana na suala muhimu la ushikamanifu . 
 Ayubu alikataa kuacha utimilifu wake . 
 Alisisitiza hivi : “ Mpaka nitakapokata pumzi , sitajiondolea utimilifu wangu ! ” — Ayubu 27 : 5 . 
 Kwa nini sifa ya uvumilivu ni muhimu ? 
 Azimio kama hilo litatusaidia kudumisha utimilifu wetu chini ya hali zozote , tuwe tunakabili vishawishi , upinzani , au taabu . 
 Yesu aliliambia kutaniko la Smirna hivi : “ Usiogope mateso ambayo yanakaribia kukupata . 
 Tazama ! 
 Ibilisi ataendelea kuwatupa gerezani baadhi yenu ili mjaribiwe kwa ukamili , na ili muwe na dhiki [ shida , taabu , au uonevu ] siku kumi . 
 Uwe mwaminifu hata kufikia kifo , nami nitakupa taji la uzima . ” — Ufunuo 2 : 10 . 
 21 , 22 . 
 Tunapovumilia dhiki , tunaweza kupata faraja kwa kujua jambo gani ? 
 Uvumilivu na utimilifu wetu utajaribiwa katika mfumo huu unaotawaliwa na Shetani . 
 Hata hivyo , Yesu anatuhakikishia kwamba hatuna sababu ya kuogopa tunapoendelea kutarajia wakati ujao . 
 Jambo muhimu ni kuwa waaminifu . 
 “ Dhiki ni ya dakika , ” akasema Paulo , lakini “ utukufu ” au zawadi ambayo Yehova anatuahidi ‘ ni yenye uzito mkubwa zaidi na zaidi na ni ya milele . ’ 
 Hata dhiki ya Ayubu ilikuwa ya dakika ikilinganishwa na furaha aliyokuwa nayo kwa miaka mingi kabla na baada ya jaribu hilo . — Ayubu 42 : 16 . 
 Lakini , huenda wakati fulani maishani tukahisi kwamba majaribu yetu hayaishi na kwamba hatuwezi kuvumilia mateso tunayokabili . 
 Katika makala inayofuata , tutazungumzia jinsi kisa cha Ayubu kinavyoweza kutufundisha mengi zaidi kuhusu uvumilivu . 
 Pia , tutajifunza jinsi ya kuwaimarisha wale wanaokabili matatizo . 
 Ungejibuje ? 
 • Shetani alizusha suala gani muhimu kuhusiana na utimilifu wa Ayubu ? 
 • Kwa nini hatupaswi kushangaa sana tunapokabili shida ? 
 • Yehova hutusaidiaje kuvumilia ? 
 [ Picha katika ukurasa wa 23 ] 
 Kufanya utafiti , kuzungumza na Wakristo wakomavu , na kusali kutoka moyoni kunaweza kutusaidia kuvumilia 
 Onyesha Upendo na Heshima kwa Kuzuia Ulimi Wako 
 “ Kila mtu mmoja - mmoja kati yenu na ampende hivyo mke wake kama vile anavyojipenda mwenyewe ; kwa upande mwingine , mke anapaswa kumheshimu sana mume wake . ” — WAEFESO 5 : 33 . 
 1 , 2 . 
 Watu wote waliofunga ndoa wanapaswa kujiuliza swali gani muhimu , na kwa nini ? 
 TUSEME umepata kifurushi chenye zawadi ambacho kina maandishi haya : “ Tunza Vizuri . ” 
 Utakishughulikiaje kifurushi hicho ? 
 Bila shaka , utajitahidi sana kuepuka kukiharibu . 
 Namna gani zawadi ya ndoa ? 
 Yule mjane Mwisraeli Naomi aliwaambia hivi wasichana walioitwa Orpa na Ruthu : “ Yehova na awape zawadi , na mpate mahali pa kupumzika kila mmoja katika nyumba ya mume wake . ” 
 Biblia inasema hivi kuhusu mke mwema : “ Urithi kutoka kwa akina baba ni nyumba na mali , lakini mke mwenye busara hutoka kwa Yehova . ” 
 Ikiwa umefunga ndoa , unahitaji kumwona mwenzi wako kuwa zawadi kutoka kwa Mungu . 
 Unaishughulikiaje zawadi ambayo umepewa na Mungu ? 
 Ni shauri gani la Paulo ambalo waume na wake wanapaswa kutii ? 
 Mtume Paulo alisema hivi alipowaandikia Wakristo wa karne ya kwanza : “ Kila mtu mmoja - mmoja kati yenu na ampende hivyo mke wake kama vile anavyojipenda mwenyewe ; kwa upande mwingine , mke anapaswa kumheshimu sana mume wake . ” 
 Fikiria jinsi waume na wake wanavyoweza kutii shauri hilo kuhusiana na usemi wao . 
 Jihadhari na “ Kitu Kitundu Chenye Kudhuru ” 
 Ulimi unaweza kuwaje na matokeo mazuri au mabaya ? 
 Mwandikaji wa Biblia Yakobo anasema kwamba ulimi ni “ kitu kitundu chenye kudhuru ” na kwamba “ umejaa sumu yenye kuua . ” 
 Yakobo alijua ukweli huu muhimu : Ulimi mtundu husababisha madhara . 
 Bila shaka , alijua methali ya Biblia inayosema kwamba maneno yanayotamkwa bila kufikiri ni kama “ upanga unaochoma . ” 
 Kwa upande mwingine , methali hiyohiyo inasema kuwa “ ulimi wa mwenye hekima huponya . ” 
 Naam , maneno yana nguvu sana . 
 Yanaweza kuumiza , au kuponya . 
 Mwenzi wako wa ndoa huhisije kuhusu maneno yako ? 
 Ikiwa ungemuuliza swali hilo , angejibuje ? 
 5 , 6 . 
 Ni mambo gani yanayofanya iwe vigumu kwa wengine kuuzuia ulimi ? 
 Ikiwa mmeanza kutumia maneno yenye kuumiza katika ndoa yenu , mnaweza kuboresha hali hiyo . 
 Hata hivyo , mnahitaji kujitahidi . 
 Kwa nini ? 
 Kwanza , tunahitaji kupambana na hali yetu ya kutokamilika . 
 Dhambi tuliyorithi huathiri jinsi tunavyofikiri kuhusu wengine na jinsi tunavyozungumza nao . 
 Yakobo aliandika hivi : “ Ikiwa yeyote hajikwai katika neno , huyo ni mtu mkamilifu , anayeweza kuuongoza kwa lijamu mwili wake wote pia . ” — Yakobo 3 : 2 . 
 Zaidi ya hali ya wanadamu ya kutokamilika , malezi ambayo mtu alipata huchangia matumizi mabaya ya ulimi . 
 Watu fulani walilelewa katika familia zenye wazazi ‘ wasiotaka makubaliano yoyote , wasiojizuia , na wakali . ’ 
 Mara nyingi , watoto wanaolelewa katika familia hizo huwa na tabia hizohizo wanapokuwa watu wazima . 
 Ni kweli kwamba kutokamilika au malezi mabaya hayapaswi kuwa kisingizio cha kutumia maneno yenye kuumiza . 
 Lakini kujua mambo hayo kunatusaidia kuelewa kwa nini watu fulani huona ni vigumu kuzuia ulimi usiseme mambo yenye kuumiza . 
 ‘ Ondoeni Masengenyo ’ 
 Petro alimaanisha nini alipowashauri Wakristo ‘ waondoe namna zote za masengenyo ’ ? 
 Hata sababu iwe nini , kutumia maneno yenye kuumiza katika ndoa kunaweza kuonyesha kwamba mtu hampendi wala hamheshimu mwenzi wake . 
 Petro alikuwa na sababu nzuri ya kuwashauri Wakristo ‘ waondoe namna zote za masengenyo . ’ 
 Neno la Kigiriki linalotafsiriwa “ masengenyo ” linamaanisha “ matusi . ” 
 Linaonyesha wazo la ‘ kuwashambulia watu kwa maneno . ’ 
 Hilo linaonyesha vizuri sana madhara ya ulimi mtundu ! 
 8 , 9 . 
 Kutumia maneno yenye kuumiza kunaweza kusababisha nini , na kwa nini wenzi wa ndoa wanapaswa kuepuka kufanya hivyo ? 
 Huenda kutumia matusi kusionekane kuwa jambo zito , lakini fikiria yale yanayotukia wakati mume au mke anapotumia matusi . 
 Kumwita mwenzi wa ndoa mjinga , mvivu , au mchoyo kunaonyesha kwamba utu wake unaweza kufafanuliwa kwa neno moja tu la dharau . 
 Huo ni ukatili . 
 Namna gani maneno yaliyotiwa chumvi yanayokazia kasoro za mwenzi wa ndoa ? 
 Je , mtu hatii chumvi anaposema hivi , “ Wewe huchelewa kila wakati ” au “ Wewe hunisikilizi kamwe ” ? 
 Yaelekea maneno hayo yatamfanya mwenzi wako atake kujitetea , nayo yanaweza kusababisha mabishano makali . — Yakobo 3 : 5 . 
 Mazungumzo yaliyojaa matusi husababisha mkazo katika ndoa , na hilo pia linaweza kusababisha matokeo mabaya . 
 Andiko la Methali 25 : 24 linasema hivi : “ Ni afadhali kukaa pembeni mwa paa kuliko kukaa pamoja na mke mgomvi , ingawa ni katika nyumba moja . ” 
 Bila shaka , hilo linamhusu mume mgomvi pia . 
 Hatua kwa hatua , maneno yenye kuumiza yanayosemwa na mwenzi yeyote yanaweza kuharibu uhusiano , na labda kumfanya mume au mke ahisi kwamba hapendwi au hata hastahili kupendwa . 
 Ni wazi kwamba ni muhimu kuuzuia ulimi . 
 Lakini hilo linaweza kufanywaje ? 
 ‘ Ongoza Ulimi ’ 
 Kwa nini ni muhimu kuuzuia ulimi ? 
 Andiko la Yakobo 3 : 8 linasema hivi : “ Ulimi , hakuna hata mmoja wa wanadamu anayeweza kuufuga . ” 
 Hata hivyo , kama vile mwendeshaji wa farasi anavyotumia lijamu ili kumwongoza mnyama huyo , tunapaswa kujitahidi tuwezavyo kuuongoza ulimi wetu . 
 “ Ikiwa mtu yeyote anajiona kuwa mwabudu anayeshikilia vizuri namna ya ibada na bado hauongozi ulimi wake , bali anaendelea kuudanganya moyo wake mwenyewe , namna ya ibada ya mtu huyo ni ya ubatili . ” 
 Maneno hayo yanaonyesha kwamba jinsi unavyotumia ulimi wako ni jambo zito . 
 Jambo hilo haliathiri tu uhusiano wako pamoja na mwenzi wako bali pia uhusiano wako pamoja na Yehova Mungu . — 1 Petro 3 : 7 . 
 Ni mambo gani yanayoweza kufanywa ili kuzuia hali ya kutoelewana isigeuke kuwa mabishano makali ? 
 Ni jambo la hekima kufikiria jinsi unavyozungumza na mwenzi wako . 
 Mkazo unapotokea , jaribu kuupunguza . 
 Fikiria hali iliyotokea kati ya Isaka na mke wake Rebeka , kama inavyosimuliwa kwenye Mwanzo 27 : 46 – 28 : 4 . 
 “ Rebeka akawa akimwambia Isaka : ‘ Nimekuja kuyachukia sana haya maisha yangu kwa sababu ya binti za Hethi . 
 Yakobo akichukua mke kutoka kwa binti za Hethi kama hawa kutoka kwa binti za hii nchi , basi maisha yana faida gani kwangu ? ’ ” 
 Hakuna jambo lolote linaloonyesha kwamba Isaka alijibu kwa ukali . 
 Badala yake , alimtuma mwana wao Yakobo atafute mke anayemwogopa Mungu ambaye hangemtaabisha Rebeka . 
 Tuseme hali ya kutoelewana imetokea kati ya mume na mke wake . 
 Unaweza kuzuia jambo hilo lisigeuke kuwa mabishano makali kwa kutumia busara na kubadili neno “ wewe ” liwe “ mimi . ” 
 Kwa mfano , badala ya kusema “ Wewe hutumii wakati pamoja nami kamwe ! ” 
 unaweza kusema , “ Mimi ningefurahia ikiwa tungeweza kutumia wakati mwingi pamoja . ” 
 Kazia fikira tatizo lenyewe bali si mtu mwenyewe tu . 
 Epuka kujaribu kuonyesha ni nani aliye na kosa na ni nani asiye na kosa . 
 Andiko la Waroma 14 : 19 linasema hivi : “ Tufuatilie mambo yanayofanya kuwe na amani na mambo ambayo ni ya kujengana . ” 
 Ondolea Mbali ‘ Uchungu Wenye Uovu , Hasira , na Ghadhabu ’ 
 Ili kuzuia ulimi , tunapaswa kusali kwa ajili ya nini , na kwa nini ? 
 Mengi yanahusika katika kuzuia ulimi kuliko tu kujihadhari kuhusu mambo tunayosema . 
 Kwa kweli , maneno yetu hutoka moyoni bali si kinywani . 
 Yesu alisema : “ Mtu mwema hutokeza mema katika hazina njema ya moyo wake , lakini mtu mwovu hutokeza maovu katika hazina yake mbovu ; kwa maana kutokana na wingi wa moyo kinywa chake husema . ” 
 Hivyo , ili kuzuia ulimi wako , huenda ukahitaji kusali hivi kama alivyofanya Daudi : “ Uumbe moyo safi ndani yangu , Ee Mungu , na kuweka ndani yangu roho mpya , iliyo imara . ” — Zaburi 51 : 10 . 
 Uchungu wenye uovu , hasira , na ghadhabu zinaweza kusababishaje matukano ? 
 Paulo aliwahimiza Waefeso waepuke maneno yenye kuumiza na hata hisia zinazoyachochea . 
 Aliandika hivi : “ Uchungu wote wenye uovu na hasira na ghadhabu na kupiga kelele na matukano na viondolewe mbali kutoka kwenu pamoja na ubaya wote . ” 
 Ona kwamba kabla ya kutaja “ kupiga kelele na matukano , ” Paulo alitaja “ uchungu wote wenye uovu na hasira na ghadhabu . ” 
 Ghadhabu inayochemka ndani ya mtu ndiyo hutaka kulipuka na kumfanya aropoke maneno yenye kuumiza . 
 Basi , jiulize hivi : ‘ Je , mimi huendelea kuwa na uchungu na ghadhabu moyoni ? 
 Je , mimi nina “ mwelekeo wa ghadhabu ” ? ’ 
 Ikiwa wewe hufanya hivyo , sali Mungu akusaidie kushinda mielekeo hiyo na kujizuia ili uweze kuepuka milipuko ya hasira . 
 Zaburi 4 : 4 inasema : “ Fadhaikeni , lakini msitende dhambi . 
 Semeni moyoni mwenu , kitandani mwenu , na kunyamaza . ” 
 Ukiona hasira inazidi na unaogopa kwamba hutaweza kujizuia , fuata shauri hili la Methali 17 : 14 : “ Kabla mabishano hayajalipuka , jiondokee . ” 
 Epuka hali hiyo kwa muda mfupi mpaka hasira ipungue . 
 Kinyongo kinaweza kuathirije ndoa ? 
 Si rahisi kuzuia ghadhabu na hasira hasa ikiwa inatokana na kile ambacho Paulo anakiita “ uchungu wenye uovu . ” 
 Neno la Kigiriki ambalo Paulo alitumia limefafanuliwa kuwa “ roho ya kuweka kinyongo ambayo hukataa kusuluhisha mambo ” na ‘ roho mbaya ya kuhesabu makosa . ’ 
 Nyakati nyingine , uhasama huwa kama ukuta mkubwa kati ya mume na mke na hali hiyo inaweza kuendelea kwa muda mrefu . 
 Hali ya kutoelewana isipotatuliwa kabisa , hilo linaweza kusababisha dharau . 
 Lakini ni ubatili kuweka kinyongo kwa sababu ya makosa ya zamani . 
 Maji yakimwagika hayazoleki . 
 Mtu akisamehe kosa la mwingine , anapaswa kulisahau . 
 Upendo “ hauweki hesabu ya ubaya . ” — 1 Wakorintho 13 : 4 , 5 . 
 Ni jambo gani litakalowasaidia wale waliozoea kutumia maneno makali kufanya mabadiliko ? 
 Namna gani ikiwa ulilelewa katika familia ambamo maneno makali yalitumiwa na umezoea kuyatumia ? 
 Unaweza kufanya mabadiliko . 
 Tayari umejiwekea mipaka kuhusu mambo fulani maishani , na kuna mambo ambayo huwezi kukubali kuyafanya . 
 Utaweka mpaka wapi kuhusiana na usemi wako ? 
 Je , utanyamaza kabla maneno yako hayajageuka kuwa matusi ? 
 Huenda ungependa kujiwekea mpaka unaotajwa kwenye Waefeso 4 : 29 : “ Neno lililooza na lisitoke kinywani mwenu . ” 
 Ili ufanye hivyo , unahitaji ‘ kuvua utu wa zamani pamoja na mazoea yake , na ujivike utu mpya , ambao kupitia ujuzi sahihi unafanywa kuwa mpya kulingana na mfano wa Yule aliyeuumba . ’ — Wakolosai 3 : 9 , 10 . 
 Ni Lazima Muwe na “ Mazungumzo ya Siri ” 
 Kwa nini kukataa kuzungumza na mwenzi wa ndoa husababisha madhara katika ndoa ? 
 Mume au mke hatimizi lolote anapokataa kuongea na mwenzi wake , badala yake kufanya hivyo kunaweza kusababisha madhara . 
 Nyakati nyingine mtu hafanyi hivyo ili kumwadhibu mwenzi wake . 
 Huenda akafanya hivyo kwa sababu ya kufadhaika au kuvunjika moyo . 
 Lakini kukataa kuzungumza na mwenzi wako huongeza tu mkazo na si suluhisho kwa tatizo lenyewe . 
 Mke mmoja alisema hivi : “ Tunapoanza kuzungumza tena , huwa hatujasuluhisha tatizo lenyewe . ” 
 Wakristo wanaokabili mkazo katika ndoa wanapaswa kufanya nini ? 
 Mkazo katika ndoa unapoendelea , hakuna njia ya mkato ya kusuluhisha mambo . 
 Andiko la Methali 15 : 22 linasema hivi : “ Mipango huvunjika mahali ambapo hapana mazungumzo ya siri , lakini katika wingi wa washauri mambo hutimizwa . ” 
 Unahitaji kuketi pamoja na mwenzi wako wa ndoa na kuzungumzia jambo hilo . 
 Jitahidi sana kumsikiliza mwenzi wako ukiwa na maoni yanayofaa . 
 Ikiwa haiwezekani kufanya hivyo , kwa nini usiwaendee wazee katika kutaniko la Kikristo ? 
 Wanajua Maandiko na wana uzoefu wa kutumia kanuni za Biblia . 
 Wanaume hao ni “ kama mahali pa kujificha kutokana na upepo na mahali pa kujificha kutokana na dhoruba ya mvua . ” — Isaya 32 : 2 . 
 Unaweza Kushinda Pambano Hilo 
 Ni pambano gani linalozungumziwa kwenye Waroma 7 : 18 - 23 ? 
 Tunahitaji kupambana ili kuongoza ulimi wetu . 
 Tunahitaji kupambana pia ili kuongoza matendo yetu . 
 Mtume Paulo aliandika hivi kuhusu tatizo alilokabili : “ Najua kwamba ndani yangu , yaani , ndani ya mwili wangu , halikai jambo lolote jema ; kwa maana nina uwezo wa kutaka , bali uwezo wa kufanya yaliyo mazuri haupo . 
 Kwa maana lile jema ninalotaka silifanyi , bali lile baya nisilotaka ndilo ninalozoea kulifanya . 
 Basi , ikiwa lile nisilotaka ndilo ninalofanya , anayelifanya hilo si mimi tena , bali ni ile dhambi inayokaa ndani yangu . ” 
 Kwa sababu ya “ sheria ya dhambi iliyo ndani ya viungo [ vyetu ] , ” tuna mwelekeo wa kutumia vibaya ulimi wetu na viungo vingine vya mwili . 
 Hata hivyo , ni lazima tupambane , na tunaweza kushinda kwa msaada wa Mungu . 
 19 , 20 . 
 Kielelezo cha Yesu kinaweza kuwasaidiaje waume na wake kuongoza ulimi wao ? 
 Watu walio katika uhusiano wenye upendo na heshima hawatasema bila kufikiri wala kutumia maneno makali . 
 Fikiria kielelezo cha Yesu Kristo kuhusiana na jambo hilo . 
 Yesu hakuwatusi kamwe wanafunzi wake . 
 Hata usiku wa mwisho wa maisha yake hapa duniani wakati mitume wake walipokuwa wakibishana kuhusu ni nani kati yao aliye mkuu zaidi , Mwana wa Mungu hakuwagombeza . 
 Biblia inashauri hivi : “ Enyi waume , endeleeni kuwapenda wake zenu , kama vile Kristo pia alivyolipenda kutaniko na kujitoa mwenyewe kwa ajili yake . ” — Waefeso 5 : 25 . 
 Namna gani mke ? 
 Anapaswa “ kumheshimu sana mume wake . ” 
 Je , mke anayemheshimu mume wake anaweza kumfokea na kumtukana ? 
 Paulo aliandika hivi : “ Nataka mjue kwamba kichwa cha kila mwanamume ni Kristo ; nacho kichwa cha mwanamke ni mwanamume ; nacho kichwa cha Kristo ni Mungu . ” 
 Wake wanapaswa kujitiisha kwa kichwa chao kama vile Kristo anavyojitiisha kwa Kichwa chake . 
 Ingawa hakuna mwanadamu asiye mkamilifu anayeweza kumwiga Yesu kwa ukamili , kujitahidi ‘ kufuata hatua zake kwa ukaribu ’ kutawasaidia waume na wake kushinda pambano dhidi ya kutumia ulimi vibaya . — 1 Petro 2 : 21 . 
 Umejifunza Nini ? 
 • Ulimi mtundu unaweza kuharibuje ndoa ? 
 • Kwa nini ni vigumu kuongoza ulimi ? 
 • Ni nini kinachotusaidia kuzuia ulimi wetu ? 
 • Unapaswa kufanya nini unapokabili mkazo katika ndoa ? 
 [ Picha katika ukurasa wa 24 ] 
 Wazee hutoa msaada kupitia Biblia 
 Je , Unayaona Mambo Matakatifu Kama Yehova Anavyoyaona ? 
 “ Mkiwa waangalifu . . . kwamba kusiwe na mwasherati wala yeyote asiyethamini mambo matakatifu . ” — WAEBRANIA 12 : 15 , 16 . 
 Watumishi wa Yehova wanakataa mtazamo gani uliopo leo ? 
 KWA ujumla , ulimwengu unazidi kupuuza mambo matakatifu . 
 Mwanasosholojia Mfaransa Edgar Morin alisema hivi : “ Misingi yote ambayo maadili hutegemea , yaani , Mungu , mazingira , nchi ya mtu ya asili , historia , na akili , inatiliwa shaka tofauti na ilivyokuwa zamani . . . . 
 Watu huchagua na kuamua viwango watakavyofuata . ” 
 Hilo linaonyesha “ roho ya ulimwengu , ” au “ roho ambayo sasa hutenda katika wana wa kutotii . ” 
 Roho hiyo ya kutoheshimu mambo matakatifu haikubaliwi na wale waliojiweka wakfu kwa Yehova na ambao hujitiisha kwa kupenda chini ya enzi yake kuu . 
 Badala yake , watumishi wa Mungu wanatambua kwamba utakatifu ni wa maana katika ibada ambayo wanamtolea Yehova . 
 Ni mambo gani yanayopaswa kuwa matakatifu maishani mwetu ? 
 Makala hii itazungumzia mambo matano ambayo ni matakatifu kwa watumishi wote wa Mungu . 
 Makala inayofuata itakazia utakatifu wa mikutano yetu ya Kikristo . 
 Lakini kwa kweli neno “ takatifu ” linamaanisha nini ? 
 2 , 3 . ( a ) Maandiko yanakaziaje utakatifu wa Yehova ? 
 ( b ) Tunalionaje jina la Yehova kuwa takatifu ? 
 Katika Kiebrania cha Biblia , neno “ takatifu ” hudokeza wazo la kuweka kando . 
 Katika ibada , neno “ takatifu ” linatumiwa kuhusiana na kitu kilichowekwa kando ili kisitumiwe kwa mambo ya kawaida . 
 Yehova ni mtakatifu katika maana kamilifu . 
 Anaitwa “ Mtakatifu Zaidi . ” 
 Katika Israeli la kale , kuhani mkuu alivaa kilemba chenye bamba la dhahabu lenye maneno “ Utakatifu ni wa Yehova . ” 
 Katika Maandiko , makerubi na maserafi walio mbinguni ambao wanazunguka kiti cha Ufalme cha Yehova wanatangaza hivi : “ Mtakatifu , mtakatifu , mtakatifu ni Yehova . ” 
 Kurudia - rudia neno hilo hukazia kwamba Yehova ni mtakatifu , safi , na ametakata kabisa . 
 Kwa kweli , yeye ndiye Chanzo cha utakatifu wote . 
 Jina la Yehova ni takatifu . 
 Mtunga - zaburi alisema hivi : “ Na walisifu jina lako . 
 Ni kuu na lenye kuogopesha , ni takatifu . ” 
 Yesu alitufundisha kusali hivi : “ Baba yetu uliye mbinguni , jina lako na litakaswe [ au lionwe kuwa takatifu ] . ” 
 Maria , ambaye alikuwa mama ya Yesu hapa duniani , alitangaza hivi : “ Nafsi yangu inamtukuza Yehova . . . 
 Mwenye nguvu amenitendea makuu , nalo jina lake ni takatifu . ” 
 Tukiwa watumishi wa Yehova , sisi huliona jina lake kuwa takatifu nasi huepuka kufanya jambo lolote ambalo linaweza kuliletea suto jina hilo takatifu . 
 Zaidi ya hilo , tuna maoni kama ya Yehova kuhusu utakatifu , yaani , tunayaona mambo matakatifu kama Yehova anavyoyaona . — Amosi 5 : 14 , 15 . 
 Kwa Nini Tunamheshimu Sana Yesu 
 Kwa nini Biblia inamtaja Yesu kuwa “ Mtakatifu ” ? 
 Akiwa “ mwana mzaliwa - pekee ” wa Mungu mtakatifu , Yehova , Yesu aliumbwa akiwa mtakatifu . 
 Kwa hivyo , anaitwa “ Mtakatifu wa Mungu . ” 
 Aliendelea kuwa mtakatifu uhai wake ulipohamishwa kutoka mbinguni hadi duniani , kwa sababu Maria alimzaa Yesu kwa uwezo wa roho takatifu . 
 Malaika alikuwa amemwambia hivi : “ Roho takatifu itakuja juu yako , . . . kile kitakachozaliwa kitaitwa kitakatifu , Mwana wa Mungu . ” 
 Katika sala waliyomtolea Yehova , Wakristo huko Yerusalemu mara mbili walimtaja Mwana wa Mungu kuwa “ mtumishi wako mtakatifu Yesu . ” — Matendo 4 : 27 , 30 . 
 Ni kazi gani takatifu ambayo Yesu alitimiza duniani , na kwa nini damu yake ni yenye thamani ? 
 Yesu alipewa kazi takatifu ya kutimiza alipokuwa duniani . 
 Alipobatizwa mwaka wa 29 W.K . , Yesu alitiwa mafuta kuwa Kuhani Mkuu wa hekalu kubwa la kiroho la Yehova . 
 Zaidi ya hayo , angekufa kifo cha kidhabihu . 
 Damu yake iliyomwagwa ingeandaa fidia ambayo ingewawezesha wanadamu watenda - dhambi waokolewe . 
 Kwa hiyo , tunaiona damu ya Yesu kuwa takatifu , yenye “ thamani . ” — 1 Petro 1 : 19 . 
 Tunamwonaje Kristo Yesu , na kwa nini ? 
 Ili kuonyesha kwamba tunamheshimu sana Mfalme wetu na Kuhani Mkuu , Kristo Yesu , mtume Paulo aliandika hivi : “ Mungu alimpandisha [ Mwana wake ] kwenye cheo cha juu zaidi na kumpa kwa fadhili jina lililo juu ya kila jina lingine , ili katika jina la Yesu kila goti lipigwe la wale walio mbinguni na wale walio duniani na wale walio chini ya nchi , na kila ulimi ukiri waziwazi kwamba Yesu Kristo ni Bwana kwa utukufu wa Mungu Baba . ” 
 Tunaonyesha kwamba tunayaona mambo matakatifu kama Yehova anavyoyaona kwa kujitiisha kwa shangwe chini ya Kiongozi na Mfalme wetu anayetawala , Kristo Yesu , aliye Kichwa cha kutaniko la Kikristo . — Mathayo 23 : 10 ; Wakolosai 1 : 18 . 
 Tunaonyeshaje kwamba tunajitiisha kwa Kristo ? 
 Kujitiisha kwa Kristo kunatia ndani pia kuonyesha heshima inayofaa kwa wanaume ambao anawatumia kuongoza kazi ambayo yeye anaelekeza leo . 
 Madaraka ya Wakristo watiwa - mafuta wanaofanyiza Baraza Linaloongoza na ya waangalizi ambao wamewekwa rasmi na Baraza hilo katika ofisi za tawi , wilaya , mizunguko , na makutaniko yanapaswa kuonwa kuwa matakatifu . 
 Hivyo , tunapaswa kujitiisha na kuheshimu sana mpango huo . — Waebrania 13 : 7 , 17 . 
 Watu Watakatifu 
 8 , 9 . ( a ) Waisraeli walikuwa watu watakatifu kwa njia gani ? 
 ( b ) Yehova alikazia jinsi gani kanuni ya utakatifu kwa Waisraeli ? 
 Yehova alifanya agano na taifa la Israeli . 
 Uhusiano huo ulifanya taifa hilo jipya liwe la pekee . 
 Walitakaswa , au waliwekwa kando . 
 Yehova mwenyewe aliwaambia hivi : “ Mtakuwa watakatifu kwangu , kwa sababu mimi Yehova ni mtakatifu ; nami ninawatenga kutoka kwa vikundi vya watu ili muwe wangu . ” — Mambo ya Walawi 19 : 2 ; 20 : 26 . 
 Mara tu taifa la Israeli lilipoanzishwa , Yehova alikazia umaana wa kanuni ya utakatifu kwa Waisraeli . 
 Hawakupaswa hata kuugusa mlima ambako Amri Kumi zilitolewa ili wasife . 
 Wakati huo , kwa njia fulani Mlima Sinai ulionwa kuwa mtakatifu . 
 Ukuhani , maskani , na vyombo vya maskani , vilipaswa pia kuonwa kuwa vitakatifu . 
 Hali ikoje katika kutaniko la Kikristo ? 
 10 , 11 . 
 Kwa nini inaweza kusemwa kwamba kutaniko la Kikristo la watiwa - mafuta ni takatifu , na hilo lina matokeo gani kwa “ kondoo wengine ” ? 
 Kutaniko la Kikristo la watiwa - mafuta ni takatifu machoni pa Yehova . 
 Kwa kweli , Wakristo wote watiwa - mafuta walio duniani kwa kipindi chochote cha wakati wanafananishwa na hekalu takatifu , ingawa wao si hekalu kubwa la kiroho la Yehova . 
 Yehova anakaa katika hekalu hilo kupitia roho yake takatifu . 
 Mtume Paulo aliandika hivi : “ Katika muungano na [ Kristo Yesu ] jengo lote likiunganishwa pamoja kwa upatano , linakua liwe hekalu takatifu kwa ajili ya Yehova . 
 Katika muungano na yeye , ninyi pia mnajengwa pamoja muwe mahali pa Mungu pa kukaa kwa njia ya roho . ” — Waefeso 2 : 21 , 22 ; 1 Petro 2 : 5 , 9 . 
 Paulo aliwaandikia hivi Wakristo watiwa - mafuta : “ Je , hamjui kwamba ninyi ni hekalu la Mungu , na kwamba roho ya Mungu inakaa ndani yenu ? . . . 
 Hekalu la Mungu ni takatifu , nanyi ni hekalu hilo . ” 
 Kupitia roho yake , Yehova ‘ anakaa ’ katikati ya watiwa - mafuta naye ‘ anatembea katikati yao . ’ 
 Yeye anaendelea kumwongoza “ mtumwa ” wake mwaminifu . 
 “ Kondoo wengine ” wanathamini pendeleo lao la kushirikiana na jamii ya hekalu . — Yohana 10 : 16 ; Mathayo 25 : 37 - 40 . 
 Mambo Matakatifu Katika Maisha Yetu ya Kikristo 
 Ni mambo gani yaliyo matakatifu maishani mwetu , na kwa nini ? 
 Haishangazi kwamba mambo mengi yanayohusiana na maisha ya washiriki watiwa - mafuta wa kutaniko la Kikristo na waandamani wao yanaonwa kuwa matakatifu . 
 Uhusiano wetu pamoja na Yehova ni jambo takatifu . 
 Ni wenye thamani sana kwetu hivi kwamba haturuhusu chochote wala yeyote aharibu uhusiano tulio nao pamoja na Mungu wetu , Yehova . 
 Sala ni ya maana katika kudumisha uhusiano wa karibu pamoja na Yehova . 
 Sala ilikuwa takatifu sana kwa nabii Danieli hivi kwamba aliendeleza kwa uaminifu desturi yake ya kusali kwa Yehova hata uhai wake ulipokuwa hatarini . 
 “ Sala za watakatifu , ” au Wakristo watiwa - mafuta , zinalinganishwa na uvumba uliotumiwa katika ibada hekaluni . 
 Ulinganifu huo unakazia utakatifu wa sala . 
 Ni pendeleo kubwa sana kuwasiliana na Mwenye Enzi Kuu ya Ulimwengu wote ! 
 Si ajabu kwamba tunaiona sala kuwa takatifu maishani mwetu ! 
 Ni nguvu gani iliyo takatifu , nasi tunapaswa kuiruhusu itende kazi maishani mwetu kwa njia gani ? 
 Kuna nguvu fulani katika maisha ya Wakristo watiwa - mafuta na waandamani wao ambayo bila shaka wanaiona kuwa takatifu . 
 Nguvu hiyo ni roho takatifu . 
 Roho hiyo ni nguvu ya utendaji ya Yehova , nayo inaitwa kwa kufaa “ roho takatifu , ” au “ roho ya utakatifu ” kwa sababu sikuzote inatenda kupatana na mapenzi ya Mungu mtakatifu . 
 Kupitia roho takatifu , Yehova anawapa watumishi wake nguvu za kuhubiri habari njema . 
 Yehova huwapa roho yake “ wale wanaomtii yeye akiwa mtawala , ” wale ambao wanaendelea ‘ kutembea kwa roho , ’ wala si kulingana na tamaa za mwili . 
 Roho hiyo yenye nguvu inawawezesha Wakristo kuzaa “ matunda ya roho , ” yaani , sifa nzuri na kuwa na “ matendo matakatifu ya mwenendo na vitendo vya ujitoaji - kimungu . ” 
 Ikiwa tunaiona roho takatifu kuwa takatifu , tutaepuka kufanya jambo lolote linaloweza kuihuzunisha roho hiyo , au kuizuia isitende kazi maishani mwetu . — Waefeso 4 : 30 . 
 Watiwa - mafuta wanaona pendeleo gani kuwa takatifu , na kondoo wengine wanashiriki katika pendeleo hilo jinsi gani ? 
 Pendeleo tulilo nalo la kuitwa kwa jina la Mungu mtakatifu , Yehova , na kuwa Mashahidi wake ni jambo lingine tunaloliona kuwa takatifu . 
 Yehova amewafanya Wakristo watiwa - mafuta wastahili “ kuwa wahudumu wa agano jipya . ” 
 Kwa hiyo , wamepewa kazi ya kuhubiri “ habari njema ya ufalme ” na ‘ kufanya wanafunzi kutoka kwa watu wa mataifa yote . ’ 
 Wanatimiza kwa uaminifu kazi hiyo , na mamilioni ya watu walio mfano wa kondoo wanaitikia , na kwa njia ya mfano wanawaambia hivi watiwa - mafuta : “ Tutakwenda pamoja nanyi , kwa maana tumesikia ya kuwa Mungu yupo pamoja nanyi . ” 
 Kwa njia ya kiroho , watu hao wanyenyekevu wanatumika kwa shangwe wakiwa kama “ wakulima ” na “ watunza - mizabibu ” wa “ wahudumu [ watiwa - mafuta ] wa Mungu wetu . ” 
 Katika njia hiyo , kondoo wengine wanawasaidia sana watiwa - mafuta kutimiza huduma yao ulimwenguni pote . — Isaya 61 : 5 , 6 . 
 Mtume Paulo aliona kazi gani kuwa takatifu , na kwa nini tuna maoni kama yake ? 
 Mtume Paulo ni mmoja wa watu ambao waliona huduma ya hadharani kuwa jambo takatifu . 
 Alisema kwamba yeye ni ‘ mtumishi wa watu wote wa Kristo Yesu kwa mataifa , akifanya kazi takatifu ya habari njema ya Mungu . ’ 
 Akiwaandikia Wakristo wa Korintho , Paulo alisema kwamba huduma yake ni “ hazina . ” 
 Kupitia huduma yetu ya hadharani , tunatangaza “ maneno matakatifu ya Mungu . ” 
 Kwa hivyo , iwe sisi ni watiwa - mafuta au kondoo wengine , tunaona kushiriki katika kazi ya kutoa ushahidi kuwa pendeleo takatifu . 
 ‘ Tuukamilishe Utakatifu Katika Kumwogopa Mungu ’ 
 Ni nini kitakachotusaidia kuepuka kuwa watu ‘ wasiothamini mambo matakatifu ’ ? 
 Mtume Paulo aliwaonya Wakristo wenzake waepuke kuwa watu ‘ wasiothamini mambo matakatifu . ’ 
 Lakini akawashauri ‘ wafuatilie utakaso , ’ ‘ wakiwa waangalifu . . . kwamba mzizi wowote wenye sumu usichipuke na kusababisha taabu na kwamba wengi wasitiwe unajisi na huo . ’ 
 Maneno ‘ mzizi wenye sumu ’ yanahusu watu wachache katika kutaniko la Kikristo ambao huenda wakachambua - chambua jinsi mambo yanavyofanywa . 
 Kwa mfano , huenda wasikubaliane na maoni ya Yehova kuhusu utakatifu wa ndoa au uhitaji wa kuwa safi kiadili . 
 Au huenda wakazungumzia na kueneza mawazo ya waasi - imani , “ maneno matupu ambayo huchafua mambo matakatifu , ” yanayosemwa na wale ambao “ wamegeuka kutoka kwenye kweli . ” — 2 Timotheo 2 : 16 - 18 . 
 Kwa nini ni lazima watiwa - mafuta wajitahidi daima kuwa na maoni kama ya Yehova kuhusu utakatifu ? 
 Paulo aliwaandikia hivi ndugu zake watiwa - mafuta : ‘ Wapendwa , acheni tujisafishe wenyewe kila unajisi wa mwili na roho , tukiukamilisha utakatifu katika kumwogopa Mungu . ’ 
 Maneno hayo yanaonyesha kwamba ni lazima Wakristo watiwa - mafuta , “ washiriki wa mwito wa mbinguni , ” wajitahidi daima kuhakikisha kwamba wana maoni kama ya Yehova kuhusu utakatifu katika kila sehemu ya maisha yao . 
 Vivyo hivyo , mtume Petro aliwahimiza hivi ndugu zake waliozaliwa kwa roho : “ Kama watoto watiifu , acheni kufanyizwa kulingana na tamaa mlizokuwa nazo hapo zamani katika hali yenu ya kutojua , bali , kwa kupatana na Mtakatifu aliyewaita , ninyi wenyewe pia iweni watakatifu katika mwenendo wenu wote . ” — 1 Petro 1 : 14 , 15 . 
 18 , 19 . ( a ) Washiriki wa “ umati mkubwa ” wanaonyesha jinsi gani kwamba wanayaona mambo matakatifu kama Yehova anavyoyaona ? 
 ( b ) Ni jambo gani lingine takatifu katika maisha yetu ya Kikristo litakalozungumziwa katika makala inayofuata ? 
 Namna gani washiriki wa “ umati mkubwa , ” ambao wataokoka “ dhiki kuu ” ? 
 Ni lazima wao pia wathibitishe kwamba wanayaona mambo matakatifu kama Yehova anavyoyaona . 
 Kitabu cha Ufunuo kinasema kwamba wanamtolea Yehova “ utumishi mtakatifu ” katika ua wa kidunia wa hekalu lake la kiroho . 
 Wanaiamini dhabihu ya fidia ya Kristo , na kwa njia ya mfano , ‘ wanafua kanzu zao na kuzifanya nyeupe katika damu ya Mwana - Kondoo . ’ 
 Hilo linawapa msimamo safi mbele za Yehova na hivyo wanakuwa na wajibu wa ‘ kujisafisha wenyewe kila unajisi wa mwili na roho , wakiukamilisha utakatifu katika kumwogopa Mungu . ’ 
 Jambo muhimu katika maisha ya Wakristo watiwa - mafuta na waandamani wao ni kuhudhuria mikutano kwa ukawaida ili kumwabudu Yehova na kujifunza Neno lake . 
 Yehova huyaona makusanyiko ya watu wake kuwa matakatifu . 
 Makala inayofuata itazungumzia jinsi na kwa nini tunapaswa kuwa na maoni kama ya Yehova kuhusu mambo matakatifu katika jambo hilo muhimu . 
 Kwa Kupitia 
 • Watumishi wa Yehova hukataa mtazamo gani wa kilimwengu ? 
 • Kwa nini Yehova ndiye Chanzo cha mambo yote matakatifu ? 
 • Tunaonyesha jinsi gani kwamba tunaheshimu utakatifu wa Kristo ? 
 • Ni mambo gani tunayopaswa kuyaona kuwa matakatifu maishani mwetu ? 
 [ Picha katika ukurasa wa 23 ] 
 Katika Israeli la kale , ukuhani , maskani , na vyombo vya maskani vilipaswa kuonwa kuwa vitakatifu 
 [ Picha katika ukurasa wa 24 ] 
 Wakristo watiwa - mafuta walio duniani ni hekalu takatifu 
 [ Picha katika ukurasa wa 25 ] 
 Sala na huduma yetu ya hadharani ni mapendeleo matakatifu 
 Kuheshimu Makusanyiko Yetu Matakatifu 
 “ Mimi pia nitawaleta katika mlima wangu mtakatifu na kuwafanya washangilie ndani ya nyumba yangu ya sala . ” — ISAYA 56 : 7 . 
 Tuna sababu gani za Kimaandiko za kuheshimu inavyofaa mikutano yetu ? 
 YEHOVA amewakusanya watu wake , Wakristo watiwa - mafuta na wenzao wa umati mkubwa , ili wamwabudu katika ‘ mlima wake mtakatifu . ’ 
 Anawafanya washangilie ndani ya ‘ nyumba yake ya sala , ’ hekalu lake la kiroho , ambalo ni “ nyumba ya sala kwa ajili ya mataifa yote . ” 
 Matukio hayo yanaonyesha kwamba ibada ya Yehova ni takatifu , safi , na imeinuliwa . 
 Tunapoheshimu inavyofaa mikutano yetu ya kujifunza na kuabudu , tunathibitisha kwamba tunayaona mambo matakatifu kama Yehova anavyoyaona . 
 Ni nini kinachoonyesha kwamba Yehova aliona mahali alipochagua kwa ajili ya ibada yake kuwa patakatifu , na Yesu alionyesha jinsi gani kwamba alikuwa na maoni kama hayo ? 
 Katika Israeli la kale , mahali ambapo Yehova alichagua kwa ajili ya ibada yake palipaswa kuonwa kuwa patakatifu . 
 Maskani na vyombo vyake vilipaswa kutiwa mafuta na kutakaswa “ ili kwa kweli viwe vitakatifu zaidi . ” 
 Vyumba viwili vya patakatifu viliitwa “ Mahali Patakatifu ” na “ Patakatifu Zaidi . ” 
 Baadaye , hekalu la Yerusalemu lilichukua mahali pa maskani . 
 Yerusalemu liliitwa “ jiji takatifu ” kwa sababu lilikuwa kitovu cha ibada ya Yehova . 
 Wakati wa huduma yake duniani , Yesu mwenyewe aliheshimu inavyofaa hekalu . 
 Aliwakasirikia watu kwa sababu ya kutumia kwa njia isiyo ya heshima eneo la hekalu kwa makusudi ya kibiashara na kama njia fupi ya kupitishia vitu kwenda sehemu nyingine za Yerusalemu . — Marko 11 : 15 , 16 . 
 Ni nini kinachoonyesha kwamba makusanyiko ya Waisraeli yalikuwa matakatifu ? 
 Waisraeli walikusanyika kwa ukawaida ili kumwabudu Yehova na kusikiliza Sheria yake ikisomwa . 
 Siku fulani za sherehe zao ziliitwa mikusanyiko mitakatifu , kuonyesha kwamba makusanyiko hayo yalikuwa matakatifu . 
 Katika kusanyiko la watu wote siku za Ezra na Nehemia , Walawi “ walikuwa wakiwafafanulia watu sheria . ” 
 Kwa kuwa “ watu wote walikuwa wakilia walipokuwa wakisikiliza maneno ya sheria , ” Walawi “ walikuwa wanawaamuru watu wote wanyamaze , wakisema : ‘ Nyamazeni ! 
 kwa maana leo ni siku takatifu . ’ ” 
 Kisha , Waisraeli wakafanya Sherehe ya Vibanda ya siku saba kwa “ shangwe kubwa sana . ” 
 Zaidi ya hilo , “ kitabu cha sheria ya Mungu wa kweli kikasomwa kwa sauti kubwa siku baada ya siku , tangu siku ya kwanza mpaka siku ya mwisho ; nao wakaendelea kufanya sherehe hiyo siku saba ; na katika siku ya nane kukawa na kusanyiko kuu , kulingana na ile kanuni . ” 
 Kwa kweli , hizo zilikuwa pindi takatifu na wahudhuriaji walipaswa kusikiliza kwa heshima . 
 Mikutano Yetu Ni Makusanyiko Matakatifu 
 4 , 5 . 
 Ni mambo gani kuhusu mikutano yetu yanayothibitisha kwamba ni makusanyiko matakatifu ? 
 Kwa kweli , leo Yehova hana jiji halisi takatifu duniani , lenye hekalu la pekee lililowekwa wakfu kwa ajili ya ibada yake . 
 Hata hivyo , hatupaswi kusahau kwamba mikutano ya kumwabudu Yehova ni makusanyiko matakatifu . 
 Tunakutana mara tatu kwa juma ili kusoma na kujifunza Maandiko . 
 Neno la Yehova ‘ linafafanuliwa , ’ na kama ilivyokuwa wakati wa Nehemia , ‘ maana yake inaelezwa . ’ 
 Mikutano yetu yote inaanza na kumalizika kwa sala , na katika mikutano mingi , tunaimba nyimbo za kumsifu Yehova . 
 Kwa kweli , mikutano ya kutaniko ni sehemu ya ibada yetu na tunahitaji kusikiliza kwa heshima na kusali kwa ajili ya mikutano hiyo . 
 Yehova anawabariki watu wake wanapokutana pamoja ili kumwabudu , kujifunza Neno lake , na kufurahia ushirika mzuri wa Kikristo . 
 Wakati wa mikutano unapofika , tunaweza kuwa na hakika kwamba hapo ndipo mahali ambapo ‘ Yehova ameamuru baraka iwepo . ’ 
 Tunapokea baraka hiyo tunapohudhuria na kusikiliza kwa makini programu ya kiroho . 
 Kwa kuongezea , Yesu alisema hivi : “ Palipo na wawili au watatu wakiwa wamekusanyika pamoja katika jina langu , hapo mimi nipo katikati yao . ” 
 Mistari inayozunguka andiko hilo inaonyesha kwamba maneno hayo yanahusu hasa wazee Wakristo wanaokutana ili kushughulikia matatizo mazito kati ya watu , lakini kanuni hiyo inaweza pia kuhusu mikutano yetu . 
 Ikiwa Kristo , kupitia roho takatifu , yupo pamoja na Wakristo wanapokutana pamoja katika jina lake , je , mikutano hiyo haipaswi kuonwa kuwa mitakatifu ? 
 Tunaweza kusema nini kuhusu mahali petu pa ibada , pawe pakubwa au padogo ? 
 Ni kweli kwamba Yehova hakai katika mahekalu yaliyojengwa na wanadamu . 
 Hata hivyo , Majumba yetu ya Ufalme ni mahali pa ibada ya kweli . 
 Tunakutana humo ili kujifunza Neno la Yehova , kusali kwake , na kuimba sifa zake . 
 Ndivyo ilivyo pia kuhusu Majumba yetu ya Makusanyiko . 
 Sehemu kubwa kama vile , kumbi , majumba ya maonyesho , au viwanja vya michezo zinapokodiwa kwa ajili ya makusanyiko yetu matakatifu zinakuwa mahali pa ibada . 
 Pindi hizo za ibada , ziwe kubwa au ndogo , zinastahili kuheshimiwa , na tunapaswa kuonyesha heshima hiyo kwa mtazamo na mwenendo wetu . 
 Njia za Kuonyesha Tunaheshimu Makusanyiko Yetu 
 Ni njia gani iliyo wazi ya kuonyesha kwamba tunaheshimu makusanyiko yetu ? 
 Kuna njia zilizo wazi za kuonyesha kwamba tunaheshimu makusanyiko yetu . 
 Njia moja ni kuwapo ili kuimba nyimbo za Ufalme . 
 Nyimbo nyingi zimetungwa kama sala na hivyo zinapaswa kuimbwa kwa heshima . 
 Akitaja Zaburi ya 22 , mtume Paulo aliandika hivi kumhusu Yesu : “ Nitalitangaza jina lako kwa ndugu zangu ; katikati ya kutaniko nitakusifu wewe kwa wimbo . ” 
 Hivyo , tunapaswa kuwa na zoea la kuketi kabla mwenyekiti hajaanzisha wimbo na tunapaswa kuimba huku tukikazia akilini maana ya maneno ya wimbo . 
 Acheni kuimba kwetu kuonyeshe hisia za mtunga - zaburi aliyeandika hivi : “ Nitamsifu Yehova kwa moyo wangu wote katika kikundi cha rafiki za karibu walio wanyoofu na katika kusanyiko . ” 
 Ndiyo , kumwimbia Yehova sifa ni sababu moja nzuri sana ya kufika mapema kwenye mikutano yetu na kuwapo hadi inapomalizika . 
 Ni mfano gani katika Biblia unaoonyesha kwamba tunapaswa kusikiliza kwa heshima sala zinazotolewa katika mikutano yetu ? 
 Jambo lingine linalofanya mikutano yetu yote iwe yenye thamani zaidi kiroho ni sala zinazotoka moyoni ambazo zinatolewa kwa ajili ya wote wanaohudhuria . 
 Wakati fulani , Wakristo wa karne ya kwanza huko Yerusalemu walikutana pamoja na “ wakampaazia Mungu sauti zao kwa umoja ” katika sala ambayo walitoa kwa moyo wote . 
 Basi , ijapokuwa waliteswa , waliendelea ‘ kusema neno la Mungu kwa ujasiri . ’ 
 Je , tunaweza kuwazia yeyote kati ya waliohudhuria akiruhusu akili zake zitangetange sala hiyo ilipokuwa ikitolewa ? 
 Hapana , walisali “ kwa umoja . ” 
 Sala zinazotolewa katika mikutano yetu zinaonyesha hisia za wote wanaohudhuria . 
 Tunapaswa kuzisikiliza kwa heshima . 
 Tunaweza kuonyesha kwa njia gani kwamba tunaheshimu makusanyiko yetu matakatifu kupitia mavazi na mwenendo wetu ? 
 Zaidi ya hayo , tunaweza kuonyesha jinsi tunavyoheshimu sana utakatifu wa makusanyiko yetu kwa njia tunayovalia . 
 Mavazi yetu na mitindo yetu ya nywele inaweza kufanya mikutano yetu iheshimiwe zaidi . 
 Mtume Paulo alishauri hivi : “ Natamani kwamba kila mahali wanaume waendelee kutoa sala , wakiinua mikono yenye ushikamanifu , bila ghadhabu na mabishano . 
 Vivyo hivyo natamani wanawake wajipambe kwa mavazi yenye mpangilio mzuri , pamoja na kiasi na utimamu wa akili , si kwa mitindo ya kusuka nywele na dhahabu au lulu au mavazi yaliyo ghali sana , bali kwa njia inayowafaa wanawake wanaodai kumheshimu Mungu . ” 
 Tunapohudhuria makusanyiko makubwa katika viwanja vya michezo , tunaweza kuvaa mavazi yanayopatana na hali ya hewa na bado yawe yenye kuheshimika . 
 Kwa kuongezea , tukiheshimu tukio hilo hatutakula au kutafuna chingamu ( au bazooka ) wakati wa programu . 
 Kuvalia na kujiendesha inavyofaa kwenye makusanyiko yetu , humletea heshima Yehova Mungu , ibada yake , na waabudu wenzetu . 
 Mwenendo Unaostahili Katika Nyumba ya Mungu 
 Mtume Paulo alionyesha jinsi gani kwamba tunapaswa kujiendesha kwa njia inayostahili katika mikutano yetu ya Kikristo ? 
 Katika 1 Wakorintho , sura ya 14 , tunapata mashauri yenye hekima ya mtume Paulo yanayoonyesha jinsi mikutano ya Kikristo inavyopaswa kuendeshwa . 
 Alimalizia kwa kusema hivi : “ Mambo yote na yatendeke kwa adabu na kwa mpango . ” 
 Mikutano yetu ni sehemu muhimu ya utendaji wa kutaniko la Kikristo , na tunapokuwa kwenye mikutano hiyo tunapaswa kujiendesha kwa njia inayostahili nyumba ya Yehova . 
 11 , 12 . ( a ) Ni nini kinachopaswa kukaziwa akilini mwa watoto wanaohudhuria mikutano yetu ? 
 ( b ) Watoto wanaweza kutangaza jinsi gani imani yao kwa njia inayofaa kwenye mikutano yetu ? 
 Watoto hasa , wanahitaji kufundishwa jinsi ya kujiendesha katika mikutano yetu . 
 Wazazi Wakristo wanapaswa kuwaeleza watoto wao kwamba Jumba la Ufalme na mahali pa Funzo la Kitabu la Kutaniko si mahali pa kuchezea . 
 Ni mahali pa kumwabudu Yehova na kujifunzia Neno lake . 
 Mfalme Sulemani mwenye hekima aliandika hivi : “ Linda miguu yako wakati wowote unapoenda kwenye nyumba ya Mungu wa kweli ; na usogee karibu usikie . ” 
 Musa aliwafundisha Waisraeli wakusanyike pamoja , watu wazima na “ watoto wadogo . ” 
 Alisema hivi : “ Wakutanishe watu . . . ili wasikilize na ili wajifunze , kwa maana ni lazima wamwogope Yehova Mungu wenu na kuwa waangalifu kuyatimiza maneno yote ya sheria hii . 
 Na wana wao ambao hawakujua wanapaswa kusikiliza , nao lazima wajifunze kumwogopa Yehova . ” — Kumbukumbu la Torati 31 : 12 , 13 . 
 Vivyo hivyo leo , watoto wetu huhudhuria mikutano pamoja na wazazi ili hasa wasikilize na kujifunza . 
 Mara tu wanapoweza kusikiliza kwa makini na kuelewa kweli za msingi za Biblia , watoto pia wanaweza kufanya “ tangazo la hadharani ” la imani yao kwa kutoa maelezo mafupi . 
 Huenda mtoto mdogo akaanza kwa kujibu kwa maneno machache swali ambalo anaelewa . 
 Mwanzoni , huenda akasoma jibu , lakini baada ya muda , atajitahidi kujibu kwa maneno yake mwenyewe . 
 Hilo litamfurahisha mtoto , naye atapata faida , na maelezo kama hayo ya imani yanayotoka moyoni huwafurahisha watu wazima wanaohudhuria . 
 Kwa kawaida , wazazi wanaweka mfano wanapotoa maelezo wao wenyewe . 
 Ikiwezekana , ni vizuri pia watoto wawe na Biblia yao , kitabu cha nyimbo , na kichapo kinachotumiwa mkutanoni . 
 Wanapaswa kujifunza kuheshimu inavyofaa vichapo hivyo . 
 Mambo hayo yote yatakazia akilini mwa watoto kwamba mikutano yetu ni makusanyiko matakatifu . 
 Tunatazamia wale wanaohudhuria mikutano yetu kwa mara ya kwanza wafanye nini ? 
 Bila shaka , hatutaki mikutano yetu ifanane na mikutano ya dini zinazodai kuwa za Kikristo . 
 Watu katika mikutano hiyo wanakuwa wenye ubaridi na wanajionyesha kuwa watakatifu . 
 Mikutano mingine ina kelele kama maonyesho ya muziki wa roki . 
 Tunataka mikutano yetu kwenye Jumba la Ufalme iwe michangamfu na yenye urafiki , lakini isiwe kama majumba ya kijamii . 
 Tunakutana ili kumwabudu Yehova , kwa hiyo mikutano yetu inapaswa sikuzote kuwa yenye heshima . 
 Ni tamaa yetu kwamba baada ya kusikiliza mafundisho na kutazama mwenendo wetu na wa watoto wetu , wale wanaohudhuria kwa mara ya kwanza watasema : “ Kwa kweli Mungu yupo katikati yenu . ” — 1 Wakorintho 14 : 25 . 
 Jambo Linalodumu la Ibada Yetu 
 14 , 15 . ( a ) Tunaweza kuepuka kwa njia gani “ kuipuuza nyumba ya Mungu wetu ” ? 
 ( b ) Andiko la Isaya 66 : 23 linatimizwa jinsi gani leo ? 
 Kama ilivyotajwa mwanzoni , Yehova anawakusanya watu wake na kuwafanya washangilie ndani ya ‘ nyumba yake ya sala , ’ hekalu lake la kiroho . 
 Mwanamume mwaminifu Nehemia aliwakumbusha Wayahudi wenzake kwamba walipaswa kuonyesha heshima inayofaa kwa hekalu halisi kwa kulitegemeza kwa mali zao . 
 Alisema hivi : “ Hatupaswi kuipuuza nyumba ya Mungu wetu . ” 
 Zaidi ya hilo , hatupaswi kupuuza mwaliko wa Yehova wa kumwabudu ndani ya ‘ nyumba yake ya sala . ’ 
 Akionyesha uhitaji wa kukutanika pamoja kwa ukawaida kwa ajili ya ibada , Isaya alitabiri hivi : “ ‘ Na hakika itatukia kwamba kutoka mwezi mpya mpaka mwezi mpya na kutoka sabato mpaka sabato wanadamu wote wataingia ili kuinama mbele zangu , ’ Yehova amesema . ” 
 Unabii huo unatimizwa leo . 
 Kwa kawaida , kila juma katika kila mwezi , Wakristo waliojiweka wakfu wanakusanyika ili kumwabudu Yehova . 
 Wanafanya hivyo kwa kuhudhuria mikutano ya Kikristo , kushiriki katika huduma ya hadharani , na pia kwa kufanya mambo mengine . 
 Je , wewe ni mmoja wa wale ambao kwa kawaida ‘ wanaingia ili kuinama mbele za Yehova ’ ? 
 Kwa nini kuhudhuria mikutano kwa ukawaida kunapaswa kuwa jambo la kudumu la maisha yetu sasa ? 
 Andiko la Isaya 66 : 23 litatimizwa kikamili kuhusiana na maisha katika ulimwengu mpya ambao Yehova ameahidi . 
 Wakati huo , kwa njia halisi , “ wanadamu wote wataingia ” juma baada ya juma na mwezi baada ya mwezi , “ ili kuinama mbele , ” au kumwabudu Yehova kwa umilele wote . 
 Kwa kuwa kukutana pamoja ili kumwabudu Yehova ni jambo litakalodumu la maisha yetu ya kiroho katika mfumo mpya wa mambo , je , hatupaswi kufanya kuhudhuria kwa ukawaida makusanyiko yetu matakatifu kuwe jambo la kudumu la maisha yetu sasa ? 
 Kwa nini tunahitaji mikutano yetu ‘ zaidi kwa kadiri tunavyoona siku ile kuwa inakaribia ’ ? 
 Kadiri mwisho unavyokaribia , ndivyo tunavyopaswa kuazimia zaidi kuliko wakati mwingine wowote kuhudhuria makusanyiko yetu ya Kikristo ili kuabudu . 
 Kwa kuwa tunaheshimu utakatifu wa mikutano yetu , haturuhusu kazi ya kimwili , kazi ya shule , au masomo ya jioni yatuzuie tusihudhurie mikutano kwa ukawaida pamoja na waamini wenzetu . 
 Tunahitaji kuimarishwa na ushirika wetu . 
 Mikutano yetu ya kutaniko inatupa nafasi ya kufahamiana , kutiana moyo , na kuchocheana katika “ upendo na matendo mazuri . ” 
 Tunahitaji kufanya hivyo ‘ zaidi kwa kadiri tunavyoona siku ile kuwa inakaribia . ’ 
 Kwa hivyo , acheni nyakati zote tuheshimu ifaavyo makusanyiko yetu matakatifu kwa kuyahudhuria kwa ukawaida , kuvalia ifaavyo , na kujiendesha kwa njia inayostahili . 
 Tunapofanya hivyo , tunaonyesha kwamba tunayaona mambo matakatifu kama Yehova anavyoyaona . 
 Kwa Kupitia 
 • Ni nini kinachoonyesha kwamba makusanyiko ya watu wa Yehova yanapaswa kuonwa kuwa matakatifu ? 
 • Ni mambo gani kuhusu mikutano yetu ambayo yanathibitisha kwamba ni makusanyiko matakatifu ? 
 • Watoto wanaweza kuonyesha jinsi gani kwamba wanaheshimu utakatifu wa mikutano yetu ? 
 • Kwa nini kuhudhuria mikutano kwa ukawaida kunapaswa kuwa jambo la kudumu la maisha yetu ? 
 [ Picha katika ukurasa wa 28 ] 
 Mikutano ya kumwabudu Yehova ni makusanyiko matakatifu haidhuru inafanyiwa wapi 
 [ Picha katika ukurasa wa 31 ] 
 Watoto wetu wanahudhuria mikutano ili kusikiliza na kujifunza 
 Jitunze Katika Upendo wa Mungu ! 
 “ Wapendwa , . . . jitunzeni katika upendo wa Mungu , . . . kwa kutazamia uzima wa milele . ” — YUDA 20 , 21 . 
 1 , 2 . 
 Unawezaje kubaki katika upendo wa Mungu ? 
 YEHOVA anaupenda sana ulimwengu wa wanadamu hivi kwamba alimtoa Mwana wake mzaliwa - pekee ili wale wanaomwamini wawe na uzima wa milele . 
 Ni jambo kubwa kama nini kuonyeshwa upendo kama huo ! 
 Ikiwa wewe ni mtumishi wa Yehova , bila shaka unataka kufurahia upendo huo milele . 
 Mwanafunzi Yuda alifunua jinsi unavyoweza kubaki katika upendo wa Mungu . 
 Aliandika hivi : “ Kwa kujijenga wenyewe juu ya imani yenu iliyo takatifu zaidi , na kusali mkiwa na roho takatifu , jitunzeni katika upendo wa Mungu , huku mkiingojea rehema ya Bwana wetu Yesu Kristo kwa kutazamia uzima wa milele . ” 
 Kujifunza Neno la Mungu na kuhubiri habari njema hukusaidia kujijenga juu ya ‘ imani iliyo takatifu zaidi , ’ yaani , mafundisho ya Kikristo . 
 Ili kubaki katika upendo wa Mungu , ni lazima usali ‘ ukiwa na roho takatifu , ’ au ukiongozwa nayo . 
 Ili upate baraka za uzima wa milele , ni lazima pia uwe na imani katika dhabihu ya fidia ya Yesu Kristo . — 1 Yohana 4 : 10 . 
 Kwa nini watu fulani si Mashahidi wa Yehova tena ? 
 Watu fulani ambao walikuwa na imani hawajabaki katika upendo wa Mungu . 
 Kwa sababu wameamua kufuata mwenendo wa dhambi , wao si Mashahidi wa Yehova tena . 
 Unaweza kuepukaje hali hiyo ? 
 Kutafakari mambo yafuatayo kunaweza kukusaidia kuepuka dhambi na kukuwezesha ujitunze katika upendo wa Mungu . 
 Onyesha Upendo Wako kwa Mungu 
 Kumtii Mungu ni muhimu kadiri gani ? 
 Onyesha upendo wako kwa Mungu kwa kumtii . 
 Mtume Yohana aliandika hivi : “ Kumpenda Mungu humaanisha hivi , kwamba tuzishike amri zake ; na bado amri zake si mzigo mzito . ” 
 Kuzoea kumtii Mungu kunaweza kukuimarisha ushinde vishawishi na kunaweza kukuletea shangwe . 
 Mtunga - zaburi alisema hivi : “ Mwenye furaha ni mtu ambaye hakutembea katika shauri la waovu , . . . bali mapendezi yake ni katika sheria ya Yehova . ” — Zaburi 1 : 1 , 2 . 
 Upendo kwa Yehova utakuchochea utendeje ? 
 Upendo wako kwa Yehova utakuchochea uepuke kutenda dhambi nzito inayoweza kuleta suto juu ya jina lake . 
 Aguri alisali hivi : “ Usinipe umaskini wala utajiri . 
 Acha nile chakula nilichoamriwa , nisije nikashiba nikakukana , nikasema : ‘ Yehova ni nani ? ’ 
 wala nisiwe maskini , nikaiba na kulishambulia jina la Mungu wangu . ” 
 Azimia ‘ kutolishambulia jina la Mungu ’ kwa kumletea suto . 
 Badala yake , sikuzote jitahidi kufanya mambo yaliyo sawa ambayo yanamletea utukufu . — Zaburi 86 : 12 . 
 Matokeo yanaweza kuwa nini tukitenda dhambi kimakusudi ? 
 Sali kwa ukawaida kwa Baba yako wa mbinguni mwenye upendo ili akusaidie kushinda vishawishi vya kutenda dhambi . 
 Endelea kufuata mashauri ya Mungu ili sala zako zisizuiwe . 
 Ukitenda dhambi kimakusudi , matokeo yanaweza kuwa mabaya sana kwa sababu ni kana kwamba Yehova anaweka kizuizi cha wingu kubwa ili sala za wale wanaoasi zisipenye na kumfikia . 
 Kwa hiyo , onyesha roho ya unyenyekevu na usali ili usifanye jambo lolote linaloweza kumfanya Mungu asisikilize sala zako . — 2 Wakorintho 13 : 7 . 
 Onyesha Upendo kwa Mwana wa Mungu 
 7 , 8 . 
 Kutii shauri la Yesu kunaweza kumsaidiaje mtu akatae mwenendo wa dhambi ? 
 Onyesha upendo kwa Yesu Kristo kwa kuzitii amri zake , kwa kuwa kufanya hivyo kutakusaidia ukatae mwenendo wa dhambi . 
 Yesu alisema hivi : “ Mkishika amri zangu , mtakaa katika upendo wangu , kama vile mimi nilivyoshika amri za Baba na kukaa katika upendo wake . ” 
 Kuishi kupatana na maneno ya Yesu kutakusaidiaje ubaki katika upendo wa Mungu ? 
 Kutii maneno ya Yesu kunaweza kukusaidia udumishe utimilifu wa maadili . 
 Sheria ya Mungu kwa Waisraeli ilisema hivi : “ Usifanye uzinzi . ” 
 Lakini Yesu alifunua kanuni ambayo ndiyo msingi wa amri hiyo aliposema : “ Kila mtu ambaye anaendelea kumtazama mwanamke na kumtamani tayari amefanya uzinzi pamoja naye moyoni mwake . ” 
 Mtume Petro alisema kwamba watu fulani katika kutaniko la karne ya kwanza walikuwa na “ macho yenye kujaa uzinzi ” nao ‘ walizishawishi nafsi zisizo imara . ’ 
 Hata hivyo , tofauti na watu wengine , unaweza kuepuka dhambi zinazohusiana na ngono ikiwa utampenda na kumtii Mungu na Kristo na ukiazimia kulinda uhusiano wako pamoja nao . 
 Iruhusu Roho ya Mungu Ikuongoze 
 Kuhusiana na roho takatifu , ni nini kinachoweza kutukia mtu akizoea kutenda dhambi ? 
 Sali ili upate roho takatifu ya Mungu , na uiruhusu ikuongoze . 
 Ukizoea kutenda dhambi , Mungu anaweza kuondoa roho yake isikuongoze . 
 Baada ya kutenda dhambi na Bath - sheba , Daudi alimsihi Mungu hivi : “ Usinitupilie mbali na uso wako ; wala usiniondolee roho yako takatifu . ” 
 Kwa sababu alikuwa mtenda - dhambi asiyetubu , Mfalme Sauli alipoteza roho ya Mungu . 
 Sauli alitenda dhambi kwa kutoa dhabihu ya kuteketezwa na kwa kutoangamiza mbuzi , kondoo , na ng’ombe wote , na pia mfalme wa Amaleki . 
 Baada ya hapo , Yehova aliiondoa roho yake takatifu juu ya Sauli . — 1 Samweli 13 : 1 - 14 ; 15 : 1 - 35 ; 16 : 14 - 23 . 
 Kwa nini tunapaswa kukataa kabisa wazo la kuzoea kutenda dhambi ? 
 Kataa kabisa wazo la kuzoea kutenda dhambi . 
 Mtume Paulo aliandika hivi : “ Tukizoea kutenda dhambi kimakusudi baada ya kupokea ujuzi sahihi juu ya kweli , hakuna tena dhabihu yoyote iliyobaki kwa ajili ya dhambi . ” 
 Litakuwa jambo lenye msiba kama nini ikiwa utazoea kutenda dhambi kimakusudi ! 
 Onyesha Upendo wa Kweli kwa Wengine 
 11 , 12 . 
 Ni katika njia gani upendo na heshima inaweza kumzuia mtu asijihusishe na mwenendo mpotovu kingono ? 
 Upendo kwa wanadamu wenzako utakuzuia usijihusishe katika mwenendo mpotovu kingono . 
 Upendo huo utakuchochea kuulinda moyo wako ili usikushawishi kuiba upendo wa mwenzi wa ndoa wa mtu mwingine . 
 Kufanya hivyo kunaweza kuongoza katika dhambi ya uzinzi . 
 Mwige Ayubu aliyekuwa mnyoofu , ambaye hakujiruhusu kumkazia fikira mwanamke mwingine ambaye hakuwa mke wake . — Ayubu 31 : 1 . 
 Kuheshimu utakatifu wa ndoa kunaweza kukusaidia uepuke dhambi nzito . 
 Mungu alikusudia kwamba ndoa na mahusiano ya ngono yenye kuheshimika yatumiwe kupitisha uhai . 
 Kumbuka kwamba viungo vya uzazi vimekusudiwa kupitisha uhai , ambao ni mtakatifu . 
 Waasherati na wazinzi hawamtii Mungu , wanafanya tendo la ngono lidharauliwe , hawaheshimu utakatifu wa ndoa , na wanaitendea dhambi miili yao wenyewe . 
 Lakini kumpenda Mungu na jirani na pia kumtii Mungu , kutamzuia mtu asijihusishe katika mwenendo unaoweza kumfanya atengwe na ushirika wa kutaniko la Kikristo . 
 Ni kwa njia gani mzinzi “ huharibu vitu vyenye thamani ” ? 
 Tunahitaji kudhibiti mawazo ya dhambi ili tusiwaumize wapendwa wetu . 
 Andiko la Methali 29 : 3 linasema hivi : “ Yeye anayeshirikiana na makahaba huharibu vitu vyenye thamani . ” 
 Mzinzi asiyetubu huharibu uhusiano wake pamoja na Mungu na mahusiano ya familia . 
 Mke wake ana msingi wa kumpa talaka . 
 Iwe mume au mke ndiye aliyekosea , ndoa inapovunjika mwenzi asiye na hatia , watoto , na wengine huumia sana . 
 Je , hukubali kwamba kujua madhara ya mwenendo mpotovu kiadili kunapaswa kutuchochea tushinde vishawishi vya kujihusisha katika mwenendo huo ? 
 Andiko la Methali 6 : 30 - 35 linatufunza nini kuhusu kutenda dhambi ? 
 Kujua kwamba hatuwezi kulipia uzinzi kwa njia yoyote ile , kunapaswa kumchochea mtu aepuke tendo hilo ambalo kwa kweli ni la ubinafsi . 
 Andiko la Methali 6 : 30 - 35 linaonyesha kwamba watu wanaweza kumhurumia mwizi anayeiba kwa sababu ana njaa , lakini wanamdharau mzinzi kwa sababu ana nia mbaya . 
 “ Anaiangamiza nafsi yake [ au , uhai wake ] mwenyewe . ” 
 Chini ya Sheria ya Musa , mzinzi aliuawa . 
 Mtu anayefanya uzinzi anawaumiza wengine ili atosheleze tu tamaa yake , na mzinzi asiyetubu habaki katika upendo wa Mungu , anatengwa na ushirika wa kutaniko safi la Kikristo . 
 Dumisha Dhamiri Njema 
 Dhamiri iliyotiwa alama “ kama kwa chuma cha kutilia alama ” ikoje ? 
 Ili kubaki katika upendo wa Mungu , hatuwezi kuacha dhamiri zetu zife ganzi kuhusiana na dhambi . 
 Kwa kweli , hatupaswi kuvikubali viwango vya chini vya maadili vya ulimwengu , na tunahitaji kuwa waangalifu katika mambo kama vile kuchagua watu tunaoshirikiana nao , vichapo tunavyosoma , na burudani . 
 Paulo alionya hivi : “ Katika vipindi vya nyakati za mwisho wengine wataanguka kutoka kwenye imani , wakisikiliza maneno yaliyoongozwa kwa roho yenye kupotosha na mafundisho ya roho waovu , kwa unafiki wa watu wanaosema uwongo , waliotiwa alama katika dhamiri zao kama kwa chuma cha kutilia alama . ” 
 Dhamiri iliyotiwa alama “ kama kwa chuma cha kutilia alama ” ni kama ngozi ngumu yenye makovu iliyokufa ganzi . 
 Dhamiri kama hiyo haiwezi tena kutuonya tuwaepuke waasi - imani na hali zinazoweza kutufanya tuiache imani . 
 Kwa nini ni muhimu sana kuwa na dhamiri njema ? 
 Wokovu wetu unategemea kuwa na dhamiri njema . 
 Kupitia imani katika damu iliyomwagwa ya Yesu , dhamiri zetu zimesafishwa kutoka katika matendo yaliyokufa , “ ili tutoe utumishi mtakatifu kwa Mungu aliye hai . ” 
 Tukitenda dhambi kimakusudi , dhamiri zetu zitachafuka na hatutakuwa tena watu safi ambao wanastahili kumtumikia Mungu . 
 Lakini Yehova anaweza kutusaidia kuwa na dhamiri njema . 
 Njia Nyingine za Kuepuka Mwenendo Mbaya 
 ‘ Kumfuata Yehova kikamili ’ kuna faida gani ? 
 ‘ Mfuate Yehova kikamili ’ kama alivyofanya Kalebu wa Israeli la kale . 
 Fanya yale ambayo Mungu anataka ufanye , na usijaribu kamwe kula kwenye “ meza ya roho waovu . ” 
 Kataa uasi - imani . 
 Kwa shukrani , kula chakula cha kiroho kinachopatikana tu kwenye meza ya Yehova . 
 Ukifanya hivyo , hutapotoshwa na walimu wa uwongo au majeshi ya roho waovu . 
 Kazia fikira mambo ya kiroho , kama vile kujifunza Biblia , kuhudhuria mikutano , na huduma ya shambani . 
 Bila shaka , utapata furaha ukimfuata Yehova kikamili na kuwa na mengi ya kufanya katika kazi ya Bwana . — 1 Wakorintho 15 : 58 . 
 Kumwogopa Yehova kutaongozaje mwenendo wako ? 
 Azimia ‘ kumtolea Mungu utumishi mtakatifu kwa woga wa kimungu na heshima . ’ 
 Kumwogopa Yehova kutakuchochea ukatae njia yoyote iliyopotoka . 
 Kutakusaidia ujiendeshe kupatana na shauri hili ambalo Petro aliwatolea watiwa - mafuta wenzake : “ Ikiwa mnamwitia Baba ambaye huhukumu bila ubaguzi kulingana na matendo ya kila mmoja , jiendesheni kwa kuogopa katika wakati wa kukaa kwenu ugenini . ” — 1 Petro 1 : 17 . 
 Kwa nini sikuzote unapaswa kutumia yale unayojifunza katika Neno la Mungu ? 
 Sikuzote tumia yale unayojifunza katika Neno la Mungu . 
 Hilo litakusaidia kuepuka dhambi nzito kwa sababu utakuwa mmoja wa “ wale ambao kwa kutumia , nguvu zao za ufahamu zimezoezwa kutofautisha yaliyo sawa na yaliyo makosa pia . ” 
 Badala ya kuongea na kujiendesha bila kujali , uwe mwangalifu ili utembee kama mtu mwenye hekima ‘ ukijinunulia wakati unaofaa ’ katika siku hizi zenye uovu . 
 ‘ Endelea kufahamu yale yaliyo mapenzi ya Yehova , ’ na uendelee kuyafanya . — Waefeso 5 : 15 - 17 ; 2 Petro 3 : 17 . 
 Kwa nini tunapaswa kuepuka kutamani ? 
 Epuka kabisa tamaa , yaani , kutamani kwa pupa vitu vya wengine . 
 Moja ya zile Amri Kumi inasema hivi : “ Usiitamani nyumba ya mwenzako . 
 Usimtamani mke wa mwenzako , wala mtumwa wake wala kijakazi wake wala ng’ombe - dume wake wala punda wake wala chochote cha mwenzako . ” 
 Sheria hiyo ililinda nyumba ya mtu , mke , watumishi , wanyama , na vitu vingine . 
 Jambo la muhimu hata zaidi ni maneno ya Yesu ya kwamba kutamani humtia mtu unajisi . — Marko 7 : 20 - 23 . 
 21 , 22 . 
 Mkristo anaweza kujihadhari jinsi gani ili kuepuka kutenda dhambi ? 
 Jihadhari ili tamaa isikuongoze kwenye dhambi . 
 Mwanafunzi Yakobo aliandika hivi : “ Kila mtu hujaribiwa kwa kuvutwa na kushawishiwa na tamaa yake mwenyewe . 
 Kisha tamaa , wakati imetunga mimba , huzaa dhambi ; nayo dhambi , wakati imetimizwa , huleta kifo . ” 
 Kwa mfano , ikiwa zamani mtu alikuwa na tatizo la kunywa pombe , huenda akaamua kutokuwa na pombe nyumbani mwake . 
 Ili kuepuka kushawishiwa na mtu wa jinsia tofauti , huenda Mkristo akahitaji kubadili mahali pake pa kazi au kutafuta kazi nyingine . — Methali 6 : 23 - 28 . 
 Usithubutu kamwe kuchukua hatua ya kwanza kuelekea dhambi . 
 Kuwachezea wengine kimapenzi na kufikiria mambo mapotovu kiadili kunaweza kukuongoza kwenye uasherati au uzinzi . 
 Kusema uwongo katika mambo madogo kunaweza kumpa mtu ujasiri wa kusema uwongo wenye kudhuru na kunaweza kuongoza kwenye zoea la dhambi ya kusema uwongo . 
 Kuiba vitu vidogo - vidogo kunaweza kudhoofisha dhamiri ya mtu hivi kwamba aanze kuiba vitu vikubwa . 
 Hata kukubali kidogo mawazo ya waasi - imani kunaweza mwishowe kumfanya mtu awe mwasi - imani . — Methali 11 : 9 ; Ufunuo 21 : 8 . 
 Namna Gani Ikiwa Umetenda Dhambi ? 
 23 , 24 . 
 Ni faraja gani tunayopata katika 2 Mambo ya Nyakati 6 : 29 , 30 na Methali 28 : 13 ? 
 Wanadamu wote si wakamilifu . 
 Lakini ikiwa umetenda dhambi nzito , unaweza kufarijiwa na sala ambayo Mfalme Sulemani alitoa wakati wa kuzinduliwa kwa hekalu la Yehova . 
 Sulemani alisali hivi kwa Mungu : “ Sala yoyote , ombi lolote la kutaka kibali ambalo huenda likatolewa na mwanadamu au na watu wako wote Israeli , kwa sababu wanajua kila mmoja wao pigo lake na maumivu yake mwenyewe ; wakati anaponyoosha mikono yake kuelekea nyumba hii , basi na usikie ukiwa mbinguni , makao yako , nawe usamehe na kumpa kila mmoja kulingana na njia zake zote , kwa sababu unaujua moyo wake ( kwa maana ni wewe peke yako unayejua vema moyo wa wanadamu ) . ” — 2 Mambo ya Nyakati 6 : 29 , 30 . 
 Naam , Mungu anajua moyo naye husamehe . 
 Andiko la Methali 28 : 13 linasema hivi : “ Anayefunika makosa yake hatafanikiwa , lakini yeye anayeyaungama na kuyaacha ataonyeshwa rehema . ” 
 Kwa kuungama , kutubu , na kuacha dhambi , mtu anaweza kupata rehema ya Mungu . 
 Hata hivyo , ikiwa umedhoofika kiroho ni nini kingine unachoweza kufanya ili ubaki katika upendo wa Mungu ? 
 Ungejibuje ? 
 • Tunaweza kujitunzaje wenyewe katika upendo wa Mungu ? 
 • Upendo kwa Mungu na kwa Kristo unatusaidiaje kukataa mwenendo wa dhambi ? 
 • Kwa nini upendo wa kweli kwa wengine hutuzuia kujihusisha na mwenendo mpotovu kingono ? 
 • Taja njia kadhaa za kuepuka mwenendo mbaya . 
 [ Picha katika ukurasa wa 21 ] 
 Yuda anatuonyesha jinsi tunavyoweza kujitunza wenyewe katika upendo wa Mungu 
 [ Picha katika ukurasa wa 23 ] 
 Ndoa inapovunjika , mwenzi asiye na hatia na watoto wanaweza kuumia sana 
 [ Picha katika ukurasa wa 24 ] 
 Je , umeazimia ‘ kumfuata Yehova kikamili ’ kama Kalebu ? 
 [ Picha katika ukurasa wa 25 ] 
 Sali kwa ukawaida ili upate msaada wa kushinda vishawishi 
 Kubali Sikuzote Nidhamu ya Yehova 
 ‘ Nidhamu ya Yehova , usiichukie . ’ — METHALI 3 : 11 . 
 Kwa nini tunapaswa kukubali nidhamu kutoka kwa Mungu ? 
 MFALME SULEMANI wa Israeli la kale anampa kila mmoja wetu sababu nzuri ya kukubali nidhamu kutoka kwa Mungu . 
 Sulemani anasema hivi : “ Ewe mwanangu , usikatae nidhamu ya Yehova ; wala usichukie karipio lake , kwa sababu yeye ambaye Yehova anampenda , humkaripia , kama vile baba anavyomkaripia mwana anayemfurahia . ” 
 Naam , Baba yako wa mbinguni anakutia nidhamu kwa sababu anakupenda . 
 ‘ Nidhamu ’ inamaanisha nini , na mtu anaweza kutiwaje nidhamu ? 
 “ Nidhamu ” humaanisha kupigwa , kurekebishwa , kuagizwa , na kuelimishwa . 
 Mtume Paulo aliandika hivi : “ Hakuna nidhamu inayoonekana kwa sasa kuwa yenye shangwe , bali ni yenye kuhuzunisha ; lakini baadaye kwa wale ambao wamezoezwa nayo hiyo huzaa tunda lenye kufanya amani , yaani , uadilifu . ” 
 Kukubali na kufuata nidhamu ya Mungu kunaweza kukusaidia kufuata mwenendo wa uadilifu na hivyo kumkaribia zaidi Mungu mtakatifu , Yehova . 
 Unaweza kurekebishwa na waamini wenzako , kupitia mambo unayojifunza kwenye mikutano ya Kikristo , funzo lako la Neno la Mungu , na vichapo vya “ msimamizi - nyumba mwaminifu . ” 
 Unapaswa kushukuru kama nini unapojulishwa jambo fulani unalohitaji kurekebisha ! 
 Lakini ni nidhamu gani ambayo huenda ikahitajiwa mtu akitenda dhambi nzito ? 
 Kwa Nini Wengine Hutengwa na Ushirika 
 Mtu hutengwa na ushirika iwapo ametenda nini ? 
 Watumishi wa Mungu hujifunza Biblia na vichapo vya Kikristo . 
 Viwango vya Yehova huzungumziwa kwenye mikutano na makusanyiko yao . 
 Kwa hivyo , Wakristo wanaweza kuelewa vizuri mambo ambayo Yehova anataka wafanye . 
 Mshiriki wa kutaniko hutengwa na ushirika iwapo tu ametenda dhambi nzito bila kutubu . 
 4 , 5 . 
 Tunapewa mfano gani wa Kimaandiko wa mtu aliyetengwa na ushirika , na kwa nini kutaniko lilihimizwa limrudishe mtu huyo ? 
 Fikiria mfano mmoja katika Maandiko wa mtu ambaye alitengwa na ushirika . 
 Kutaniko la Korintho liliachilia “ uasherati wa namna ambayo hata [ haikuwa ] kati ya mataifa , kwamba mwanamume fulani [ alikuwa na ] mke wa baba yake . ” 
 Paulo aliwahimiza Wakristo wa Korintho ‘ wamkabidhi mtu wa namna hiyo kwa Shetani kwa ajili ya kuangamizwa kwa mwili , ili roho iweze kuokolewa . ’ 
 Mtenda - dhambi huyo alipotengwa na ushirika na hivyo kukabidhiwa kwa Shetani , mtu huyo alirudi katika ulimwengu wa Ibilisi . 
 Kutengwa kwake na ushirika kuliondoa uvutano mwovu wa kimwili kutanikoni na kudumisha “ roho ” ya Mungu ili kutaniko liendelee kuonyesha sifa za Mungu . — 2 Timotheo 4 : 22 ; 1 Wakorintho 5 : 11 - 13 . 
 Muda si muda , Paulo aliwahimiza Wakristo wa Korintho wamrudishe mkosaji huyo kutanikoni . 
 Kwa nini ? 
 Mtume huyo alisema kwamba walipaswa kufanya hivyo ili ‘ Shetani asiwashinde akili . ’ 
 Yaelekea mtenda - dhambi huyo alikuwa ametubu na kusafisha maisha yake . 
 Ikiwa Wakorintho wangekataa kumrudisha mtu huyo aliyetubu , Shetani angewashinda akili kwa kuwa wangekuwa wagumu na wasiosamehe kama Ibilisi alivyotaka wawe . 
 Yaelekea sana kwamba baada ya muda mfupi ‘ walimsamehe na kumfariji ’ mtu huyo aliyetubu . — 2 Wakorintho 2 : 5 - 7 . 
 Kutenga na ushirika hutimiza nini ? 
 Kutenga na ushirika hutimiza nini ? 
 Kunazuia jina takatifu la Yehova lisiletewe suto na kunalinda sifa nzuri ya watu wake . 
 Kumwondoa mkosaji asiyetubu kutanikoni hutegemeza viwango vya Mungu na kulinda usafi wa kiroho wa kutaniko . 
 Pia , huenda kukamsaidia mtu huyo asiyetubu atambue uzito wa dhambi yake . 
 Toba ni Muhimu ili Kurudishwa 
 Daudi alipokosa kuungama dhambi zake matokeo yalikuwa nini ? 
 Watu wengi wanaotenda dhambi nzito hutubu kikweli na hivyo hawatengwi na ushirika wa kutaniko . 
 Bila shaka , ni vigumu kwa wengine kuonyesha toba ya kweli . 
 Fikiria Mfalme Daudi wa Israeli , ambaye alitunga Zaburi ya 32 . 
 Wimbo huo unaonyesha kwamba kwa muda fulani Daudi hakuungama dhambi zake ambazo yaelekea zilihusiana na Bath - sheba . 
 Kwa sababu hiyo , huzuni kuhusu dhambi zake ilifyonza nguvu zake kama vile joto kavu linavyofyonza umajimaji kutoka katika mti . 
 Daudi aliteseka kimwili na kiakili , lakini ‘ alipoungama dhambi zake , Yehova alimsamehe . ’ 
 Kisha , Daudi aliimba hivi : “ Mwenye furaha ni mtu ambaye Yehova hamhesabii kosa . ” 
 Lilikuwa jambo zuri kama nini kuonyeshwa rehema na Mungu ! 
 8 , 9 . 
 Toba inaonyeshwaje , nayo ni muhimu jinsi gani ili mtu aliyetengwa na ushirika arudishwe ? 
 Hivyo , ni wazi kwamba ni lazima mtenda - dhambi atubu ikiwa anataka kuonyeshwa rehema . 
 Hata hivyo , kutubu si kuona aibu wala kuogopa kwamba dhambi ya mtu itajulikana . 
 Kutubu kunamaanisha mtu kubadili akili yake kuhusiana na mwenendo mbaya kwa sababu ya kujutia dhambi yake . 
 Mtu mwenye toba ana “ moyo uliovunjika na kupondwa ” na anataka “ kurekebisha kosa ” ikiwezekana . — Zaburi 51 : 17 ; 2 Wakorintho 7 : 11 . 
 Kutubu ni jambo muhimu sana ili mtu arudishwe katika kutaniko la Kikristo . 
 Mtu aliyetengwa na ushirika harudishwi tu kutanikoni kwa sababu kipindi fulani cha wakati kimepita . 
 Kabla ya kurudishwa , ni lazima moyo wake ubadilike kabisa . 
 Ni lazima atambue uzito wa dhambi yake na kwamba ameleta suto juu ya Yehova na kutaniko . 
 Ni lazima mtenda - dhambi huyo atubu , asali kwa bidii ili asamehewe , na kupatanisha maisha yake na matakwa ya uadilifu ya Mungu . 
 Anapoomba kurudishwa , anapaswa kuonyesha uthibitisho wa kwamba ametubu naye anafanya “ matendo yanayostahili toba . ” — Matendo 26 : 20 . 
 Kwa Nini Tuungame Dhambi ? 
 10 , 11 . 
 Kwa nini hatupaswi kujaribu kuficha dhambi ? 
 Huenda watu fulani waliotenda dhambi wakasema hivi : ‘ Nikimwambia mtu yeyote dhambi yangu , huenda nikalazimika kujibu maswali yenye kuaibisha na ninaweza kutengwa na ushirika . 
 Lakini nikinyamaza , ninaweza kuepuka aibu hiyo na hakuna yeyote atakayejua kutanikoni . ’ 
 Mtu anayefikiri kwa njia hiyo hupuuza mambo fulani muhimu . 
 Ni mambo gani hayo ? 
 Yehova ni “ Mungu mwenye rehema na neema , si mwepesi wa hasira naye ni mwingi wa fadhili zenye upendo na kweli , anayehifadhi fadhili zenye upendo kwa ajili ya maelfu , anayesamehe kosa na ubaya na dhambi . ” 
 Hata hivyo , yeye huwarekebisha watu wake “ kwa kiwango kinachofaa . ” 
 Ikiwa ungetenda dhambi nzito na kujaribu kuificha , ungewezaje kupata rehema za Mungu ? 
 Yehova anajua dhambi hiyo , naye hapuuzi tu dhambi . — Methali 15 : 3 ; Habakuki 1 : 13 . 
 12 , 13 . 
 Kujaribu kuficha dhambi kunaweza kuwa na matokeo gani ? 
 Ikiwa umetenda dhambi nzito , kuungama kunaweza kukusaidia uwe na dhamiri njema tena . 
 Lakini kukosa kuungama kunaweza kuichafua dhamiri na hivyo kukuongoza kwenye dhambi zaidi . 
 Kumbuka kwamba hukutenda dhambi dhidi ya mwanadamu mwingine au kutaniko tu . 
 Ulitenda dhambi dhidi ya Mungu . 
 Mtunga - zaburi aliimba hivi : “ Yehova — kiti chake cha ufalme kiko mbinguni . 
 Macho yake yanaangalia , macho yake yanayong’aa yanawachunguza wana wa binadamu . 
 Yehova humchunguza mwadilifu na pia mwovu . ” — Zaburi 11 : 4 , 5 . 
 Yehova hatambariki mtu yeyote anayeficha dhambi nzito na kujaribu kukaa ndani ya kutaniko safi la Kikristo . 
 Kwa hiyo , ikiwa umetenda dhambi na unataka kufanya yaliyo sawa , usisite kuungama kwa unyoofu . 
 Usipofanya hivyo , utakuwa na dhamiri yenye hatia , hasa unaposikia au kusoma mashauri kuhusu mambo mazito kama hayo . 
 Itakuwaje ikiwa Yehova ataiondoa roho yake juu yako kama alivyoiondoa kutoka kwa Mfalme Sauli ? 
 Mungu akiondoa roho yake , unaweza kutenda dhambi nzito hata zaidi . 
 Watumaini Ndugu Zako Waaminifu 
 Kwa nini mkosaji anapaswa kufuata shauri la Yakobo 5 : 14 , 15 ? 
 Hivyo basi , mkosaji mwenye kutubu anapaswa kufanya nini ? 
 “ Na awaite kwake wanaume wazee wa kutaniko , nao wasali juu yake , wakimpaka mafuta katika jina la Yehova . 
 Na sala ya imani itamponya huyo asiyejisikia vizuri , na Yehova atamwinua . ” 
 Kuwafikia wazee ni njia moja ya mkosaji ‘ kuzaa matunda yanayofaa toba . ’ 
 Wanaume hao waaminifu na wenye fadhili ‘ watasali juu yake na kumpaka mafuta katika jina la Yehova . ’ 
 Kama mafuta yanayotuliza , mashauri ya Biblia wanayotoa yatamfariji mtu yeyote anayetubu kikweli . — Yeremia 8 : 22 . 
 15 , 16 . 
 Wazee Wakristo huigaje mfano wa Yehova unaotajwa kwenye Ezekieli 34 : 15 , 16 ? 
 Ni mfano wenye upendo kama nini uliowekwa na Mchungaji wetu , Yehova , alipowaweka huru Wayahudi waliporudi kutoka utekwani Babiloni mwaka wa 537 K.W.K . , na alipowaweka huru Waisraeli wa kiroho kutoka “ Babiloni Mkubwa ” mwaka wa 1919 W.K . ! 
 Hivyo , alitimiza ahadi yake : “ Mimi mwenyewe nitawalisha kondoo zangu , na mimi mwenyewe nitawalaza . . . 
 Aliyepotea nitamtafuta , na aliyefukuzwa nitamrudisha , na aliyevunjika nitamfunga na anayeugua nitamtia nguvu . ” — Ezekieli 34 : 15 , 16 . 
 Yehova aliwalisha kondoo wake wa mfano , akawalaza kwa usalama , na kuwatafuta waliopotea . 
 Vivyo hivyo , wachungaji Wakristo huhakikisha kwamba kundi la Mungu linalishwa vizuri kiroho na liko salama . 
 Wazee huwatafuta kondoo wanaopotea kutoka kutanikoni . 
 Kama vile tu Mungu ‘ alivyomfunga aliyevunjika , ’ ndivyo waangalizi ‘ wanavyowafunga ’ kondoo waliojeruhiwa na maneno ya mtu mwingine au na matendo yao wenyewe . 
 Na kama vile Mungu ‘ alivyomtia nguvu yule anayeugua , ’ wazee huwasaidia wale ambao wamekuwa wagonjwa kiroho , labda kwa sababu ya kutenda dhambi . 
 Jinsi Wachungaji Wanavyoandaa Msaada 
 Kwa nini hatupaswi kusita kuwaomba wazee msaada wa kiroho ? 
 Wazee hufuata shauri hili kwa furaha : “ Endeleeni kuonyesha . . . rehema , mkifanya hivyo kwa kuogopa . ” 
 Wakristo fulani wametenda dhambi nzito kwa kujihusisha na mwenendo mpotovu kingono . 
 Lakini wakitubu kikweli , wanaweza kutarajia kuonyeshwa rehema na kutendewa kwa upendo na wazee ambao wanataka sana kuwasaidia kiroho . 
 Akijitia ndani , Paulo alisema hivi kuhusu wanaume hao : “ Si kwamba sisi ndio mabwana juu ya imani yenu , bali sisi ni wafanyakazi wenzi kwa shangwe yenu . ” 
 Kwa hiyo , usisite kamwe kuwaomba msaada wa kiroho . 
 Wazee hushughulikiaje waamini wenzao wanaotenda dhambi ? 
 Ikiwa umetenda dhambi nzito , kwa nini unaweza kuwatumaini wazee ? 
 Kwa sababu wao hasa ni wachungaji wa kundi la Mungu . 
 Hakuna mchungaji mwenye upendo anayempiga mwana - kondoo mpole anayelia kwa uchungu kwa sababu amejiumiza . 
 Hivyo , wazee wanaposhughulika na waamini wenzao waliotenda dhambi , hawafikirii adhabu watakayowapa kwa sababu ya makosa yao , lakini wanafikiria dhambi na jinsi watakavyowasaidia kiroho , inapowezekana . 
 Wazee wanapaswa kuhukumu kwa uadilifu na ‘ kulitendea kundi kwa wororo . ’ 
 Kama Wakristo wengine wote , wazee wanapaswa ‘ kutenda haki , kupenda fadhili , na kuwa na kiasi katika kutembea na Mungu wao . ’ 
 Sifa kama hizo ni muhimu wanapofanya maamuzi yanayohusu uhai na utumishi mtakatifu wa “ kondoo wa malisho [ ya Yehova ] . ” — Zaburi 100 : 3 . 
 Wazee Wakristo wanapaswa kuwa na maoni gani wanapojaribu kumrekebisha mtu fulani ? 
 Wachungaji Wakristo huwekwa rasmi na roho takatifu nao hujitahidi kuongozwa nayo . 
 “ Mtu akijikwaa katika kosa fulani kabla ya yeye kulijua , ” yaani , bila kutarajia , wanaume wenye sifa za kustahili kiroho hujaribu “ kumrekebisha upya mtu huyo katika roho ya upole . ” 
 Kwa upole lakini wakishikamana kwa uthabiti na viwango vya Mungu , wazee hujaribu kurekebisha maoni yake , kama vile tu daktari mwenye kujali anavyonyoosha kwa uangalifu mfupa uliovunjika , ili kushughulikia tatizo hilo bila kumletea maumivu yasiyo ya lazima . 
 Kwa kuwa kuonyesha rehema kunategemea sala na Maandiko , uamuzi wa wazee utaonyesha maoni ya Mungu . — Mathayo 18 : 18 . 
 Ni wakati gani huenda ikawa lazima kutaniko litangaziwe kwamba mtu fulani amekaripiwa ? 
 Ikiwa dhambi inajulikana sana au itajulikana , itafaa tangazo litolewe kutanikoni ili kulinda sifa ya kutaniko . 
 Pia , tangazo litatolewa ikiwa kutaniko linahitaji kujulishwa . 
 Wakati mtu ambaye amekaripiwa kihukumu anaendelea kupona kiroho , anaweza kulinganishwa na mtu anayeendelea kupona jeraha ambalo linamzuia kwa kipindi fulani asifanye mambo mengi . 
 Kwa muda , inaelekea sana kwamba itafaa mtu aliyetubu asikilize badala ya kutoa maelezo mikutanoni . 
 Wazee wanaweza kupanga mtu fulani ajifunze naye Biblia ili amwimarishe na kumsaidia kuwa na “ afya katika imani . ” 
 Mambo yote hayo yanafanywa kwa upendo wala si kwa kusudi la kumwadhibu mkosaji . 
 Visa fulani vya ukosaji vinaweza kushughulikiwaje ? 
 Wazee wanaweza kuandaa msaada wa kiroho kwa njia mbalimbali . 
 Kwa mfano , tuseme ndugu ambaye zamani alikuwa na tatizo la kunywa pombe anakunywa kupita kiasi mara moja au mbili akiwa nyumbani peke yake . 
 Au labda mtu ambaye zamani aliacha kuvuta sigara anavuta sigara mara moja au mbili faraghani kwa sababu ya udhaifu . 
 Ingawa amesali na kuamini kwamba Mungu amemsamehe , mtu huyo anapaswa kuomba msaada wa mzee ili asizoee kutenda dhambi hiyo . 
 Mzee mmoja au wawili wanaweza kushughulikia hali hiyo . 
 Hata hivyo , mzee au wazee hao watamjulisha mwangalizi - msimamizi , kwa kuwa huenda mambo mengine yanahusika . 
 Endelea Kukubali Nidhamu ya Mungu 
 22 , 23 . 
 Kwa nini uendelee kukubali nidhamu ya Mungu ? 
 Ili apate kibali cha Mungu , kila Mkristo anapaswa kukubali nidhamu ya Yehova . 
 Hivyo , kubali rekebisho lolote unalopata unapojifunza Maandiko na vichapo vya Kikristo au unaposikia mashauri yakitolewa kwenye mikutano na makusanyiko ya watu wa Yehova . 
 Uwe macho kuhusu kufanya mapenzi ya Yehova . 
 Ndipo nidhamu ya Mungu itakapokusaidia kudumisha ngome yako ya kiroho , yaani , ulinzi ulio kama ukuta wenye nguvu dhidi ya dhambi . 
 Kukubali nidhamu ya Mungu kutakuwezesha ubaki katika upendo wa Mungu . 
 Ni kweli kwamba Wakristo fulani wametengwa na ushirika wa kutaniko la Kikristo , lakini unaweza kuepuka hali hiyo ‘ ukilinda moyo wako ’ na ‘ kutembea kama mtu mwenye hekima . ’ 
 Hata hivyo , ikiwa sasa umetengwa na ushirika , kwa nini usichukue hatua ili urudishwe kutanikoni ? 
 Mungu anataka wote ambao walijiweka wakfu kwake wamwabudu kwa uaminifu na kwa “ shangwe ya moyo . ” 
 Unaweza kufanya hivyo milele ukikubali sikuzote nidhamu ya Yehova . — Zaburi 100 : 2 . 
 Ungejibuje ? 
 • Kwa nini watu fulani hutengwa na ushirika wa kutaniko la Kikristo ? 
 • Toba ya kweli inahusisha nini ? 
 • Kwa nini ni muhimu kuungama dhambi nzito ? 
 • Wazee Wakristo huwasaidiaje wakosaji wanaotubu ? 
 [ Picha katika ukurasa wa 26 ] 
 Kwa nini mtume Paulo aliwapa Wakorintho maagizo kuhusu kutenga na ushirika ? 
 [ Picha katika ukurasa wa 29 ] 
 Kama wachungaji wa kale , wazee Wakristo ‘ huwafunga ’ kondoo wa Mungu waliojeruhiwa 
 Mpende Mungu Anayekupenda 
 “ Lazima umpende Yehova Mungu wako kwa moyo wako wote na kwa nafsi yako yote na kwa akili yako yote . ” — MATHAYO 22 : 37 . 
 1 , 2 . 
 Inaelekea ni nini kilichowachochea watu waulize swali kuhusu amri iliyo kuu ? 
 INAELEKEA swali lililoulizwa lilisababisha ubishi mkali kati ya Mafarisayo wa siku za Yesu . 
 Kati ya sheria zaidi ya 600 ambazo zilifanyiza Sheria ya Musa , ni sheria gani iliyokuwa muhimu zaidi ? 
 Je , ilikuwa sheria iliyohusu dhabihu ? 
 Kwa kweli , dhabihu zilitolewa ili kupata msamaha wa dhambi na kumshukuru Mungu . 
 Au je , sheria iliyokuwa muhimu zaidi ilikuwa sheria ya kutahiriwa ? 
 Sheria hiyo pia ilikuwa muhimu kwa sababu kutahiriwa kulikuwa ni ishara ya agano ambalo Yehova alifanya pamoja na Abrahamu . — Mwanzo 17 : 9 - 13 . 
 Kwa upande mwingine , inaelekea watu wasiopenda mabadiliko walidai kwamba lingekuwa kosa kuinua sheria moja juu ya nyingine kwa kuwa kila sheria ambayo Mungu alitoa ilikuwa muhimu , hata ingawa sheria nyingine hazikuonekana kuwa muhimu sana . 
 Mafarisayo waliamua kumuuliza Yesu swali hilo la ubishi . 
 Huenda angesema jambo fulani ambalo lingeharibu sifa yake . 
 Mmoja wao alimfikia Yesu na kumuuliza : “ Amri iliyo kuu katika ile Sheria ni gani ? ” — Mathayo 22 : 34 - 36 . 
 Yesu alisema ni amri gani iliyo kuu zaidi ? 
 Jibu ambalo Yesu alitoa ni la maana sana kwetu leo . 
 Katika jibu lake , alizungumzia kwa ufupi jambo ambalo daima lilikuwa muhimu zaidi katika ibada ya kweli wakati huo na hata leo . 
 Akitaja maneno ya Kumbukumbu la Torati 6 : 5 , Yesu alisema : “ ‘ Lazima umpende Yehova Mungu wako kwa moyo wako wote na kwa nafsi yako yote na kwa akili yako yote . ’ 
 Hii ndiyo amri iliyo kuu na ya kwanza . ” 
 Ingawa Farisayo huyo aliuliza kuhusu amri moja tu , Yesu alimtajia amri nyingine . 
 Akitaja maneno ya Mambo ya Walawi 19 : 18 , Yesu alisema hivi : “ Ya pili , kama hiyo , ni hii , ‘ Mpende jirani yako kama wewe mwenyewe . ’ ” 
 Kisha , Yesu akaonyesha kwamba amri hizo mbili ndizo zilizokuwa muhimu zaidi katika ibada safi . 
 Ili kuwazuia wasimwambie ataje zile sheria nyingine kulingana na umuhimu wake , Yesu alimalizia hivi : “ Sheria yote na Manabii hutegemea amri hizo mbili . ” 
 Katika makala hii , tutazungumzia amri kuu zaidi kati ya hizo mbili . 
 Kwa nini ni lazima tumpende Mungu ? 
 Tunaonyesha jinsi gani kwamba tunampenda Mungu ? 
 Na tunaweza kusitawisha upendo huo kwa njia gani ? 
 Ni muhimu kujua majibu ya maswali hayo kwa sababu ili tumpendeze Yehova , ni lazima tumpende kwa moyo , nafsi , na akili yetu yote . 
 Umuhimu wa Upendo 
 4 , 5 . ( a ) Kwa nini Farisayo hakushangazwa na maneno ya Yesu ? 
 ( b ) Ni nini kilicho na thamani zaidi kwa Mungu kuliko dhabihu na matoleo ? 
 Inaonekana kwamba yule Farisayo aliyemuuliza Yesu swali hakushtuka wala kushangazwa na jibu alilopewa . 
 Alijua kwamba kumpenda Mungu ni jambo muhimu katika ibada ya kweli , ingawa wengi hawakuonyesha upendo huo . 
 Katika masinagogi , kulikuwa na desturi ya kurudia - rudia kwa sauti sala ya Shema , au ungamo la imani , ambalo lilitia ndani maneno ya Kumbukumbu la Torati 6 : 4 - 9 , andiko ambalo Yesu alizungumzia . 
 Kulingana na simulizi la Marko , Farisayo huyo alimwambia Yesu hivi : “ Mwalimu , umesema vema kupatana na kweli , ‘ Yeye ni Mmoja , na hakuna mwingine ila Yeye ’ ; na jambo hili la mtu kumpenda yeye kwa moyo wote na kwa uelewaji wote na kwa nguvu zote na mtu kumpenda jirani kama yeye mwenyewe ni bora zaidi kuliko matoleo yote mazima ya kuteketezwa na dhabihu zote . ” — Marko 12 : 32 , 33 . 
 Kwa kweli , ingawa watu waliamriwa na Sheria kutoa matoleo na dhabihu za kuteketezwa , Mungu anathamini zaidi watumishi wake wanapochochewa na upendo kutoka moyoni . 
 Shomoro mmoja aliyetolewa kwa Mungu kwa upendo na kwa ujitoaji alikuwa mwenye thamani zaidi kwake kuliko maelfu ya kondoo - dume waliotolewa kwa nia mbaya . 
 Kumbuka simulizi la yule mjane maskini ambaye Yesu alimwona katika hekalu la Yerusalemu . 
 Sarafu mbili ndogo alizotumbukiza ndani ya sanduku la hazina hazingeweza kununua hata shomoro mmoja . 
 Hata hivyo , mchango huo uliotolewa kwa moyo uliochochewa na upendo kwa Yehova , ulikuwa wenye thamani zaidi kuliko michango mikubwa iliyotolewa na matajiri kutokana na ziada yao . 
 Inatia moyo kama nini kujua kwamba Yehova anathamini zaidi jambo ambalo sote tunaweza kufanya , yaani , kumpenda , haidhuru hali zetu ! 
 Paulo aliandika nini kuhusu umuhimu wa upendo ? 
 Akikazia umuhimu wa upendo katika ibada ya kweli , mtume Paulo aliandika hivi : “ Nikisema kwa lugha za wanadamu na za malaika lakini sina upendo , nimekuwa chombo cha shaba nyeupe kinachovuma au toazi linalolia . 
 Na ikiwa nina zawadi ya kutoa unabii nami nazijua siri takatifu zote na ujuzi wote , na ikiwa nina imani yote kuweza kuhamisha milima , lakini sina upendo , mimi si kitu . 
 Nami nikitoa mali zangu zote ili kuwalisha wengine , nami nikiutoa mwili wangu , ili nijisifu , lakini sina upendo , sipati faida hata kidogo . ” 
 Ni wazi kwamba ili ibada yetu impendeze Mungu ni lazima tuwe na upendo . 
 Lakini tunaonyesha kwa njia gani kwamba tunampenda Yehova ? 
 Jinsi Tunavyoonyesha Tunampenda Yehova 
 7 , 8 . 
 Tunaweza kuonyesha kwa njia gani kwamba tunampenda Yehova ? 
 Watu wengi wanaamini kwamba upendo ni hisia ambayo hatuwezi kuizuia ; wanasema kuhusu upendo wa kimahaba . 
 Hata hivyo , upendo wa kweli si hisia tu . 
 Upendo huo unaonyeshwa kwa matendo wala si kwa hisia . 
 Biblia inasema upendo ni “ njia iliyo bora zaidi ” na ni sifa tunayopaswa ‘ kufuatia . ’ 
 Wakristo wanatiwa moyo wapende , “ si kwa neno wala kwa ulimi , bali kwa tendo na kweli . ” — 1 Yohana 3 : 18 . 
 Kumpenda Mungu kunatuchochea kufanya mambo yanayompendeza na kutetea na kutegemeza enzi yake kuu , kwa maneno na kwa matendo . 
 Kunatusukuma tuepuke kuupenda ulimwengu na njia zake ambazo hazimpendezi Mungu . 
 Wale ambao wanampenda Mungu wanachukia yaliyo mabaya . 
 Kumpenda Mungu kunatia ndani pia kumpenda jirani , jambo ambalo tutazungumzia katika makala inayofuata . 
 Zaidi ya hayo , tunaonyesha kwamba tunampenda Mungu kwa kumtii . 
 Biblia inasema hivi : “ Kumpenda Mungu humaanisha hivi , kwamba tuzishike amri zake . ” — 1 Yohana 5 : 3 . 
 Yesu alionyesha kwa njia gani upendo wake kwa Mungu ? 
 Yesu alionyesha kwa njia kamilifu maana ya kumpenda Mungu . 
 Upendo ulimsukuma aache makao yake ya mbinguni na kuishi duniani akiwa mwanadamu . 
 Ulimchochea amtukuze Baba yake kwa mambo aliyotenda na kufundisha . 
 Upendo ulimsukuma awe “ mtiifu mpaka kifo . ” 
 Utii huo ambao ulionyesha upendo wake , uliwafungulia watu waaminifu njia ya kuwa na msimamo wa uadilifu mbele za Mungu . 
 Paulo aliandika hivi : “ Kupitia kutotii kwa mtu mmoja [ Adamu ] wengi walifanywa watenda - dhambi , vivyo hivyo pia kupitia kutii kwa mtu mmoja [ Kristo Yesu ] wengi watafanywa kuwa waadilifu . ” — Waroma 5 : 19 . 
 Kwa nini kumpenda Mungu kunatia ndani kumtii ? 
 Kama Yesu , tunaonyesha upendo wetu kwa kumtii Mungu . 
 Mtume Yohana aliyependwa sana na Yesu aliandika hivi : “ Upendo unamaanisha hivi , kwamba tuendelee kutembea kulingana na amri zake . ” 
 Wale ambao wanampenda Yehova kikweli wanatamani kufuata mwongozo wake . 
 Wakitambua kwamba hawawezi kuongoza hatua zao wenyewe kwa mafanikio , wanategemea hekima ya Mungu na wanajitiisha chini ya mwongozo wake wenye upendo . 
 Wao ni kama Waberoya wa kale waliokuwa wasikivu ambao walikubali ujumbe wa Mungu kwa “ hamu kubwa zaidi ya akili , ” wakitamani sana kufanya mapenzi ya Mungu . 
 Walichunguza Maandiko kwa uangalifu ili waelewe mapenzi ya Mungu kwa ukamili zaidi , jambo ambalo liliwasaidia kuonyesha upendo wao kwa matendo zaidi ya utii . 
 Ni nini maana ya kumpenda Mungu kwa moyo , akili , nafsi , na nguvu zetu zote ? 
 Kama Yesu alivyosema , tunapaswa kumpenda Mungu kwa moyo , akili , nafsi , na nguvu zetu zote . 
 Upendo kama huo unatoka moyoni , unahusisha hisia , tamaa , na mawazo yetu ya ndani , nasi tunatamani sana kumpendeza Yehova . 
 Pia , tunampenda kwa akili yetu . 
 Ujitoaji wetu unategemea ujuzi ; tumemjua Yehova , yaani , sifa zake , viwango vyake , na makusudi yake . 
 Tunatumia nafsi yetu , mwili wetu wote na uhai tulio nao , kumtumikia na kumsifu . 
 Vilevile , tunatumia nguvu zetu kufanya hivyo . 
 Kwa Nini Tunapaswa Kumpenda Yehova ? 
 Kwa nini Mungu anataka tumpende ? 
 Sababu moja ya kumpenda Yehova ni kwamba yeye anataka tuonyeshe sifa zake . 
 Mungu ndiye chanzo na mfano bora zaidi wa upendo . 
 Mtume Yohana aliandika hivi akiongozwa kwa roho : “ Mungu ni upendo . ” 
 Wanadamu waliumbwa kwa mfano wa Mungu ; tuliumbwa tukiwa na uwezo wa kuonyesha upendo . 
 Kwa kweli , enzi kuu ya Yehova inategemea upendo . 
 Anataka kutumikiwa na watu ambao wanapenda na wanatamani utawala wake wa uadilifu . 
 Kwa hakika , upendo ni muhimu ili kuwe na amani na upatano katika uumbaji wote . 
 ( a ) Kwa nini Waisraeli waliambiwa : “ Umpende Yehova Mungu wako ” ? 
 ( b ) Kwa nini ni jambo linalopatana na akili kwamba Yehova anatutazamia tumpende ? 
 Sababu nyingine ya kumpenda Yehova ni kwamba tunathamini yale ambayo ametufanyia . 
 Kumbuka kwamba Yesu aliwaambia hivi Wayahudi : “ Lazima umpende Yehova Mungu wako . ” 
 Hawakutazamiwa wampende mungu fulani aliye mbali na asiyejulikana . 
 Walipaswa kumpenda Mungu ambaye alikuwa amefunua upendo wake kwao . 
 Yehova alikuwa Mungu wao . 
 Yeye Ndiye aliyewatoa Misri na kuwaingiza Nchi ya Ahadi , Ndiye aliyewalinda , kuwategemeza , na kuwapenda , naye Ndiye aliyewatia nidhamu kwa upendo . 
 Leo pia , Yehova ni Mungu wetu , yeye ndiye aliyemtoa Mwana wake awe fidia ili tupate uzima wa milele . 
 Ni jambo linalopatana na akili kwamba Yehova anatutazamia tumpende kama anavyotupenda ! 
 Upendo wake unatuchochea tumpende ; tunatakiwa kumpenda Mungu anayetupenda . 
 Tunampenda Yule ambaye “ alitupenda sisi kwanza . ” — 1 Yohana 4 : 19 . 
 Upendo wa Yehova ni kama upendo wa mzazi katika njia gani ? 
 Yehova anawapenda wanadamu kama mzazi mwenye upendo anavyowapenda watoto wake . 
 Ingawa si wakamilifu , wazazi wenye upendo wanafanya kazi kwa bidii kwa miaka mingi ili kuwatunza watoto wao , na wanajitoa sana kimwili na kwa njia nyinginezo . 
 Wazazi wanawafundisha , wanawatia moyo , na kuwatia nidhamu watoto wao kwa sababu wanataka wapate furaha na mafanikio . 
 Nao wazazi wanataka watoto wafanye nini ? 
 Wanataka watoto wao wawapende na kutia moyoni yale ambayo wamewafundisha ili wafaidike . 
 Je , si jambo linalopatana na akili kwamba Baba yetu wa mbinguni aliye mkamilifu anatazamia tuonyeshe upendo na tuthamini yote ambayo ametufanyia ? 
 Kukuza Upendo Kuelekea Mungu 
 Ili kusitawisha upendo kwa Mungu ni lazima kwanza tufanye nini ? 
 Hatujamwona Mungu wala kusikia sauti yake wakati wowote . 
 Hata hivyo , anatukaribisha tuwe na uhusiano wenye upendo pamoja naye . 
 Tunaweza kufanya hivyo kwa njia gani ? 
 Ili kumpenda mtu yeyote ni lazima kwanza umjue ; ni vigumu kumpenda kabisa mtu ambaye hatumjui . 
 Yehova ametupa Neno lake , Biblia , ili tujifunze kumhusu . 
 Ndiyo sababu Yehova , kupitia tengenezo lake , anatutia moyo tusome Biblia kwa ukawaida . 
 Biblia ndiyo inayotufundisha kumhusu Mungu , sifa zake , utu wake , na pia matendo yake kuhusiana na wanadamu kwa maelfu ya miaka . 
 Tunapotafakari juu ya masimulizi hayo , tunamthamini na kumpenda zaidi . — Waroma 15 : 4 . 
 Kutafakari kuhusu huduma ya Yesu kunaongeza jinsi gani upendo wetu kwa Mungu ? 
 Njia nzuri zaidi ya kukuza upendo wetu kwa Yehova ni kutafakari kuhusu maisha na huduma ya Yesu . 
 Kwa kweli , Yesu alimwiga Baba yake kwa ukamili sana hivi kwamba alisema : “ Yule ambaye ameniona mimi amemwona Baba pia . ” 
 Je , si kweli kwamba moyo wako unaguswa na huruma ambayo Yesu alionyesha kwa kumfufua mwana wa pekee wa mjane ? 
 Je , haipendezi kujua kwamba Mwana wa Mungu , ambaye ndiye mtu mkuu zaidi aliyepata kuishi , aliwaosha wanafunzi wake miguu kwa unyenyekevu ? 
 Je , huchochewi kujua kwamba watu wote , kutia ndani watoto waliweza kumfikia Yesu kwa urahisi hata ingawa alikuwa mtu mkuu na mwenye hekima zaidi kuliko mtu mwingine yeyote ? 
 Tunapotafakari na kuthamini mambo hayo , tunakuwa kama Wakristo ambao Petro aliandika hivi kuwahusu : “ Ninyi mnampenda , ingawa hamkumwona [ Yesu ] kamwe . ” 
 Kadiri upendo wetu kwa Yesu unavyoongezeka , ndivyo upendo wetu kwa Yehova utakavyoongezeka . 
 17 , 18 . 
 Upendo wetu kwa Yehova unaweza kukua tukitafakari kuhusu mambo gani ambayo ametuandalia kwa upendo ? 
 Njia nyingine tunayoweza kukuza upendo wetu kwa Mungu ni kutafakari kuhusu mambo mengi ambayo ametuandalia kwa upendo ili tufurahie maisha , kama vile uzuri wa uumbaji , vyakula vingi sana vitamu , uhusiano mchangamfu wa marafiki wazuri , na pia vitu vingine vingi vizuri ambavyo vinatufurahisha na kuturidhisha . 
 Jinsi tunavyoendelea kujifunza kuhusu Mungu wetu , ndivyo tunavyothamini zaidi wema na ukarimu wake mwingi sana . 
 Fikiria mambo yote ambayo Yehova amekufanyia wewe binafsi . 
 Je , si kweli kwamba unapaswa kumpenda ? 
 Moja ya zawadi nyingi ambazo Mungu ametupa ni pendeleo la kumfikia katika sala wakati wowote huku tukijua kwamba “ Msikiaji wa sala ” anatusikiliza . 
 Yehova amempa Mwana wake mpendwa mamlaka ya kutawala na kuhukumu . 
 Lakini , hajawapa wengine , wala Mwana wake , daraka la kusikiliza sala . 
 Yeye mwenyewe anasikiliza sala zetu . 
 Tunavutwa kumkaribia Yehova kwa sababu anampenda na kumhangaikia kila mmoja wetu . 
 Ni ahadi gani za Yehova ambazo zinatuvuta kwake ? 
 Pia , tunavutwa kwa Yehova tunapotafakari kuhusu mambo ambayo anakusudia kuwafanyia wanadamu . 
 Ameahidi kukomesha magonjwa , huzuni , na kifo . 
 Baada tu ya wanadamu kufanywa kuwa wakamilifu , hakuna mtu atakayeshuka moyo , kuvunjika moyo , au kupata msiba . 
 Njaa , umaskini , na vita havitakuwapo tena . 
 Dunia itageuzwa kuwa paradiso . 
 Yehova ataleta baraka hizo kwa sababu anatupenda , wala si kwa sababu analazimika kufanya hivyo . 
 Musa alisema kuna faida gani ya kumpenda Yehova ? 
 Kwa hiyo , kuna sababu nzuri sana zinazotufanya tumpende Mungu wetu na kuukuza upendo huo . 
 Je , utaendelea kuimarisha upendo wako kwa Mungu , na kumruhusu aongoze njia zako ? 
 Uamuzi ni wako . 
 Musa alijua faida za kukuza na kudumisha upendo kwa Yehova . 
 Musa aliwaambia hivi Waisraeli wa kale : “ Lazima uchague uzima ili uendelee kuwa hai , wewe na uzao wako , kwa kumpenda Yehova Mungu wako , kwa kuisikiliza sauti yake na kwa kushikamana naye ; kwa maana yeye ni uhai wako na urefu wa siku zako . ” — Kumbukumbu la Torati 30 : 19 , 20 . 
 Je , Unakumbuka ? 
 • Kwa nini ni muhimu tumpende Yehova ? 
 • Tunaweza kuonyesha kwa njia gani kwamba tunampenda Mungu ? 
 • Tuna sababu gani za kumpenda Yehova ? 
 • Tunaweza kukuza jinsi gani upendo kwa Mungu ? 
 [ Picha katika ukurasa wa 20 ] 
 Yehova anathamini sana jambo ambalo sote tunaweza kufanya , yaani , kumpenda 
 [ Picha katika ukurasa wa 23 ] 
 “ Yule ambaye ameniona mimi amemwona Baba pia . ” — Yohana 14 : 9 
 Maana ya Kumpenda Jirani Yetu 
 “ Mpende jirani yako kama wewe mwenyewe . ” — MATHAYO 22 : 39 . 
 Tunaonyesha jinsi gani kwamba tunampenda Mungu ? 
 YEHOVA anataka wale wanaomwabudu wafanye nini ? 
 Yesu alijibu swali hilo kwa maneno machache ambayo ni mazito sana . 
 Alisema kwamba amri iliyo kuu ni kumpenda Yehova kwa moyo , nafsi , akili , na nguvu zetu zote . 
 Kama tulivyoona katika makala iliyotangulia , tunaonyesha kwamba tunampenda Mungu kama anavyotupenda kwa kumtii na kufuata amri zake . 
 Wale wanaompenda Mungu hawaoni kufanya mapenzi yake kuwa mzigo mzito ; wanafurahia kufanya mapenzi yake . — Zaburi 40 : 8 ; 1 Yohana 5 : 2 , 3 . 
 2 , 3 . 
 Kwa nini tunapaswa kukazia uangalifu amri ya kumpenda jirani yetu , na ni maswali gani yanayotokea ? 
 Yesu alisema kwamba amri ya pili iliyo kuu inahusiana na ya kwanza : “ Mpende jirani yako kama wewe mwenyewe . ” 
 Sasa tutazungumzia amri hiyo , na tuna sababu nzuri ya kufanya hivyo . 
 Katika nyakati hizi zetu , watu wanaonyesha upendo wa kichoyo na uliopotoka . 
 Katika maelezo yake yaliyoongozwa kwa roho ya Mungu kuhusu “ siku za mwisho , ” mtume Paulo aliandika kwamba watu wangejipenda wenyewe badala ya kuwapenda wengine , wangependa pesa , na raha . 
 Wengi ‘ hawangekuwa na upendo wa asili ’ au kama tafsiri moja ya Biblia inavyosema , “ hawangekuwa na upendo wa kawaida kwa familia zao . ” 
 Yesu Kristo alitabiri hivi : ‘ Watu wengi watasalitiana na kuchukiana . 
 Upendo wa walio wengi zaidi utapoa . ’ — Mathayo 24 : 10 , 12 . 
 Hata hivyo , ona kwamba Yesu hakusema kuwa upendo wa kila mtu ungepoa . 
 Sikuzote kumekuwa na kutakuwa na watu wanaoonyesha upendo ambao Yehova anataka na anastahili . 
 Wale wanaompenda Yehova kikweli watajitahidi kuwaona wengine kama Yehova anavyowaona . 
 Lakini ni nani jirani yetu ambaye tunapaswa kumpenda ? 
 Tutaonyesha namna gani kwamba tunampenda jirani yetu ? 
 Maandiko yanaweza kutusaidia kujibu maswali hayo muhimu . 
 Jirani Yangu Ni Nani ? 
 Kulingana na Mambo ya Walawi sura ya 19 , Wayahudi walipaswa kuwapenda nani ? 
 Alipomwambia Farisayo kwamba amri ya pili iliyo kuu ni kumpenda jirani kama unavyojipenda mwenyewe , Yesu alikuwa akizungumzia sheria hususa ambayo Waisraeli walipewa . 
 Inapatikana katika Mambo ya Walawi 19 : 18 . 
 Katika sura hiyohiyo , Wayahudi waliambiwa kwamba walipaswa kuwaona wengine zaidi ya Waisraeli wenzao kuwa majirani wao . 
 Mstari wa 34 unasema : “ Mkaaji mgeni anayekaa akiwa mgeni pamoja nanyi atakuwa kwenu kama mwenyeji wenu ; nawe utampenda kama wewe mwenyewe , kwa maana mlikuwa wakaaji wageni katika nchi ya Misri . ” 
 Kwa hiyo , hata watu wasio Wayahudi , hasa wale waliogeuzwa imani , walipaswa kutendewa kwa upendo . 
 Wayahudi walikuwa na maoni gani kuhusu kumpenda jirani ? 
 Hata hivyo , viongozi wa Kiyahudi wa siku za Yesu , walikuwa na maoni tofauti kuhusu jambo hilo . 
 Wengine kati yao walifundisha kwamba maneno “ rafiki ” na “ jirani ” yanawahusu Wayahudi tu . 
 Watu wasio Wayahudi walipaswa kuchukiwa . 
 Walimu hao walifundisha kwamba wale waliomwabudu Mungu walipaswa kuwadharau watu wasiomwabudu Mungu . 
 Kitabu kimoja kinasema kwamba “ katika hali kama hizo , chuki ilienea sana . 
 Maoni hayo yalichochea chuki . ” 
 Ni mambo gani mawili ambayo Yesu alikazia alipozungumza kuhusu kumpenda jirani ? 
 Katika Mahubiri yake ya Mlimani , Yesu alizungumza kuhusu jambo hilo , akionyesha ni nani anayepaswa kutendewa kwa upendo . 
 Alisema hivi : “ Ninyi mlisikia kwamba ilisemwa , ‘ Mpende jirani yako na kumchukia adui yako . ’ 
 Hata hivyo , mimi ninawaambia ninyi : Endeleeni kuwapenda adui zenu na kusali kwa ajili ya wale wanaowatesa ninyi ; ili mpate kuwa wana wa Baba yenu aliye mbinguni , kwa kuwa yeye hulichomoza jua lake juu ya watu waovu na wema na hunyesha mvua juu ya watu waadilifu na wasio waadilifu . ” 
 Katika andiko hilo , Yesu alikazia mambo mawili . 
 Kwanza , Yehova ni mkarimu na mwenye fadhili kwa watu wema na wabaya pia . 
 Pili , tunapaswa kufuata mfano wake . 
 Tunajifunza nini kutokana na mfano wa Msamaria mwema ? 
 Wakati mwingine , Myahudi fulani aliyejua sana Sheria alimuuliza Yesu hivi : “ Ni nani kwa kweli aliye jirani yangu ? ” 
 Yesu alimjibu kwa kumsimulia mfano wa Msamaria aliyempata mtu fulani Myahudi akiwa ameshambuliwa na wanyang’anyi na kuibiwa mali yake yote . 
 Hata ingawa Wayahudi kwa ujumla waliwadharau Wasamaria , Msamaria huyo alifunga majeraha ya mtu huyo na kumpeleka kwenye nyumba ya wageni ili apate nafuu . 
 Tunajifunza nini ? 
 Upendo wetu kwa jirani unapaswa kuelekezwa kwa watu wengine ambao si wa jamii , taifa , au dini yetu . — Luka 10 : 25 , 29 , 30 , 33 - 37 . 
 Maana ya Kumpenda Jirani Yetu 
 Kulingana na Mambo ya Walawi sura ya 19 , upendo ulipaswa kuonyeshwa jinsi gani ? 
 Kumpenda jirani , kama vile kumpenda Mungu , si hisia tu ; ni jambo linaloonyeshwa kwa matendo . 
 Inafaa kuchunguza mistari mingine inayozunguka amri iliyoandikwa katika Mambo ya Walawi sura ya 19 ambayo inawahimiza watu wa Mungu wampende jirani yao kama wanavyojipenda wenyewe . 
 Tunasoma kwamba Waisraeli waliamriwa wawaruhusu watu wenye kuteseka na wakaaji wageni washiriki katika mavuno . 
 Hawakupaswa kuwaibia , kuwadanganya , au kuwatendea isivyo haki . 
 Waisraeli hawakupaswa kuonyesha ubaguzi katika mambo ya kihukumu . 
 Ingawa walipaswa kukaripia wakosaji ilipohitajiwa , waliagizwa hivi waziwazi : “ Usimchukie ndugu yako moyoni mwako . ” 
 Amri hiyo na nyingine nyingi zilijumlishwa kwa maneno haya : “ Mpende mwenzako kama wewe mwenyewe . ” — Mambo ya Walawi 19 : 9 - 11 , 15 , 17 , 18 . 
 Kwa nini Yehova aliwaamuru Waisraeli wajitenge na mataifa mengine ? 
 Ingawa Waisraeli walipaswa kuwapenda wengine , walipaswa pia kujitenga na watu ambao waliabudu miungu ya uwongo . 
 Yehova aliwaonya kuhusu hatari na matokeo ya kuwa na mashirika mabaya . 
 Kwa mfano , Yehova aliamuru hivi kuhusu mataifa ambayo Waisraeli wangemiliki nchi zao : “ Usifanye mapatano yoyote ya ndoa pamoja nao . 
 Binti yako usimpe mwana wake , wala binti yake usimchukue kwa ajili ya mwana wako . 
 Kwa maana atamgeuza mwana wako aache kunifuata , nao watatumikia miungu mingine ; na hasira ya Yehova itawaka kwelikweli juu yenu . ” — Kumbukumbu la Torati 7 : 3 , 4 . 
 Tunapaswa kujilinda na nini ? 
 Vivyo hivyo , Wakristo wanapaswa kujilinda wasiwe na mahusiano na watu ambao wanaweza kudhoofisha imani yao . 
 Tunaonywa hivi : “ Msifungwe nira isivyo sawa pamoja na wasio waamini , ” wale ambao si sehemu ya kutaniko la Kikristo . 
 Kwa kuongezea , Wakristo wanashauriwa waoe “ katika Bwana tu . ” 
 Lakini , hatupaswi kamwe kuwadharau wale ambao hawamwamini Yehova kama sisi . 
 Kristo alikufa kwa ajili ya watenda - dhambi , na wengi waliozoea kutenda mambo maovu walibadili njia zao na kupatanishwa na Mungu . — Waroma 5 : 8 ; 1 Wakorintho 6 : 9 - 11 . 
 Ni njia gani bora zaidi ya kuwaonyesha upendo wale wasiomtumikia Yehova , na kwa nini ? 
 Njia bora zaidi ya kuwaonyesha upendo wale wasiomtumikia Mungu ni kumwiga Yehova mwenyewe . 
 Hata ingawa hapendi uovu , Mungu anawaonyesha wote fadhili zenye upendo kwa kuwapa nafasi ya kuacha njia zao mbaya na kupata uzima wa milele . 
 Yehova “ hutaka wote wafikie toba . ” 
 Ni mapenzi yake kwamba “ watu wa namna zote waokolewe na kupata ujuzi sahihi wa kweli . ” 
 Ndiyo sababu Yesu aliwatuma wafuasi wake wahubiri na kufundisha na ‘ kufanya wanafunzi kutoka kwa watu wa mataifa yote . ’ 
 Tunaposhiriki katika kazi hiyo , tunaonyesha kwamba tunampenda Mungu na jirani , ndiyo , hata maadui wetu ! 
 Kuwapenda Ndugu Zetu Wakristo 
 Mtume Yohana aliandika nini kuhusu kumpenda ndugu yetu ? 
 Mtume Paulo aliandika hivi : “ Tuwatendee wote mema , na hasa wale ambao katika imani ni jamaa zetu . ” 
 Tukiwa Wakristo , tuna wajibu wa kuwapenda waamini wenzetu , ndugu na dada zetu wa kiroho . 
 Upendo huo ni muhimu kadiri gani ? 
 Akikazia jambo hilo muhimu , mtume Yohana aliandika hivi : “ Kila mtu anayemchukia ndugu yake ni muuaji . . . 
 Yeyote akisema : ‘ Mimi nampenda Mungu , ’ na bado anamchukia ndugu yake , yeye ni mwongo . 
 Kwa maana yeye ambaye hampendi ndugu yake , ambaye amemwona , hawezi kuwa anampenda Mungu , ambaye hajamwona . ” 
 Hayo ni maneno mazito . 
 Yesu Kristo alisema kwamba Shetani Ibilisi ni “ muuaji ” na “ mwongo . ” 
 Hatungependa kamwe tuitwe hivyo ! 
 Ni katika njia gani tunaweza kuwaonyesha waamini wenzetu upendo ? 
 Wakristo wa kweli ‘ wanafundishwa na Mungu kupendana . ’ 
 Tunapaswa kupendana “ si kwa neno wala kwa ulimi , bali kwa tendo na kweli . ” 
 Upendo wetu unapaswa kuwa “ bila unafiki . ” 
 Upendo unatuchochea kuwa wenye fadhili , huruma , wenye kusamehe , na wastahimilivu , lakini si wenye wivu , wenye kujigamba , wenye kiburi , au wenye ubinafsi . 
 Upendo unatuchochea ‘ kutumikiana . ’ 
 Yesu aliwaambia wanafunzi wake wapendane kama alivyowapenda . 
 Kwa hiyo , Mkristo anapaswa kuwa tayari hata kufa kwa ajili ya waamini wenzake , ikiwa ni lazima . 
 Tunaweza kuonyesha upendo katika familia kwa njia gani ? 
 Upendo unapaswa kuonyeshwa hasa katika familia ya Kikristo na kati ya mume na mke . 
 Kifungo cha ndoa ni cha karibu sana hivi kwamba Paulo alisema hivi : “ Waume wanapaswa kuwa wakiwapenda wake zao kama miili yao wenyewe . ” 
 Akaongezea hivi : “ Yeye anayempenda mke wake anajipenda mwenyewe . ” 
 Paulo anarudia himizo hilo mistari mitano baadaye . 
 Mume anayempenda mke wake hatakuwa kama Waisraeli wa siku za Malaki ambao waliwatendea wake zao kwa hila . 
 Atamthamini sana . 
 Atampenda kama Kristo alivyolipenda kutaniko . 
 Pia , upendo utamchochea mke amheshimu mume wake . — Waefeso 5 : 25 , 29 - 33 . 
 Watu fulani walisema na kufanya nini walipoona upendo wa kindugu ukionyeshwa kwa matendo ? 
 Ni wazi kwamba upendo wa aina hiyo unawatambulisha Wakristo wa kweli . 
 Yesu alisema : “ Kwa jambo hili wote watajua kwamba ninyi ni wanafunzi wangu , mkiwa na upendo kati yenu wenyewe . ” 
 Tunapopendana , tunavuta watu kwa Mungu ambaye tunampenda na kumwakilisha . 
 Kwa mfano , ona ripoti hii kuhusu familia moja ya Mashahidi kutoka Msumbiji . 
 “ Hatujawahi kamwe kuona jambo kama hili . 
 Wakati wa mchana , upepo wenye nguvu ulianza kuvuma ukifuatana na mvua nzito ya mawe . 
 Upepo huo wenye nguvu uliharibu nyumba yetu iliyojengwa kwa matete , kisha ukang’oa mabati ya paa . 
 Ndugu zetu kutoka makutaniko jirani walipokuja na kutusaidia kujenga upya nyumba yetu , jirani yetu aliyeshangaa alisema hivi : ‘ Dini yenu ni nzuri sana . 
 Hatujawahi kamwe kusaidiwa hivi na kanisa letu . ’ 
 Tulifungua Biblia na kuwaonyesha Yohana 13 : 34 , 35 . 
 Sasa majirani wetu wengi wanajifunza Biblia . ” 
 Kumpenda Mtu Mmoja - Mmoja 
 Kuna tofauti gani kati ya kupenda kikundi cha watu na kumpenda mtu mmoja - mmoja ? 
 Si vigumu kuwapenda majirani wetu kwa ujumla , wakiwa kikundi . 
 Hata hivyo , ni vigumu zaidi kumpenda mtu mmoja - mmoja . 
 Kwa mfano , watu fulani wanaonyesha upendo wao kwa jirani kwa kutoa tu michango kwa mashirika ya misaada . 
 Kwa wazi , ni rahisi zaidi kusema kwamba tunampenda jirani yetu kuliko kumpenda mfanyakazi mwenzetu ambaye anaonekana hatujali , au mtu mwenye kusumbua anayeishi karibu nasi , au rafiki anayetuvunja moyo . 
 17 , 18 . 
 Yesu alionyesha jinsi gani kwamba alimpenda mtu mmoja - mmoja , na alifanya hivyo akiwa na nia gani ? 
 Kuhusu kumpenda mtu mmoja - mmoja , tunajifunza kutoka kwa Yesu , ambaye alionyesha sifa za Mungu kwa ukamilifu . 
 Ingawa alikuja duniani kuondoa dhambi ya ulimwengu , alimpenda mtu mmoja - mmoja , kama vile mwanamke mgonjwa , mtu mwenye ukoma , na mtoto . 
 Vivyo hivyo , tunaonyesha upendo kwa jirani yetu kwa jinsi tunavyoshughulika na watu mmoja - mmoja tunaokutana nao kila siku . 
 Lakini , hatupaswi kamwe kusahau kwamba kumpenda jirani kunahusiana na kumpenda Mungu . 
 Ingawa Yesu aliwasaidia maskini , aliwaponya wagonjwa , na kuwalisha wenye njaa , nia yake ya kufanya mambo yote hayo na kuufundisha umati ilikuwa kuwasaidia watu wapatanishwe na Yehova . 
 Yesu alifanya mambo yote kwa utukufu wa Mungu , bila kusahau kwamba alimwakilisha na kuonyesha sifa za Mungu ambaye alimpenda . 
 Kwa kuiga mfano wa Yesu , sisi pia tunaweza kuonyesha upendo wa kweli kwa jirani na wakati huohuo kuendelea kutokuwa sehemu ya ulimwengu wa wanadamu waovu . 
 Tunampenda Jirani Yetu Kama Sisi Wenyewe Jinsi Gani ? 
 19 , 20 . 
 Ni nini maana ya kumpenda jirani yetu kama sisi wenyewe ? 
 Yesu alisema : “ Mpende jirani yako kama wewe mwenyewe . ” 
 Ni jambo la kawaida kujipenda na kujiheshimu kwa kiasi . 
 Kama haingekuwa hivyo , amri hiyo haingekuwa na maana yoyote . 
 Kujipenda kwa njia inayofaa hakupaswi kueleweka kimakosa kuwa ubinafsi kama inavyotajwa na mtume Paulo kwenye 2 Timotheo 3 : 2 . 
 Badala yake , ni kujiheshimu kwa usawaziko . 
 Kuhusu sifa hiyo , msomi mmoja wa Biblia anaeleza kwamba “ kujipenda kwa usawaziko si sawa na kujiona kuwa mtu bora kuliko wote au kujidharau na kujiona kuwa mtu asiyefaa kitu . ” 
 Kuwapenda wengine kama tunavyojipenda wenyewe kunamaanisha kwamba tunawaona wengine kama tunavyotaka watuone na kuwatendea kama tunavyotaka watutendee . 
 Yesu alisema : “ Mambo yote mnayotaka watu wawatendee ninyi , lazima mwatendee wao pia vivyo hivyo . ” 
 Ona kwamba Yesu hakusema tufikirie sana yale ambayo wengine walitutendea zamani na kulipiza kisasi . 
 Badala yake , tunapaswa kufikiria jinsi ambavyo tungependa watutendee na kisha tuwatendee vivyo hivyo . 
 Ona pia kwamba Yesu hakusema tuwatendee hivyo marafiki na ndugu zetu tu . 
 Alitumia neno “ watu , ” labda kuonyesha kwamba tunapaswa kuwatendea hivyo watu wote , yaani , kila mtu tunayekutana naye . 
 Tunapowapenda wengine tunaonyesha nini ? 
 Kumpenda jirani kutatulinda tusitende maovu . 
 Mtume Paulo aliandika hivi : “ Sheria zinazosema , ‘ Usifanye uzinzi , Usiue , Usiibe , Usitamani , ’ na amri nyingine yoyote iliyoko , zimejumlishwa katika neno hili , yaani , ‘ Mpende jirani yako kama wewe mwenyewe . ’ 
 Upendo haumfanyii uovu jirani . ” 
 Upendo utatusukuma tutafute njia za kuwatendea wengine mema . 
 Tunapowapenda wanadamu wenzetu , tunaonyesha kwamba tunampenda pia yule aliyemuumba mwanadamu kwa mfano wake , Yehova Mungu . — Mwanzo 1 : 26 . 
 Ungejibuje ? 
 • Tunapaswa kuwapenda nani , na kwa nini ? 
 • Tunaweza kuwapenda jinsi gani wale wasiomtumikia Yehova ? 
 • Biblia inaeleza nini kuhusu upendo ambao tunapaswa kuwaonyesha ndugu zetu ? 
 • Ni nini maana ya kumpenda jirani yetu kama sisi wenyewe ? 
 [ Picha katika ukurasa wa 26 ] 
 “ Ni nani kwa kweli aliye jirani yangu ? ” 
 [ Picha katika ukurasa wa 29 ] 
 Yesu anampenda mtu mmoja - mmoja 
 “ Siku Kuu ya Yehova Iko Karibu ” 
 “ Ile siku kuu ya Yehova iko karibu . 
 Iko karibu , nayo inaharakisha sana . ” — SEFANIA 1 : 14 . 
 1 , 2 . ( a ) Wakristo wanangojea siku gani ya pekee ? 
 ( b ) Tunapaswa kujiuliza maswali gani , na kwa nini ? 
 MWANAMKE kijana mwenye furaha anangojea kwa hamu siku yake ya arusi . 
 Mama mwenye mimba anatazamia kwa upendo kupata mtoto . 
 Mfanyakazi ambaye amechoka anatamani sana siku za kupumzika ambazo amekuwa akingojea kwa muda mrefu . 
 Watu hao wanalingana kwa njia gani ? 
 Wote wanangojea siku ya pekee , siku ambayo ni ya maana sana maishani mwao . 
 Wote wana hisia za ndani lakini zinatofautiana kabisa . 
 Mwishowe , siku ambayo wanangojea itafika , na itakapofika , wanatumaini kwamba watakuwa tayari kwa ajili ya siku hiyo . 
 Vivyo hivyo , Wakristo wa kweli leo wanangojea kwa hamu kufika kwa siku fulani ya pekee . 
 Ni “ siku ya Yehova ” iliyo kuu . 
 ‘ Siku hiyo ya Yehova ’ ambayo inakuja ni siku gani , nayo itakuwa na matokeo gani kwa wanadamu itakapofika ? 
 Zaidi ya hayo , tunaweza kufanya nini ili kuhakikisha kwamba tuko tayari siku hiyo inapofika ? 
 Ni lazima tutafute majibu ya maswali hayo sasa kwa sababu uthibitisho unaonyesha ukweli wa maneno haya ya Biblia : “ Ile siku kuu ya Yehova iko karibu . 
 Iko karibu , nayo inaharakisha sana . ” — Sefania 1 : 14 . 
 “ Siku Kuu ya Yehova ” 
 “ Siku kuu ya Yehova ” ni nini ? 
 “ Siku kuu ya Yehova ” ni nini ? 
 Katika Maandiko maneno “ siku ya Yehova ” yanamaanisha nyakati za pekee ambazo Yehova alitekeleza hukumu juu ya maadui wake na kulitukuza jina lake kuu . 
 Watu wasio waaminifu huko Yuda na Yerusalemu na pia wakaaji wenye uonevu wa Babiloni na Misri wote walikabili ‘ siku za Yehova ’ walipohukumiwa na Yehova . 
 Hata hivyo , ‘ siku kuu zaidi ya Yehova ’ bado iko mbele . 
 Ni “ siku ” ambayo Yehova atawahukumu wale ambao wamelichafua jina lake . 
 Siku hiyo itaanza na uharibifu wa “ Babiloni Mkubwa , ” milki ya ulimwengu ya dini ya uwongo , na itafikia mwisho wake kwenye vita vya Har – Magedoni , wakati ambapo mfumo mbovu wa mambo unaobaki utakapoharibiwa . — Ufunuo 16 : 14 , 16 ; 17 : 5 , 15 - 17 ; 19 : 11 - 21 . 
 Kwa nini wanadamu wengi wanapaswa kuiogopa siku ya Yehova inayokaribia haraka ? 
 Iwe tunatambua au hatutambui , wanadamu wengi wanapaswa kuiogopa siku hiyo inayokaribia haraka . 
 Kwa nini ? 
 Kupitia nabii Sefania , Yehova anajibu hivi : “ Siku hiyo ni siku ya ghadhabu , siku ya taabu na ya maumivu makali , siku ya dhoruba na ya ukiwa , siku ya giza na ya weusi , siku ya mawingu na ya weusi mzito . ” 
 Hiyo ni siku yenye kuogopesha kwelikweli ! 
 Kwa kuongezea , nabii huyo anasema : “ Nitawataabisha wanadamu . . . kwa sababu wamemtendea Yehova dhambi . ” — Sefania 1 : 15 , 17 . 
 Mamilioni ya watu wana maoni gani mazuri kuhusu siku ya Yehova , na kwa nini ? 
 Lakini , mamilioni ya wanadamu wengine wanangojea kwa hamu kuja kwa siku ya Yehova . 
 Kwa nini ? 
 Wanajua kwamba itamaanisha wokovu na ukombozi kwa watu waadilifu . 
 Ni siku ambayo Yehova mwenyewe atatukuzwa na jina lake tukufu kutakaswa . 
 Kuiogopa au kuitazamia kwa hamu siku hiyo kunategemea sana jinsi watu wanavyoishi sasa . 
 Una maoni gani kuhusu kukaribia kwa siku hiyo ? 
 Je , uko tayari kwa ajili ya siku hiyo ? 
 Je , unaonyesha katika maisha yako ya kila siku kwamba unaamini siku ya Yehova iko karibu ? 
 “ Watakuja Wadhihaki na Dhihaka Zao ” 
 Watu wengi wana maoni gani kuhusu “ siku ya Yehova , ” na kwa nini Wakristo wa kweli hawashangazwi na jambo hilo ? 
 Ingawa “ siku ya Yehova ” inakaribia haraka , wanadamu wengi duniani wanaipuuza siku hiyo . 
 Wanawadhihaki na kuwadharau wale wanaowaonya kuhusu kukaribia kwa siku hiyo . 
 Wakristo wa kweli hawashangazwi na jambo hilo . 
 Wanakumbuka onyo hili ambalo liliandikwa na mtume Petro : “ Mnajua hili kwanza , kwamba katika siku za mwisho watakuja wadhihaki na dhihaka zao , wakiendelea kulingana na tamaa zao wenyewe na kusema : ‘ Huku kuwapo kwake kulikoahidiwa kuko wapi ? 
 Kwani , tangu siku mababu zetu walipolala katika kifo , mambo yote yanaendelea sawasawa kama tangu mwanzo wa uumbaji . ’ ” — 2 Petro 3 : 3 , 4 . 
 Ni nini kitakachotusaidia kudumisha mtazamo wa uharaka ? 
 Ni nini kitakachotusaidia kukataa maoni hayo yasiyofaa na hivyo kudumisha mtazamo wa uharaka ? 
 Petro anatuambia hivi : “ Ninaamsha uwezo wenu mzuri wa kufikiri kwa njia ya kikumbusho , ili mkumbuke maneno yaliyosemwa hapo zamani na manabii watakatifu na amri ya Bwana na Mwokozi kupitia mitume wenu . ” 
 Kutii maonyo ya kinabii kutatusaidia ‘ kuamsha uwezo wetu mzuri wa kufikiri . ’ 
 Pengine tumesikia vikumbusho hivyo mara nyingi , lakini ni jambo la maana sana sasa kuliko wakati mwingine wowote tuendelee kutii maonyo hayo . — Isaya 34 : 1 - 4 ; Luka 21 : 34 - 36 . 
 Kwa nini watu wengi wanapuuza vikumbusho vya Biblia ? 
 Kwa nini watu fulani wanapuuza vikumbusho hivyo ? 
 Petro anaendelea kusema : “ Kulingana na kupenda kwao , wao hawalioni jambo hili , kwamba mbingu zilikuwapo tangu zamani za kale na dunia ikisimama imara kutoka katika maji na katikati ya maji kwa neno la Mungu ; na kwa njia hizo ulimwengu wa wakati huo uliangamia kwa gharika ya maji . ” 
 Ndiyo , kuna wale ambao hawapendi siku ya Yehova ifike . 
 Hawataki maisha yao yavurugwe . 
 Hawataki kutozwa hesabu na Yehova kwa sababu ya maisha yao ya uchoyo ! 
 Kama Petro anavyosema , wanaishi “ kulingana na tamaa zao wenyewe . ” 
 Watu wa siku za Noa na za Loti walikuwa na mtazamo gani ? 
 Kwa sababu ya “ kupenda kwao , ” wadhihaki hao wameamua kupuuza kwamba wakati uliopita Yehova aliwahi kuingilia shughuli za wanadamu . 
 Yesu Kristo na mtume Petro wanataja matukio mawili kati ya hayo , yaani , “ siku za Noa ” na “ siku za Loti . ” 
 Kabla ya Gharika , watu walipuuza onyo ambalo Noa alitoa . 
 Vivyo hivyo , kabla ya kuharibiwa kwa Sodoma na Gomora , machoni pa wana - wakwe zake , Loti “ alionekana kama mtu aliyekuwa anafanya mzaha . ” — Mwanzo 19 : 14 . 
 Yehova anasema nini kuhusu watu wasiojali ? 
 Hali si tofauti leo . 
 Hata hivyo , ona jinsi Yehova anavyosema kuhusu wale wasiojali : “ Nitakaza fikira kwa watu wanaoganda juu ya machicha yao , wanaosema moyoni mwao , ‘ Yehova hatatenda mema , wala hatatenda mabaya . ’ 
 Na mali yao itakuwa ya kunyakuliwa na nyumba zao zitakuwa mahame yenye ukiwa . 
 Nao watajenga nyumba , lakini hawatakaa humo ; nao watapanda mashamba ya mizabibu , lakini hawatakunywa divai yake . ” 
 Watu wanaweza kuendelea tu na shughuli zao za “ kawaida , ” lakini kazi yao ngumu haitawaletea faida yoyote ya kudumu . 
 Kwa nini ? 
 Kwa sababu siku ya Yehova itafika ghafula , na vitu vyovyote vya kimwili ambavyo huenda wamekusanya havitawaokoa . — Sefania 1 : 18 . 
 ‘ Endelea Kuitarajia ’ 
 Tunapaswa kukumbuka himizo gani ? 
 Tofauti na ulimwengu mbovu tunamoishi , tunapaswa kukumbuka himizo hili lililoandikwa na nabii Habakuki : “ Maono hayo bado ni ya wakati uliowekwa , nayo yanafanya haraka kuelekea mwisho , wala hayatasema uwongo . 
 Hata yakikawia , endelea kuyatarajia ; kwa maana bila shaka yatatimia . 
 Hayatachelewa . ” 
 Hata ikionekana kwamba siku hiyo inachelewa kulingana na maoni yetu yasiyo makamilifu , tunapaswa kukumbuka kwamba Yehova hakawii . 
 Siku yake itakuja wakati kamili , saa ambayo wanadamu hawatazamii . — Marko 13 : 33 ; 2 Petro 3 : 9 , 10 . 
 Yesu alionya juu ya jambo gani , na hilo linatofautiana namna gani na matendo ya wafuasi waaminifu wa Yesu ? 
 Akikazia umuhimu wa kuendelea kuingojea siku ya Yehova , Yesu alionya kwamba hata wengine kati ya wafuasi wake wangepoteza mtazamo wao wa uharaka . 
 Alitabiri hivi kuwahusu : “ Mtumwa huyo mwovu akisema moyoni mwake , ‘ Bwana wangu anakawia , ’ naye aanze kuwapiga watumwa wenzake na kula na kunywa pamoja na walevi wa kupindukia , bwana wa mtumwa huyo atakuja katika siku ambayo hatazamii na katika saa ambayo hajui , naye atamwadhibu kwa ukali mkubwa zaidi . ” 
 Tofauti na mtumwa huyo , jamii ya mtumwa mwaminifu na mwenye busara inaendelea kudumisha kwa ushikamanifu mtazamo wa uharaka . 
 Jamii ya mtumwa imeendelea kukesha na kuwa tayari . 
 Yesu ameweka rasmi jamii hiyo “ juu ya mali zake zote ” hapa duniani . — Mathayo 24 : 42 - 47 . 
 Uhitaji wa Uharaka 
 Yesu alikazia namna gani uhitaji wa kuwa na mtazamo wa uharaka ? 
 Ilikuwa lazima Wakristo wa karne ya kwanza wadumishe mtazamo wa uharaka . 
 Walihitaji kuchukua mara moja hatua ya kukimbia kutoka Yerusalemu walipoona jiji hilo “ limezingirwa na majeshi yaliyopiga kambi . ” 
 Hilo lilitukia mwaka wa 66 W.K . 
 Ona jinsi Yesu alivyokazia uhitaji wa Wakristo kuchukua hatua ya haraka wakati huo : “ Mtu aliye juu ya paa ya nyumba asishuke kuchukua mali kutoka katika nyumba yake ; na mtu aliye shambani asirudi nyumbani kuchukua vazi lake la nje . ” 
 Kwa kuwa historia inaonyesha kwamba jiji la Yerusalemu liliendelea kuwapo kwa miaka minne zaidi , kwa nini Wakristo walihitaji kutii haraka maneno ya Yesu katika mwaka wa 66 W.K . ? 
 14 , 15 . 
 Kwa nini ilikuwa lazima kwa Wakristo wa karne ya kwanza kuchukua hatua bila kukawia walipoona Yerusalemu limezingirwa na majeshi ? 
 Jeshi la Roma halikuharibu Yerusalemu hadi mwaka wa 70 W.K . 
 Hata hivyo , miaka minne iliyotangulia haikuwa na amani . 
 Kulikuwa na mchafuko mwingi sana ! 
 Miaka hiyo ilikuwa yenye kujaa jeuri na umwagaji damu . 
 Mwanahistoria mmoja anasema kwamba wakati huo jiji la Yerusalemu lilikuwa na “ vita vya wenyewe kwa wenyewe vyenye umwagaji mkubwa wa damu . 
 Vita hivyo vilihusisha matendo ya ukatili yenye kutisha . ” 
 Vijana waliandikishwa katika jeshi ili kuimarisha ngome , kubeba silaha , na kupigana . 
 Walifanya mazoezi ya kijeshi kila siku . 
 Wale ambao hawakuunga mkono hatua kali zilizochukuliwa , walionwa kuwa wasaliti . 
 Kama Wakristo wangesitasita kuondoka jijini wangejikuta katika hali hatari sana . — Mathayo 26 : 52 ; Marko 12 : 17 . 
 Tunapaswa kukumbuka kwamba Yesu alisema kuwa “ wale walio katika Yudea , ” si Yerusalemu tu , walipaswa kuanza kukimbia . 
 Hilo lilikuwa muhimu kwa sababu miezi michache tu baada ya wao kuondoka Yerusalemu , majeshi ya Roma yalianza tena kujitayarisha kwa ajili ya vita . 
 Kwanza , mji wa Galilaya ulishindwa mwaka wa 67 W.K . , kisha mji wa Yudea ukashindwa hatua kwa hatua mwaka uliofuata . 
 Hilo lilisababisha mateso makubwa katika maeneo yote ya mashambani . 
 Pia , ilizidi kuwa vigumu kwa Myahudi yeyote kukimbia kutoka Yerusalemu . 
 Malango ya jiji yalilindwa , na yeyote aliyejaribu kukimbia alionwa kuwa amewaacha Wayahudi na kujiunga na Waroma . 
 Wakristo wa karne ya kwanza walipaswa kuwa na mtazamo gani ili waokoke wakati huo wa taabu ? 
 Tukifikiria mambo yote hayo , tunaweza kuelewa ni kwa nini Yesu alikazia uhitaji wa kuchukua hatua haraka . 
 Wakristo walipaswa kuwa tayari kuacha kila kitu , bila kuruhusu vitu vya kimwili viwakengeushe . 
 Ili watii onyo la Yesu , walipaswa kuwa tayari ‘ kuaga mali zao zote . ’ 
 Wale waliotii bila kukawia na kukimbilia upande wa pili wa Yordani waliokolewa . 
 Kudumisha Mtazamo Wetu wa Uharaka 
 Kwa nini tunapaswa kuimarisha mtazamo wetu wa uharaka ? 
 Unabii mbalimbali wa Biblia unafunua waziwazi kwamba tunaishi mwishoni mwa siku za mwisho . 
 Kuliko wakati mwingine wowote , tunahitaji kuimarisha mtazamo wetu wa uharaka . 
 Wakati wa amani , askari hana wasiwasi kuhusu hatari ya vita . 
 Hata hivyo , asipokuwa na mtazamo wa uharaka na kukaa macho , inaelekea hatakuwa tayari na anaweza kupoteza uhai wake akiitwa ghafula kwenda vitani . 
 Ndivyo ilivyo kwa upande wa kiroho . 
 Tukiruhusu mtazamo wetu wa uharaka ufifie , huenda tusiwe tayari kushinda mashambulizi tunayokabili na labda hatutakuwa tayari siku ya Yehova itakapokuja . 
 Ikiwa kuna yeyote ambaye ‘ amerudi nyuma asimfuate Yehova , ’ huu ndio wakati wa kumtafuta Yehova tena . — Sefania 1 : 3 - 6 ; 2 Wathesalonike 1 : 8 , 9 . 
 18 , 19 . 
 Ni nini kitakachotusaidia kuweka karibu akilini “ kuwapo kwa siku ya Yehova ” ? 
 Haishangazi kwamba mtume Petro anatuhimiza tuweke karibu akilini “ kuwapo kwa siku ya Yehova ” ! 
 Tunaweza kufanya hivyo jinsi gani ? 
 Njia moja ni kutenda “ matendo matakatifu ya mwenendo na vitendo vya ujitoaji - kimungu . ” 
 Kujishughulisha sana na matendo hayo kutatusaidia kutazamia kwa hamu kuja kwa “ siku ya Yehova . ” 
 Neno la Kigiriki linalotafsiriwa “ kuweka karibu akilini ” linamaanisha kihalisi “ kuharakisha . ” 
 Kwa kweli , hatuwezi kuharakisha wakati uliobaki wa kuja kwa siku ya Yehova . 
 Lakini , tunapongojea siku hiyo , tutaona kwamba wakati unapita haraka ikiwa tuna mengi ya kufanya katika utumishi wa Mungu . — 1 Wakorintho 15 : 58 . 
 Kutafakari kuhusu Neno la Mungu na vikumbusho vilivyomo , kutatuwezesha pia “ kuitamani kwa hamu ( kutazamia na kuharakisha ) kuja ” kwa siku hiyo , ndiyo , “ kuingojea kila wakati . ” 
 Vikumbusho hivyo vinatia ndani unabii mwingi ambao unatabiri si kuja tu kwa siku ya Yehova , bali pia baraka nyingi ambazo wale ‘ wanaoendelea kumtarajia Yehova ’ watapata . — Sefania 3 : 8 . 
 Ni himizo gani tunalopaswa kutia moyoni ? 
 Huu ndio wakati ambao sisi sote tunapaswa kutia moyoni himizo ambalo lilitolewa kupitia nabii Sefania : “ Kabla haijawajilia hasira inayowaka ya Yehova , kabla haijawajilia siku ya hasira ya Yehova , mtafuteni Yehova , ninyi nyote mlio wapole wa dunia , ambao mmetenda uamuzi Wake wa hukumu . 
 Utafuteni uadilifu , utafuteni upole . 
 Huenda mkafichwa katika siku ya hasira ya Yehova . ” — Sefania 2 : 2 , 3 . 
 Watu wa Mungu wataazimia nini mwaka wa 2007 ? 
 Kwa hiyo basi , andiko lililochaguliwa la mwaka wa 2007 linafaa sana : “ Siku kuu ya Yehova iko karibu . ” 
 Watu wa Mungu wana hakika kwamba “ iko karibu , nayo inaharakisha sana . ” 
 ‘ Haitachelewa . ’ 
 Kwa hiyo , tunapongojea siku hiyo , acheni sikuzote tuwe macho kuhusiana na nyakati tunamoishi , tukitambua kwamba utimizo wa mwisho wa unabii huo uko karibu ! 
 Je , Unaweza Kujibu ? 
 • “ Siku kuu ya Yehova ” ni nini ? 
 • Kwa nini watu wengi wanapuuza uharaka wa nyakati ? 
 • Kwa nini Wakristo wa karne ya kwanza walihitaji kuwa na mtazamo wa uharaka ? 
 • Tunaweza kuimarisha namna gani mtazamo wetu wa uharaka ? 
 [ Blabu katika ukurasa wa 19 ] 
 Andiko la mwaka wa 2007 litakuwa : “ Siku kuu ya Yehova iko karibu . ” — Sefania 1 : 14 . 
 [ Picha katika ukurasa wa 16 , 17 ] 
 Kama ilivyokuwa siku za Noa , wadhihaki watashtuka Yehova atakapotenda 
 [ Picha katika ukurasa wa 18 ] 
 Wakristo walipaswa kuchukua hatua bila kukawia walipoona Yerusalemu “ limezingirwa na majeshi yaliyopiga kambi ” 
 Yehova Anawapa “ Roho Takatifu Wale Wanaomwomba ” 
 “ Ikiwa ninyi , mjapokuwa waovu , mnajua jinsi ya kuwapa watoto wenu zawadi zilizo njema , je , Baba aliye mbinguni hatawapa hata zaidi roho takatifu wale wanaomwomba ! ” — LUKA 11 : 13 . 
 Ni wakati gani hasa tunapohitaji msaada wa roho takatifu ? 
 ‘ SIWEZI kuvumilia tatizo hilo kwa uwezo wangu mwenyewe . 
 Ninaweza kuvumilia tu kwa msaada wa roho takatifu ! ’ 
 Je , umewahi kuhisi hivyo ? 
 Wakristo wengi wamehisi hivyo . 
 Labda ulihisi hivyo ilipogundua kwamba una ugonjwa mbaya . 
 Au labda ulihisi hivyo mwenzi wako wa ndoa uliyeishi naye kwa muda mrefu alipokufa . 
 Au huenda ulihisi hivyo wakati uchangamfu uliokuwa nao ulipotoweka na badala yake ukashuka moyo sana . 
 Wakati maisha yalipokuwa machungu , pengine ulihisi kwamba ulikuwa unaishi tu kwa sababu roho takatifu ya Yehova ilikuwa ikikutia “ nguvu zinazopita zile za kawaida . ” — 2 Wakorintho 4 : 7 - 9 ; Zaburi 40 : 1 , 2 . 
 ( a ) Wakristo wa kweli wanakabili matatizo gani ? 
 ( b ) Ni maswali gani tutakayozungumzia sasa ? 
 Wakristo wa kweli wanalazimika kukabili hali ngumu na upinzani unaoongezeka kutoka kwa ulimwengu wa leo usiomwogopa Mungu . 
 Kwa kuongezea , wafuasi wa Kristo wanashambuliwa na Shetani Ibilisi mwenyewe , ambaye anawashambulia vikali wale “ wanaoshika amri za Mungu na walio na kazi ya kutoa ushahidi kumhusu Yesu . ” 
 Kwa hiyo , haishangazi kwamba tunahitaji kutegemezwa na roho ya Mungu leo kuliko wakati mwingine wowote . 
 Tunaweza kufanya nini ili kuhakikisha kwamba tunaendelea kupokea roho takatifu ya Mungu kwa wingi ? 
 Na kwa nini tunaweza kuwa na hakika kwamba Yehova yuko tayari kabisa kutupa nguvu tunazohitaji nyakati za majaribu ? 
 Tunaweza kupata majibu ya maswali hayo katika mifano miwili ya Yesu . 
 Sali Bila Kuacha 
 3 , 4 . 
 Yesu alitoa mfano gani , nao ulihusiana na sala jinsi gani ? 
 Wakati fulani mwanafunzi mmoja wa Yesu alimwomba hivi : “ Bwana , tufundishe jinsi ya kusali . ” 
 Ili kujibu ombi lake , Yesu aliwatolea wanafunzi wake mifano miwili ambayo inahusiana . 
 Mfano wa kwanza unahusu mtu ambaye amemkaribisha mgeni , na wa pili unahusu baba anayemsikiliza mwana wake . 
 Acheni tuchunguze kila moja ya mifano hiyo . 
 Yesu alisema : “ Ni nani kati yenu aliye na rafiki naye amwendee katikati ya usiku na kumwambia , ‘ Rafiki , nikopeshe mikate mitatu , kwa sababu rafiki yangu amenijia sasa hivi kutoka safarini nami sina kitu cha kuweka mbele yake ’ ? 
 Na huyo aliye ndani ajibu na kusema , ‘ Acha kunisumbua . 
 Tayari mlango umefungwa , na watoto wangu wachanga wako pamoja nami kitandani ; siwezi kuamka nikupe chochote . ’ 
 Ninawaambia ninyi , Ijapokuwa hataamka ampe chochote kwa sababu ya kuwa rafiki yake , hakika kwa sababu ya kudumu kwake kwa ujasiri , ataamka na kumpa vitu anavyohitaji . ” 
 Kisha , Yesu alieleza jinsi mfano huo unavyohusiana na sala . 
 Alisema hivi : “ Basi ninawaambia ninyi , Endeleeni kuomba , nanyi mtapewa ; endeleeni kutafuta , nanyi mtapata ; endeleeni kupiga hodi , nanyi mtafunguliwa . 
 Kwa maana kila mtu anayeomba hupokea , na kila mtu anayetafuta hupata , na kila mtu anayepiga hodi hufunguliwa . ” — Luka 11 : 5 - 10 . 
 Mfano wa yule mtu anayeomba bila kuacha unatufundisha nini kuhusu mtazamo wetu tunaposali ? 
 Mfano huo ulio wazi wa mtu asiyeacha kuomba unaonyesha mtazamo tunaopaswa kuwa nao tunaposali . 
 Ona kwamba Yesu alisema kuwa mtu huyo anapata anachohitaji “ kwa sababu ya kudumu kwake kwa ujasiri . ” 
 Maneno ‘ kudumu kwa ujasiri ’ yanapatikana mara moja tu katika Biblia . 
 Yametafsiriwa kutokana na neno la Kigiriki linalomaanisha kihalisi “ kutoona haya . ” 
 Mara nyingi , kutoona haya ni sifa mbaya . 
 Hata hivyo , mtu anapoendelea kuomba kitu kizuri bila kuacha au bila kuona haya , sifa hiyo inakuwa nzuri . 
 Ndivyo alivyo yule mtu anayepata mgeni katika mfano huo . 
 Haoni haya kuomba bila kuacha kile anachohitaji . 
 Kwa kuwa Yesu anamtumia mtu huyo kama mfano kwetu , tunapaswa vivyo hivyo kusali bila kuacha . 
 Yehova anataka ‘ tuendelee kuomba , tuendelee kutafuta , tuendelee kupiga hodi . ’ 
 Na Yehova , ‘ atawapa roho takatifu wale wanaomwomba . ’ 
 Katika siku za Yesu , watu walikuwa na maoni gani kuhusu desturi ya kuwakaribisha wageni ? 
 Yesu hatuonyeshi tu jinsi tunavyopaswa kusali , yaani , kwa ujasiri na bila kuacha , lakini anatuonyesha pia kwa nini tunapaswa kufanya hivyo . 
 Ili kuelewa vizuri somo hilo , tunapaswa kuchunguza jinsi wale waliosikiliza mfano wa Yesu kuhusu yule mtu aliyeomba bila kuacha walivyoona desturi ya kuwakaribisha wageni . 
 Masimulizi mengi katika Maandiko yanaonyesha kwamba katika nyakati za Biblia , desturi ya kuwatunza wageni ilichukuliwa kwa uzito , hasa na watumishi wa Mungu . 
 Kukosa kuwakaribisha wageni lilikuwa jambo la aibu . 
 Tukiwa na hilo akilini , acheni tuchunguze tena mfano wa Yesu . 
 Kwa nini yule mtu katika mfano wa Yesu haoni haya kumwamsha rafiki yake ? 
 Yule mtu anayetajwa katika mfano anapokea mgeni katikati ya usiku . 
 Mtu huyo anahisi kwamba ni lazima ampe mgeni wake chakula , lakini ‘ hana kitu cha kuweka mbele yake . ’ 
 Kwa maoni yake , hilo ni jambo linalohitaji kufanywa haraka ! 
 Kwa vyovyote vile , lazima apate mkate . 
 Kwa hiyo , anaenda kwa rafiki yake , na bila kuona haya anamwamsha . 
 Naye anampaazia sauti hivi , “ Rafiki , nikopeshe mikate mitatu . ” 
 Anamwomba bila kuacha mpaka anapopata kile anachohitaji . 
 Hivyo basi , yeye ni mkaribishaji mzuri kwa kuwa sasa ana mikate mkononi mwake . 
 Kuomba Kadiri ya Uhitaji Wetu 
 Ni nini ambacho kitatuchochea tuendelee kusali ili tupewe roho takatifu ? 
 Mfano huo unatupa sababu gani ya kusali bila kuacha ? 
 Mtu huyo aliendelea kuomba apewe mikate kwa sababu alihisi kwamba ilikuwa lazima apate mikate hiyo ili atimize wajibu wake akiwa mkaribishaji . 
 Kama hangekuwa na mikate hiyo , hangetimiza wajibu huo vizuri . 
 Vivyo hivyo , tunaendelea kusali kwa Mungu , tukimwomba roho yake kwa kuwa tunatambua kwamba ni lazima tuwe na roho ya Mungu ili tutimize huduma yetu tukiwa Wakristo wa kweli . 
 Bila roho hiyo , hatutafanikiwa . 
 Je , unaona jambo la maana tunalojifunza kutokana na mfano huo ? 
 Tukitambua kwamba tunahitaji sana roho ya Mungu , inaelekea kuwa tutaendelea kuomba ili tupewe roho hiyo . 
 9 , 10 . ( a ) Toa mfano ambao unaonyesha kwa nini tunahitaji kuendelea kumwomba Mungu roho yake . ( b ) Tunapaswa kujiuliza swali gani , na kwa nini ? 
 Ili kuona jinsi mfano huo unavyotuhusu leo , wazia kwamba mtu fulani katika familia yenu anakuwa mgonjwa katikati ya usiku . 
 Je , ungemwamsha daktari na kumwomba akusaidie ? 
 Hungefanya hivyo ikiwa mtu huyo si mgonjwa sana . 
 Hata hivyo , ikiwa angekuwa na mshtuko wa moyo , hungeona haya kumwamsha daktari . 
 Kwa nini ? 
 Kwa sababu unakabili hali ya hatari . 
 Unatambua kwamba ni lazima upate msaada wa daktari . 
 Mtu huyo anaweza kufa usipoomba msaada . 
 Vivyo hivyo , Wakristo wa kweli wanaendelea kukabili hali ya hatari . 
 Kwa kweli , Shetani anazunguka - zunguka kama “ simba anayenguruma , ” akijaribu kutumeza . 
 Ili tuendelee kuwa hai kiroho , ni lazima kabisa tupate msaada wa roho ya Mungu . 
 Tusipomwomba Mungu msaada , tunaweza kupata msiba . 
 Hivyo , kwa ujasiri tunaendelea bila kuacha kumwomba Mungu atupe roho yake takatifu . 
 Ni kwa kufanya hivyo tu ndipo tutaendelea kuwa na nguvu zinazohitajiwa ili ‘ kuvumilia mpaka mwisho . ’ — Mathayo 10 : 22 ; 24 : 13 . 
 Hivyo , ni muhimu tutue mara kwa mara na kujiuliza , ‘ Je , kweli ninadumu katika sala ? ’ 
 Kumbuka , tunapotambua kwamba tunahitaji msaada wa Mungu , tutaendelea kuomba bila kuacha ili tupewe roho takatifu . 
 Ni Nini Kinachotuchochea Kusali Tukiwa na Uhakika ? 
 Yesu alionyesha namna gani jinsi mfano wa baba na mwana wake unavyohusiana na sala ? 
 Mfano wa Yesu wa yule mkaribishaji aliyeomba bila kuacha unakazia mtazamo wa yule anayesali , yaani , mwamini . 
 Mfano unaofuata unakazia mtazamo wa msikiaji wa sala , Yehova Mungu . 
 Yesu aliuliza hivi : “ Kwa kweli , ni baba gani kati yenu ambaye , ikiwa mwana wake anaomba samaki , labda atampa nyoka badala ya samaki ? 
 Au ikiwa pia anaomba yai , atampa nge ? ” 
 Yesu alionyesha maana ya mfano huo aliposema hivi : “ Kwa hiyo , ikiwa ninyi , mjapokuwa waovu , mnajua jinsi ya kuwapa watoto wenu zawadi zilizo njema , je , Baba aliye mbinguni hatawapa hata zaidi roho takatifu wale wanaomwomba ! ” — Luka 11 : 11 - 13 . 
 Mfano wa baba anayekubali ombi la mwana wake unakazia namna gani utayari wa Yehova wa kujibu sala zetu ? 
 Kupitia mfano wa jinsi baba anavyoitikia ombi la mwana wake , Yesu anafunua jinsi Yehova anavyohisi kuhusu wale wanaomfikia katika sala . 
 Kwanza , ona tofauti kati ya mifano hiyo miwili . 
 Tofauti na mtu aliyetajwa katika mfano wa kwanza ambaye alisita kutoa msaada , Yehova ni kama mzazi wa kibinadamu anayejali , ambaye ana hamu ya kukubali ombi la mtoto wake . 
 Yesu anaendelea kufunua jinsi Yehova alivyo tayari kutusaidia kwa kutoa mfano unaohusu baba wa kibinadamu na baba wa kimbingu . 
 Anasema kwamba ikiwa baba wa kibinadamu , ambaye ‘ ajapokuwa mwovu ’ kwa sababu ya dhambi aliyorithi , anampa mwana wake zawadi nzuri , je , hatumtazamii hata zaidi Baba yetu wa kimbingu aliye mkarimu awape roho takatifu watu wanaomwabudu ambao ni familia yake ? — Yakobo 1 : 17 . 
 Tunaweza kuwa na uhakika gani tunaposali kwa Yehova ? 
 Tunajifunza nini ? 
 Tunaweza kuwa na uhakika kwamba tunapomwomba Baba yetu wa mbinguni atupe roho takatifu , yuko tayari kabisa kukubali ombi letu . 
 Tukimwomba tena na tena , Yehova hawezi kamwe kutuambia hivi : “ Acha kunisumbua . 
 Tayari mlango umefungwa . ” 
 Badala yake , Yesu alisema : “ Endeleeni kuomba , nanyi mtapewa ; endeleeni kutafuta , nanyi mtapata ; endeleeni kupiga hodi , nanyi mtafunguliwa . ” 
 Ndiyo , Yehova “ atatujibu siku ambayo tutaita . ” — Zaburi 20 : 9 ; 145 : 18 . 
 ( a ) Watu fulani wanaokabili majaribu wanasumbuliwa na maoni gani yasiyofaa ? 
 ( b ) Tunapokabili majaribu , kwa nini tunaweza kusali kwa Yehova tukiwa na uhakika ? 
 Mfano wa Yesu wa baba anayejali unakazia pia kwamba wema wa Yehova unapita kwa mbali wema wa mzazi yeyote wa kibinadamu . 
 Kwa hiyo , hakuna yeyote kati yetu anayepaswa kuhisi kwamba majaribu ambayo huenda tunakabili yanaonyesha kuwa Mungu hapendezwi nasi . 
 Adui yetu mkuu Shetani ndiye anayetaka tufikiri hivyo . 
 Hakuna andiko linalosema kwamba tunapaswa kujilaumu . 
 Yehova hatujaribu na “ mambo maovu . ” 
 Hatuletei majaribu kana kwamba anatupa nyoka au nge . 
 Baba yetu wa mbinguni anawapa “ vitu vyema wale wanaomwomba . ” 
 Bila shaka , kadiri tunavyothamini wema wa Yehova na utayari wake wa kutusaidia , ndivyo tutakavyochochewa kusali tukiwa na uhakika . 
 Tukifanya hivyo , sisi pia tutasema hivi kama mtunga - zaburi : “ Kwa kweli Mungu amesikia ; ameisikiliza sauti ya sala yangu . ” — Zaburi 10 : 17 ; 66 : 19 . 
 Jinsi Roho Takatifu Ilivyo Msaidizi Wetu 
 ( a ) Yesu alitoa ahadi gani kuhusu roho takatifu ? 
 ( b ) Roho takatifu inatusaidia katika njia gani moja ? 
 Muda mfupi kabla ya kifo chake , Yesu alikazia tena uhakikisho aliotoa katika mifano yake . 
 Akizungumza kuhusu roho takatifu , aliwaambia mitume wake hivi : “ Nitamwomba Baba naye atawapa ninyi msaidizi mwingine awe pamoja nanyi milele . ” 
 Hivyo , Yesu aliahidi kwamba msaidizi , au roho takatifu , ingekuwa pamoja na wafuasi wake baadaye , kutia ndani siku zetu . 
 Tunapata msaada huo leo katika njia gani moja ? 
 Roho takatifu inatusaidia kuvumilia majaribu mbalimbali . 
 Jinsi gani ? 
 Mtume Paulo ambaye alikabili majaribu , alieleza katika barua aliyowaandikia Wakristo Wakorintho jinsi roho ya Mungu ilivyomsaidia . 
 Acheni tuchunguze kwa ufupi yale ambayo aliandika . 
 Hali yetu inaweza kuwa kama ya Paulo jinsi gani ? 
 Kwanza , Paulo aliwaambia waziwazi waamini wenzake kwamba alikuwa na “ mwiba katika mwili , ” jaribu fulani . 
 Kisha , akasema : “ Mara tatu nilimsihi Bwana [ Yehova ] kwamba huo uniondoke . ” 
 Hata ingawa Paulo alimsihi Mungu amwondolee tatizo hilo , halikuondolewa . 
 Pengine una hali kama hiyo leo . 
 Kama Paulo , huenda umesali tena na tena na kwa uhakika , ukimwomba Yehova aondoe jaribu hilo . 
 Hata ingawa umesali tena na tena , bado unakabili tatizo hilo . 
 Je , hilo linamaanisha kwamba Yehova hakujibu sala zako na kwamba roho yake haikusaidii ? 
 Bila shaka hapana ! 
 Fikiria yale ambayo mtume Paulo aliongeza . 
 Yehova alijibu sala za Paulo jinsi gani ? 
 Mungu alijibu sala za Paulo kwa kumwambia hivi : “ Fadhili zangu zisizostahiliwa zinakutosha wewe ; kwa maana nguvu zangu zinakamilishwa katika udhaifu . ” 
 Paulo akasema : “ Kwa furaha zaidi , basi , ni afadhali nijisifu kwa habari ya udhaifu wangu , ili nguvu za Kristo zibaki juu yangu kama hema . ” 
 Hivyo , Paulo alihisi kwamba kupitia Kristo , ulinzi wenye nguvu wa Mungu ulitandazwa juu yake kama hema . 
 Leo , Yehova anajibu sala zetu kwa njia hiyohiyo . 
 Anatandaza ulinzi wake juu ya watumishi wake kama hema . 
 Kwa nini tunaweza kuvumilia majaribu ? 
 Bila shaka , hema halizuii mvua isinyeshe wala upepo usivume , lakini linatoa ulinzi fulani kutokana na mvua na upepo . 
 Vivyo hivyo , hema linaloandaliwa na “ nguvu za Kristo ” halizuii majaribu yasitupate au matatizo yasiletwe juu yetu . 
 Hata hivyo , linatulinda kiroho kutokana na mambo yenye kuumiza ya ulimwengu huu na mashambulizi ya mtawala wake , Shetani . 
 Hata ikiwa unakabili jaribu ambalo ‘ haliondoki , ’ unaweza kuwa na hakika kwamba Yehova anajua jinsi unavyopambana na kwamba amesikia “ sauti ya kilio chako . ” 
 Paulo aliandika : “ Mungu ni mwaminifu , naye hatawaacha ninyi mjaribiwe kupita mnavyoweza kuhimili , bali pamoja na hilo jaribu ataifanya pia njia ya kutokea kusudi mweze kulivumilia . ” — 1 Wakorintho 10 : 13 ; Wafilipi 4 : 6 , 7 . 
 Umeazimia kufanya nini , na kwa nini ? 
 Ni kweli kwamba ‘ siku hizi za mwisho ’ za ulimwengu huu wa watu wasiomwogopa Mungu ni “ nyakati za hatari zilizo ngumu kushughulika nazo . ” 
 Hata hivyo , watumishi wa Mungu wanaweza kukabiliana na nyakati hizi za hatari . 
 Kwa nini ? 
 Kwa sababu wanasaidiwa na kulindwa na roho takatifu ambayo Yehova yuko tayari kuwapa kwa wingi wale wanaoendelea kumwomba roho hiyo kwa uhakika . 
 Acheni basi tuazimie kuendelea kuomba kila siku ili tupewe roho takatifu . — Zaburi 34 : 6 ; 1 Yohana 5 : 14 , 15 . 
 Ungejibuje ? 
 • Unahitaji kufanya nini ili upokee roho takatifu ya Mungu ? 
 • Kwa nini tunaweza kuwa na hakika kwamba Yehova atajibu sala zetu za kuomba tupewe roho takatifu ? 
 • Roho takatifu inatusaidia jinsi gani kuvumilia majaribu ? 
 [ Picha katika ukurasa wa 21 ] 
 Tunaweza kujifunza nini kutokana na mfano wa Yesu kuhusu mkaribishaji aliyeomba bila kuacha ? 
 [ Picha katika ukurasa wa 22 ] 
 Je , unaendelea kusali ili upewe roho takatifu ya Mungu ? 
 [ Picha katika ukurasa wa 23 ] 
 Tunajifunza nini kumhusu Yehova kutokana na mfano wa baba anayejali ? 
 Yehova ‘ Atasababisha Haki Ifanywe ’ 
 “ Je , Mungu hatasababisha haki ifanywe kwa ajili ya watu wake waliochaguliwa ambao wanampaazia sauti mchana na usiku ? ” — LUKA 18 : 7 . 
 Ni nani wanaokutia moyo , na kwa nini ? 
 ULIMWENGUNI pote , Mashahidi wa Yehova wanafurahia kushirikiana na ndugu na dada Wakristo ambao wamemtumikia Yehova kwa miaka mingi . 
 Je , unawajua kibinafsi wapendwa fulani kati ya hao ? 
 Pengine unamfikiria dada mzee ambaye alibatizwa miaka mingi iliyopita na ambaye kwa kawaida hakosi kuhudhuria mikutano kwenye Jumba la Ufalme . 
 Au labda unamfikiria ndugu aliyezeeka ambaye kila juma anaunga mkono kwa ushikamanifu mpango wa kutaniko wa huduma ya shambani , na amekuwa akifanya hivyo kwa miaka mingi . 
 Ni kweli kwamba wengi kati ya waaminifu hao walifikiri kwamba kufikia sasa vita vya Har – Magedoni vingekuwa vimepiganwa . 
 Hata hivyo , uhakika wa kwamba ulimwengu huu usio na haki bado upo haujadhoofisha uhakika wao katika ahadi za Yehova wala azimio lao la ‘ kuvumilia mpaka mwisho . ’ 
 Imani yenye nguvu inayoonyeshwa na watumishi hao washikamanifu wa Yehova kwa kweli inatia moyo kutaniko zima . — Zaburi 147 : 11 . 
 Ni hali gani inayotusikitisha ? 
 Hata hivyo , nyakati nyingine , huenda tukaona jambo tofauti na hilo . 
 Mashahidi wengine walishiriki katika huduma kwa miaka mingi , lakini baada ya muda imani yao katika Yehova ikadhoofika , nao wakaacha kushirikiana na kutaniko la Kikristo . 
 Tunasikitika kwamba Wakristo hao wamemwacha Yehova , na tunatamani sana kuendelea kumsaidia kila “ kondoo aliyepotea ” arudi kundini . 
 Hata hivyo , tofauti hiyo , kwamba Wakristo fulani wanabaki waaminifu huku wengine wakipoteza imani , inatokeza maswali . 
 Ni nini kinachowasaidia Mashahidi wengi kudumisha imani yao katika ahadi za Yehova huku wengine wakiipoteza ? 
 Sisi binafsi tunaweza kufanya nini ili kuhakikisha kwamba tunaendelea kuwa na usadikisho imara kuwa “ siku kuu ya Yehova ” inakaribia ? 
 Acheni tuchunguze mfano unaopatikana katika Injili ya Luka . 
 Onyo kwa Wale Wanaoishi Wakati ‘ Mwana wa Binadamu Anapofika ’ 
 Ni nani hasa wanaoweza kufaidika na mfano wa mjane na mwamuzi , na kwa nini ? 
 Katika Luka sura ya 18 , tunapata mfano wa Yesu kuhusu mjane na mwamuzi . 
 Mfano huo unafanana na mfano wa mkaribishaji asiyeacha kuomba ambao tulizungumzia katika makala iliyotangulia . 
 Hata hivyo , mistari mingine katika sura hiyo ya Biblia inayozungumzia mfano wa mjane na mwamuzi inaonyesha kwamba mfano huo unahusu hasa wale wanaoishi wakati ‘ Mwana wa binadamu anapofika ’ katika mamlaka ya Ufalme , kipindi ambacho kilianza mwaka wa 1914 . — Luka 18 : 8 . 
 * 
 Yesu alizungumzia nini kabla ya kutoa mfano ulio katika Luka sura ya 18 ? 
 Kabla ya kutoa mfano huo , Yesu alisema kwamba uthibitisho wa kuwapo kwake katika mamlaka ya Ufalme ungeonekana kotekote “ kama vile umeme ” ambao “ hung’aa kutoka sehemu moja chini ya mbingu mpaka sehemu nyingine chini ya mbingu . ” 
 Hata hivyo , watu wengi wanaoishi “ wakati wa mwisho ” hawangetilia maanani uthibitisho huo ulio wazi . 
 Kwa nini ? 
 Kwa sababu ileile iliyofanya watu wa siku za Noa na za Loti wapuuze maonyo ya Yehova . 
 Siku hizo , watu ‘ walikuwa wakila , wakinywa , wakinunua , wakiuza , wakipanda , na kujenga mpaka siku walipoharibiwa . ’ 
 Walikufa kwa sababu walijishughulisha sana na mambo hayo ya kawaida hivi kwamba hawakufanya mapenzi ya Mungu . 
 Leo , watu kwa ujumla wanajishughulisha sana na mambo ya kila siku hivi kwamba hawaoni uthibitisho unaoonyesha kuwa mwisho wa ulimwengu huu usiomwogopa Mungu unakaribia . — Luka 17 : 30 . 
 ( a ) Yesu aliwaonya nani hasa , na kwa nini ? 
 ( b ) Ni nini kimewafanya wengine wapoteze imani yao ? 
 Kwa wazi , Yesu aliwahangaikia wafuasi wake kwa kuwa alijua kwamba wao pia wangeweza kukengeushwa na ulimwengu wa Shetani , kiasi cha kuweza ‘ kurudia vitu vilivyo nyuma . ’ 
 Na , kwa kweli , hali hiyo imewapata Wakristo fulani . 
 Kwa miaka mingi Wakristo hao walitazamia sana siku ambayo Yehova angekomesha ulimwengu huu mbovu . 
 Hata hivyo , Har – Magedoni ilipokosa kufika wakati waliotazamia , walivunjika moyo . 
 Uhakika wao kwamba siku ya Yehova ya hukumu iko karibu ulidhoofika . 
 Walipunguza bidii yao katika huduma , na pole kwa pole , wakajiingiza sana katika shughuli za kila siku za maisha hivi kwamba hawakuwa na wakati wa kutosha wa kufanya mambo ya kiroho . 
 Baada ya muda , ‘ walirudia vitu vilivyo nyuma . ’ 
 Inahuzunisha kama nini ! 
 Uhitaji wa “ Kusali Sikuzote ” 
 6 - 8 . ( a ) Simulia mfano wa mjane na mwamuzi . ( b ) Yesu alisema nini kuhusu maana ya mfano huo ? 
 Tunaweza kufanya nini ili kuhakikisha kwamba uhakika wetu imara katika utimizo wa ahadi za Yehova haudhoofiki ? 
 Yesu alizungumza kuhusu swali hilo baada tu ya kuwaonya wanafunzi wake wasirudi nyuma kwenye ulimwengu mbovu wa Shetani . 
 Luka anaandika kwamba Yesu ‘ aliendelea kuwaambia mfano juu ya uhitaji wao wa kusali sikuzote bila kukata tamaa . ’ 
 Yesu alisema : “ Katika jiji fulani kulikuwako mwamuzi fulani ambaye hakuwa akimwogopa Mungu wala hakuwa na heshima kwa mwanadamu . 
 Lakini kulikuwako mjane katika jiji hilo naye akawa akimwendea , akisema , ‘ Hakikisha kwamba nitapata haki kutoka kwa mshitaki wangu . ’ 
 Basi , kwa muda fulani alikuwa hana nia , lakini baadaye akasema moyoni mwake , ‘ Ijapokuwa mimi simwogopi Mungu wala simheshimu mwanadamu , hakika , kwa sababu ya kuendelea kwa mjane huyu kunisumbua , nitahakikisha kwamba atapata haki , ili asiendelee kuja kunishambulia mpaka animalize . ’ ” 
 Baada ya kutoa mfano huo , Yesu alieleza maana yake : “ Sikieni lile ambalo mwamuzi huyo , ijapokuwa si mwadilifu , alisema ! 
 Basi , kwa hakika je , Mungu hatasababisha haki ifanywe kwa ajili ya watu wake waliochaguliwa ambao wanampaazia sauti mchana na usiku , hata ingawa ana ustahimilivu kwao ? 
 Ninawaambia ninyi , Yeye atasababisha watendewe haki upesi . 
 Hata hivyo , Mwana wa binadamu atakapofika , je , kwa kweli ataipata imani duniani ? ” — Luka 18 : 1 - 8 . 
 “ Hakikisha Kwamba Nitapata Haki ” 
 Ni jambo gani kuu linalokaziwa katika mfano wa mjane na mwamuzi ? 
 Jambo kuu katika mfano huo liko wazi kabisa . 
 Linatajwa na wale wanaohusika katika mfano huo na Yesu pia . 
 Mjane alisihi hivi : “ Hakikisha kwamba nitapata haki . ” 
 Mwamuzi huyo akasema : “ Nitahakikisha kwamba atapata haki . ” 
 Yesu akauliza : “ Je , Mungu hatasababisha haki ifanywe ? ” 
 Na kumhusu Yehova , Yesu alisema hivi : “ Yeye atasababisha watendewe haki upesi . ” 
 Ni wakati gani hasa Mungu ‘ atasababisha haki ifanywe ’ ? 
 ( a ) Haki ilifanywa wakati gani katika karne ya kwanza ? 
 ( b ) Haki itafanywa kwa ajili ya watu wa Mungu wakati gani na jinsi gani ? 
 Katika karne ya kwanza , “ siku za kupatiliza haki ” ( au “ siku za kisasi , ” Kingdom Interlinear ) zilifika mwaka wa 70 W.K . , Yerusalemu na hekalu lake lilipoharibiwa . 
 Kwa watu wa Mungu leo , haki itafanywa katika “ ile siku kuu ya Yehova . ” 
 Wakati huo , Yehova ‘ atawalipa dhiki wale wanaowafanyia dhiki ’ watu wake , “ [ Yesu Kristo ] anapoleta kisasi juu ya wale wasiomjua Mungu na wale wasiotii habari njema juu ya Bwana wetu Yesu . ” — 2 Wathesalonike 1 : 6 - 8 ; Waroma 12 : 19 . 
 Haki itafanywa “ upesi ” kwa njia gani ? 
 Lakini , tunapaswa kuelewa namna gani uhakikisho wa Yesu wa kwamba Yehova atasababisha haki ifanywe “ upesi ” ? 
 Neno la Mungu linaonyesha kwamba “ hata ingawa [ Yehova ] ana ustahimilivu , ” atatekeleza haki upesi wakati unaofaa utakapofika . 
 Katika siku za Noa , Gharika ilipofika , waovu waliharibiwa bila kukawia . 
 Vivyo hivyo , katika siku za Loti , moto uliposhuka kutoka mbinguni , waovu waliangamia . 
 Yesu alisema : “ Itakuwa vivyo hivyo siku ile ambayo Mwana wa binadamu atafunuliwa . ” 
 Kwa mara nyingine tena , waovu watapatwa na “ uharibifu wa ghafula . ” 
 Kwa kweli , tunaweza kuwa na uhakika kamili kwamba Yehova hataruhusu ulimwengu wa Shetani uendelee siku moja zaidi kuliko haki inavyodai . 
 “ Atasababisha Watendewe Haki ” 
 12 , 13 . ( a ) Mfano wa Yesu wa mjane na mwamuzi unatufundisha somo jinsi gani ? 
 ( b ) Kwa nini tunaweza kuwa na uhakika kwamba Yehova atasikiliza sala zetu na kusababisha haki ifanywe ? 
 Mfano wa Yesu wa mjane na mwamuzi unakazia kweli nyingine muhimu . 
 Yesu alieleza maana ya mfano huo kwa kusema hivi : “ Sikieni lile ambalo mwamuzi huyo , ijapokuwa si mwadilifu , alisema ! 
 Basi , kwa hakika je , Mungu hatasababisha haki ifanywe kwa ajili ya watu wake waliochaguliwa ? ” 
 Bila shaka , Yesu hakuwa akimlinganisha Yehova na mwamuzi huyo kana kwamba Mungu angewatendea hivyo wale wanaomwamini . 
 Badala yake , Yesu aliwafundisha wafuasi wake jambo fulani kumhusu Yehova kwa kukazia tofauti kati ya mwamuzi huyo na Mungu . 
 Yehova na mwamuzi huyo wanatofautiana katika njia gani ? 
 Mwamuzi katika mfano wa Yesu “ si mwadilifu , ” lakini “ Mungu ni Mwamuzi mwadilifu . ” 
 Mwamuzi huyo hakumjali mjane huyo kibinafsi , lakini Yehova anamjali kila mtu mmoja - mmoja . 
 Mwamuzi hakuwa na nia ya kumsaidia yule mjane , lakini Yehova ana nia , ndiyo , anataka sana kuwasaidia wale ambao wanamtumikia . 
 Tunajifunza nini ? 
 Ikiwa mwamuzi asiye mwadilifu alisikiliza maombi ya mjane na kumfanyia haki , je , Yehova hatasikiliza hata zaidi sala za watu wake na bila shaka kusababisha haki ifanywe kwa ajili yao ? — Methali 15 : 29 . 
 Kwa nini hatupaswi kuacha kuamini kuja kwa siku ya Mungu ya hukumu ? 
 Kwa hiyo , wale wanaoacha kuamini kuja kwa siku ya Mungu ya hukumu wanafanya kosa zito sana . 
 Kwa nini ? 
 Kwa kuacha imani yao thabiti ya kwamba “ siku kuu ya Yehova ” imekaribia , wanatilia shaka uwezo wa Yehova wa kutimiza ahadi zake kwa uaminifu . 
 Lakini hakuna mtu aliye na haki ya kutilia shaka uaminifu wa Mungu . 
 Swali linalofaa ni , Je , sisi binafsi tutaendelea kuwa waaminifu ? 
 Na hilo hasa ndilo jambo ambalo Yesu alikazia mwishoni mwa mfano wake wa mjane na mwamuzi . 
 “ Je , kwa Kweli Ataipata Imani [ Hii ] Duniani ? ” 
 ( a ) Ni swali gani ambalo Yesu aliuliza , na kwa nini ? 
 ( b ) Tunapaswa kujiuliza swali gani ? 
 Yesu aliuliza swali hili lenye kuamsha fikira : “ Mwana wa binadamu atakapofika , je , kwa kweli ataipata imani [ hii ] duniani ? ” 
 Maneno ‘ imani hii , ’ yanaonyesha kwamba Yesu hakuwa akizungumzia imani kwa ujumla , lakini imani fulani hususa , yaani , imani kama ya yule mjane . 
 Yesu hakujibu swali lake . 
 Aliuliza swali hilo ili kuwafanya wanafunzi wake wafikirie jinsi imani yao wenyewe ilivyo . 
 Je , ilikuwa ikidhoofika pole kwa pole hivi kwamba walikuwa katika hatari ya kurudia vitu walivyoacha nyuma ? 
 Au je , walikuwa na imani kama ile iliyoonyeshwa na mjane ? 
 Leo , sisi pia tunapaswa kujiuliza , ‘ “ Mwana wa binadamu ” anapata imani ya aina gani moyoni mwangu ? ’ 
 Yule mjane alikuwa na imani ya aina gani ? 
 Ili tuwe kati ya wale ambao watafanyiwa haki na Yehova , tunapaswa kufuata mfano wa yule mjane . 
 Alikuwa na imani ya aina gani ? 
 Alionyesha imani yake kwa kuendelea ‘ kumwendea mwamuzi huyo , akisema , “ Hakikisha kwamba nitapata haki . ” ’ 
 Mjane huyo aliendelea kufanya hivyo ili afanyiwe haki na mwanadamu asiye mwadilifu . 
 Vivyo hivyo , watumishi wa Mungu leo wanaweza kuwa na uhakika kwamba watafanyiwa haki na Yehova hata ikichukua muda mrefu kuliko walivyotazamia . 
 Zaidi ya hayo , wanaonyesha uhakika wao katika ahadi za Mungu kwa kuendelea kusali , ndiyo , kwa ‘ kupaaza sauti kwa Yehova mchana na usiku . ’ 
 Kwa kweli , ikiwa Mkristo angeacha kusali ili haki ifanywe , angeonyesha kwamba ameacha kuwa na uhakika wa kwamba Yehova atatenda kwa ajili ya watumishi wake . 
 Tuna sababu gani za kudumu katika sala na kuendelea kuamini kwamba siku ya Yehova ya hukumu itakuja hakika ? 
 Hali za pekee za mjane huyo zinatuonyesha kwamba tuna sababu nyingine za kudumu katika sala . 
 Fikiria tofauti fulani kati ya hali zake na zetu . 
 Mjane huyo aliendelea kumwendea mwamuzi hata ingawa hakuna mtu aliyemtia moyo kufanya hivyo . 
 Lakini Neno la Mungu linatutia moyo sana ‘ tudumu katika sala . ’ 
 Mjane huyo hakuwa na uhakikisho wowote kwamba maombi yake yangetimizwa , lakini Yehova ametuhakikishia kwamba haki itafanywa . 
 Kupitia nabii wake , Yehova alisema hivi : “ Hata yakikawia , endelea kuyatarajia ; kwa maana bila shaka yatatimia . 
 Hayatachelewa . ” 
 Mjane huyo hakuwa na msaidizi yeyote wa kumwombea ili maombi yake yachukuliwe kwa uzito . 
 Lakini sisi tuna msaidizi mwenye nguvu , Yesu , “ aliye kwenye mkono wa kuume wa Mungu , ambaye pia hutuombea . ” 
 Kwa hiyo , ikiwa mjane huyo , ajapokabili hali ngumu , aliendelea kumwomba mwamuzi huyo akitumaini kwamba haki itafanywa , je , hatupaswi kuendelea hata zaidi kuamini kwamba siku ya Yehova ya hukumu itakuja hakika ? 
 Sala itaimarisha jinsi gani imani yetu na kutusaidia tufanyiwe haki ? 
 Mfano wa mjane unatufundisha kwamba kuna uhusiano wa karibu kati ya imani na sala na kwamba tunapodumu katika sala tunaweza kushinda uvutano ambao unaweza kudhoofisha imani yetu . 
 Bila shaka , hilo halimaanishi kwamba kusali kijuu - juu tu ili kujionyesha kutatuzuia tusipoteze imani yetu . 
 Tunapochochewa kusali kwa sababu tunatambua kwamba tunamtegemea Mungu kabisa , sala itatuvuta karibu na Mungu na kuimarisha imani yetu . 
 Na kwa kuwa imani ni muhimu ili kupata wokovu , haishangazi kwamba Yesu aliona uhitaji wa kuwatia moyo wanafunzi wake ‘ wasali sikuzote bila kukata tamaa ’ ! 
 Ni kweli kwamba kuja kwa “ ile siku kuu ya Yehova ” hakutegemei sala zetu . 
 Siku hiyo itakuja , tusali tusisali . 
 Lakini bila shaka kufanyiwa haki na kuokoka au kutookoka kwetu binafsi vita vya Mungu , kunategemea imani tuliyo nayo , matendo ya uadilifu , na kusali . 
 Tunathibitisha jinsi gani kwamba tunaamini kabisa kuwa Mungu ‘ atasababisha haki ifanywe ’ ? 
 Kama tunavyokumbuka , Yesu aliuliza hivi : “ Mwana wa binadamu atakapofika , je , kwa kweli ataipata imani [ hii ] duniani ? ” 
 Ni nini jibu la swali hilo lenye kuamsha fikira ? 
 Tunafurahi kama nini kwamba leo mamilioni ya watumishi waaminifu wa Yehova ulimwenguni pote wanathibitisha kwa sala zao , subira , na uvumilivu wao kwamba wana imani hiyo ! 
 Hivyo , swali la Yesu linaweza kujibiwa hivi : Ndiyo ! 
 Ingawa ulimwengu wa Shetani unatutendea isivyo haki leo , tunaamini kabisa kwamba Mungu ‘ atasababisha haki ifanywe kwa ajili ya watu wake waliochaguliwa . ’ 
 [ Maelezo ya Chini ] 
 Ili kuelewa kabisa maana ya mfano huo , soma Luka 17 : 22 - 33 . 
 Ona jinsi maneno “ Mwana wa binadamu ” kwenye Luka 17 : 22 , 24 , 30 yanavyotusaidia kujibu swali lililoulizwa kwenye Luka 18 : 8 . 
 Je , Unakumbuka ? 
 • Ni nini kimewafanya Wakristo fulani wapoteze imani ? 
 • Kwa nini tunaweza kuwa na imani thabiti kwamba siku ya Yehova ya hukumu itakuja ? 
 • Tuna sababu gani za kudumu katika sala ? 
 • Kuendelea kusali kutatusaidia jinsi gani tusipoteze imani yetu ? 
 [ Picha katika ukurasa wa 26 ] 
 Ni jambo gani linalokaziwa na mfano wa mjane na mwamuzi ? 
 [ Picha katika ukurasa wa 29 ] 
 Mamilioni ya watu leo wanaamini kabisa kwamba Mungu ‘ atasababisha haki ifanywe ’ 
 “ Utakuwa na Shangwe Kwelikweli ” 
 ‘ Utamfanyia Yehova sherehe , nawe utakuwa na shangwe kwelikweli . ’ — KUMBUKUMBU LA TORATI 16 : 15 . 
 ( a ) Shetani alitokeza masuala gani ? 
 ( b ) Yehova alitabiri nini baada ya Adamu na Hawa kuasi ? 
 SHETANI alipowaongoza Adamu na Hawa wamwasi Muumba wao , alitokeza masuala mawili muhimu sana . 
 Kwanza , alitilia shaka ukweli wa Yehova na kufaa kwa njia yake ya kutawala . 
 Pili , Shetani alidai kwamba wanadamu wanamtumikia Mungu kwa sababu tu za kichoyo . 
 Suala hilo la pili lilitokezwa waziwazi wakati wa Ayubu . 
 Hata hivyo , Yehova alishughulikia hali hiyo haraka . 
 Hata kabla Adamu na Hawa hawajafukuzwa kutoka katika bustani ya Edeni , Yehova alitabiri jinsi ambavyo angetatua masuala hayo . 
 Alitabiri kuja kwa “ uzao ” ambao baada ya kutiwa jeraha kwenye kisigino , ungemponda Shetani kichwa na kumuua . — Mwanzo 3 : 15 . 
 Yehova alifunua nini kuhusu njia ambayo angetumia kutimiza unabii ulio katika Mwanzo 3 : 15 ? 
 Kadiri wakati ulivyopita , Yehova alifunua habari zaidi kuhusu unabii huo , na hivyo kuonyesha kwamba mwishowe unabii huo ungetimia hakika . 
 Kwa mfano , Mungu alimwambia Abrahamu kwamba “ uzao ” huo ungetokea kati ya wazao wake . 
 Yakobo mjukuu wa Abrahamu akawa baba ya makabila 12 ya Israeli . 
 Katika mwaka wa 1513 K.W.K . , makabila hayo yalipokuwa taifa , Yehova aliwapa sheria ambazo zilitia ndani sherehe mbalimbali za kila mwaka . 
 Mtume Paulo alisema kwamba sherehe hizo zilikuwa “ kivuli cha mambo yanayokuja . ” 
 Zilionyesha kimbele jinsi ambavyo Yehova angetimiza kusudi lake kuhusiana na Uzao huo . 
 Kusherehekea sherehe hizo kuliwaletea Waisraeli shangwe kubwa . 
 Kuchunguza sheria hizo kwa ufupi kutatia nguvu imani yetu kwamba ahadi za Yehova ni zenye kutegemeka . 
 Uzao Unatokea 
 Ni nani Uzao ulioahidiwa , naye alitiwa jeraha kwenye kisigino jinsi gani ? 
 Miaka zaidi ya 4,000 baada ya unabii wa kwanza wa Yehova kutolewa , Uzao ulioahidiwa ulitokea . 
 Uzao huo ni Yesu . 
 Akiwa mwanadamu , Yesu alidumisha utimilifu wake hadi kifo na hivyo akathibitisha kwamba madai ya Shetani ni ya uwongo . 
 Zaidi ya hayo , kwa kuwa Yesu hakuwa na dhambi , kifo chake kilikuwa dhabihu yenye thamani kubwa . 
 Kupitia dhabihu hiyo , Yesu aliwaandalia wazao waaminifu wa Adamu na Hawa ukombozi kutoka katika dhambi na kifo . 
 Yesu alipokufa kwenye mti wa mateso , Uzao ulioahidiwa ‘ ulitiwa jeraha kwenye kisigino . ’ — Waebrania 9 : 11 - 14 . 
 Dhabihu ya Yesu ilionyeshwa kimbele kwa njia gani ? 
 Yesu alikufa Nisani 14 , 33 W.K . 
 * Katika Israeli , Nisani 14 ilikuwa siku yenye shangwe ya kusherehekea Pasaka . 
 Kila mwaka katika Nisani 14 , familia zilikula pamoja chakula kilichotia ndani mwana - kondoo asiye na kasoro . 
 Kwa kufanya hivyo , walikumbuka umuhimu wa damu ya mwana - kondoo katika kuwakomboa wazaliwa wa kwanza wa Waisraeli , wakati malaika alipoua wazaliwa wa kwanza wa Wamisri mnamo Nisani 14 , mwaka wa 1513 K.W.K . 
 Mwana - kondoo wa Pasaka alifananisha Yesu , ambaye mtume Paulo alisema hivi kumhusu : “ Kristo pasaka yetu ametolewa dhabihu . ” 
 Kama damu ya mwana - kondoo wa Pasaka , damu ya Yesu iliyomwagwa inatoa wokovu kwa ajili ya wengi . — Yohana 3 : 16 , 36 . 
 ‘ Matunda ya Kwanza ya Wale Waliokufa ’ 
 5 , 6 . ( a ) Yesu alifufuliwa wakati gani , na tukio hilo lilionyeshwa kimbele katika Sheria jinsi gani ? 
 ( b ) Ufufuo wa Yesu uliwezesha jinsi gani utimizo wa Mwanzo 3 : 15 ? 
 Katika siku ya tatu , Yesu alifufuliwa ili atoe thamani ya dhabihu yake kwa Baba yake . 
 Ufufuo wake ulionyeshwa kimbele katika sherehe nyingine . 
 Sherehe ya Keki Zisizo na Chachu ilianza Nisani 15 . 
 Siku iliyofuata , yaani , Nisani 16 , Waisraeli walileta mganda wa matunda ya kwanza ya mavuno ya shayiri , ambayo yalikuwa mavuno ya kwanza kabisa katika Israeli , ili kuhani ayatikise mbele za Yehova . 
 Inafaa kama nini kwamba siku hiyohiyo mwaka wa 33 W.K . , Yehova alikomesha jitihada mbovu za Shetani za kumnyamazisha milele “ shahidi [ wake ] mwaminifu na wa kweli ” ! 
 Mnamo Nisani 16 , 33 W.K . , Yehova alimfufua Yesu kutoka kwa wafu na kumpa uhai wa roho usioweza kufa . — Ufunuo 3 : 14 ; 1 Petro 3 : 18 . 
 Yesu akawa “ matunda ya kwanza ya wale ambao wamelala usingizi katika kifo . ” 
 Tofauti na wale waliokuwa wamefufuliwa mapema , Yesu hakufa tena . 
 Badala yake , alipanda mbinguni na kuketi kwenye mkono wa kuume wa Yehova , ambako alingoja mpaka awekwe kuwa Mfalme wa Ufalme wa kimbingu wa Yehova . 
 Kwa kuwa amewekwa kuwa Mfalme , Yesu anaweza sasa kumponda kichwa milele yule adui mkuu , Shetani , na kuuharibu uzao wake . — Ufunuo 11 : 15 , 18 ; 20 : 1 - 3 , 10 . 
 Washiriki Zaidi wa Uzao wa Abrahamu 
 Sherehe ya Majuma ilikuwa nini ? 
 Yesu ndiye Uzao ulioahidiwa huko Edeni na Yehova atamtumia ‘ kuzivunja kazi za Ibilisi . ’ 
 Lakini , Yehova aliposema na Abrahamu , alionyesha kwamba “ uzao ” wa Abrahamu ungekuwa zaidi ya mtu mmoja tu . 
 Ungekuwa “ kama nyota za mbinguni na kama chembe za mchanga zilizo kando ya bahari . ” 
 Kutokea kwa washiriki wengine wa “ uzao ” huo kulionyeshwa kimbele na sherehe nyingine yenye shangwe . 
 Siku 50 kuanzia Nisani 16 , Waisraeli walisherehekea Sherehe ya Majuma . 
 Sheria kuhusu sherehe hiyo inasema : “ Mpaka siku inayofuata sabato ya 7 mtahesabu , siku 50 , nanyi mtamtolea Yehova toleo jipya la nafaka . 
 Kutoka katika makao yenu mtaleta mikate miwili iwe toleo la kutikisa . 
 Itakuwa ya sehemu mbili za kumi za efa ya unga laini . 
 Itaokwa ikiwa imetiwa chachu , kama matunda ya kwanza yaliyoiva kwa Yehova . ” 
 * — Mambo ya Walawi 23 : 16 , 17 , 20 . 
 Ni jambo gani la maana lililotukia katika Pentekoste ya 33 W.K . ? 
 Yesu alipokuwa duniani , Sherehe ya Majuma ilikuwa ikiitwa Pentekoste ( kutokana na neno la Kigiriki linalomaanisha “ - a 50 ” ) . 
 Katika Pentekoste ya 33 W.K . , Kuhani Mkuu zaidi , Yesu Kristo aliyefufuliwa , alimwaga roho takatifu juu ya kikundi kidogo cha wanafunzi 120 waliokusanyika Yerusalemu . 
 Hivyo , wanafunzi hao wakawa wana wa Mungu waliotiwa mafuta na pia wakawa ndugu za Yesu Kristo . 
 Wakawa pia taifa jipya , “ Israeli wa Mungu . ” 
 Kuanzia hapo , taifa hilo dogo lingeongezeka na kuwa na washiriki 144,000 . — Ufunuo 7 : 1 - 4 . 
 9 , 10 . 
 Kutaniko la Wakristo watiwa - mafuta lilionyeshwa kimbele siku ya Pentekoste jinsi gani ? 
 Kutaniko la Wakristo watiwa - mafuta lilionyeshwa kimbele na ile mikate miwili iliyotiwa chachu ambayo ilitikiswa mbele za Yehova kila siku ya Pentekoste . 
 Kutiwa chachu kwa mikate hiyo kulionyesha kwamba Wakristo watiwa - mafuta bado wangekuwa na chachu ya dhambi waliyorithi . 
 Hata hivyo , wangeweza kumkaribia Yehova kwa msingi wa dhabihu ya fidia ya Yesu . 
 Kwa nini mikate miwili ilitumiwa ? 
 Huenda hilo lilionyesha uhakika wa kwamba wana hao wa Mungu waliotiwa mafuta wangetoka katika vikundi viwili , kwanza kutoka kwa Wayahudi wa asili , na baadaye kutoka kwa Watu wa Mataifa . — Wagalatia 3 : 26 - 29 ; Waefeso 2 : 13 - 18 . 
 Mikate miwili iliyotolewa siku ya Pentekoste ilitokana na matunda ya kwanza ya mavuno ya ngano . 
 Kwa njia inayolingana , Wakristo waliozaliwa kwa roho wanaitwa “ sehemu fulani ya matunda ya kwanza ya viumbe vyake . ” 
 Wao ndio wa kwanza kusamehewa dhambi kwa msingi wa damu iliyomwagwa ya Yesu , na hilo linawawezesha kupewa uhai usioweza kufa huko mbinguni ambako watatawala pamoja na Yesu katika Ufalme wake . 
 Wakiwa wana wa kimbingu , hivi karibuni ‘ watachunga mataifa kwa fimbo ya chuma ’ na kuona ‘ Shetani akipondwa chini ya miguu yao . ’ 
 Mtume Yohana alisema : “ Hao ndio wale wanaoendelea kumfuata Mwana - Kondoo popote anapoenda . 
 Hao walinunuliwa kutoka kati ya wanadamu wakiwa matunda ya kwanza kwa Mungu na kwa Mwana - Kondoo . ” — Ufunuo 14 : 4 . 
 Siku Iliyokazia Ukombozi 
 11 , 12 . ( a ) Ni nini kilichotukia Siku ya Upatanisho ? 
 ( b ) Waisraeli walipata faida gani kutokana na dhabihu za ng’ombe - dume na mbuzi ? 
 Katika siku ya kumi ya mwezi wa Ethanimu ( baadaye uliitwa Tishri ) , * Waisraeli walifanya sherehe ambayo ilionyesha kimbele jinsi ambavyo thamani ya dhabihu ya fidia ya Yesu ingetumiwa . 
 Siku hiyo , taifa lote lilikusanyika pamoja kwa ajili ya Siku ya Upatanisho ili dhabihu zitolewe kwa ajili yao kwa kusudi kufunika dhambi zao . — Mambo ya Walawi 16 : 29 , 30 . 
 Siku ya Upatanisho , kuhani mkuu alichinja ng’ombe - dume mchanga na kunyunyiza sehemu ya damu yake mara saba mbele ya kifuniko cha Sanduku , akiwa katika Patakatifu Zaidi , na hivyo kwa njia ya mfano akatoa damu mbele za Yehova . 
 Toleo hilo lilikuwa kwa ajili ya dhambi za kuhani mkuu na “ nyumba yake , ” makuhani wadogo na Walawi . 
 Kisha , kuhani mkuu alichukua mbuzi wawili . 
 Alichinja mbuzi mmoja kama toleo la dhambi “ kwa ajili ya watu . ” 
 Sehemu ya damu ya mbuzi huyo pia ilinyunyizwa mbele ya kifuniko cha Sanduku lililokuwa katika Patakatifu Zaidi . 
 Baadaye , kuhani mkuu aliweka mikono yake juu ya kichwa cha mbuzi wa pili na kuungama makosa ya wana wa Israeli . 
 Kisha , akaagiza mbuzi huyo apelekwe nyikani . 
 Mbuzi huyo alichukua kwa njia ya mfano dhambi za taifa . — Mambo ya Walawi 16 : 3 - 16 , 21 , 22 . 
 Matukio katika Siku ya Upatanisho yalionyesha kimbele daraka la Yesu jinsi gani ? 
 Kama matukio hayo yalivyoonyesha kimbele , Kuhani Mkuu zaidi , Yesu , anatumia thamani ya damu yake mwenyewe ili kutoa msamaha wa dhambi . 
 Kwanza , thamani ya damu yake inatumiwa kwa ajili ya “ nyumba ya kiroho ” ya Wakristo watiwa - mafuta 144,000 , ikiwawezesha kutangazwa kuwa waadilifu na kuwa na msimamo safi mbele za Yehova . 
 Hilo lilionyeshwa kimbele na dhabihu ya ng’ombe - dume . 
 Hivyo , watiwa - mafuta wanapata nafasi ya kupokea urithi wao wa kimbingu . 
 Pili , thamani ya damu ya Yesu inatumiwa kwa ajili ya mamilioni ya wengine wanaomwamini Kristo , kama inavyoonyeshwa na dhabihu ya mbuzi . 
 Watu hao watapata baraka ya uzima wa milele hapa duniani , urithi ambao Adamu na Hawa walipoteza . 
 Kwa msingi wa damu hiyo iliyomwagwa , Yesu anachukua na kuondolea mbali dhambi za wanadamu , kama vile tu mbuzi aliye hai alivyochukua kwa njia ya mfano dhambi za Waisraeli mpaka nyikani . — Isaya 53 : 4 , 5 . 
 Kushangilia Mbele za Yehova 
 14 , 15 . 
 Ni nini kilichotukia wakati wa Sherehe ya Vibanda , na sherehe hiyo iliwakumbusha Waisraeli nini ? 
 Baada ya Siku ya Upatanisho , Waisraeli walisherehekea Sherehe ya Vibanda , sherehe ambayo ilikuwa yenye shangwe zaidi katika mwaka wa Kiyahudi . 
 Sherehe hiyo ilifanywa kuanzia siku ya 15 mpaka siku ya 21 ya mwezi wa Ethanimu , nayo ilimalizika kwa kusanyiko kuu lililofanywa siku ya 22 ya mwezi huo . 
 Sherehe hiyo ilionyesha mwisho wa kipindi cha kukusanya mavuno , na ilikuwa pindi ya kutoa shukrani kwa ajili ya wema mwingi wa Mungu . 
 Kwa sababu hiyo , Yehova aliwaamuru hivi watu waliofanya sherehe : “ Yehova Mungu wako atakubariki katika mazao yako yote na katika kila tendo la mkono wako , nawe utakuwa na shangwe kwelikweli . ” 
 Ulikuwa wakati wenye furaha kama nini ! 
 Wakati wa sherehe hiyo , Waisraeli walikaa katika vibanda kwa siku saba . 
 Hilo liliwakumbusha kwamba wakati fulani walikaa katika vibanda nyikani . 
 Sherehe hiyo iliwapa nafasi ya kutosha ya kutafakari kuhusu jinsi Yehova alivyowatunza kama baba . 
 Na kwa kuwa wote , matajiri kwa maskini , walikaa katika vibanda vilivyofanana , Waisraeli walikumbushwa kwamba kuhusiana na sherehe hiyo , wote walikuwa sawa . — Nehemia 8 : 14 - 16 . 
 Sherehe ya Vibanda ilionyesha nini kimbele ? 
 Sherehe ya Vibanda ilikuwa sherehe ya mavuno , sherehe yenye shangwe ya kukusanya , ambayo ilionyesha kimbele kazi yenye shangwe kukusanya wale wanaomwamini Yesu Kristo . 
 Kazi hiyo ilianza katika Pentekoste ya 33 W.K . , wakati wanafunzi 120 wa Yesu walipotiwa mafuta wawe sehemu ya “ ukuhani mtakatifu . ” 
 Kama vile Waisraeli walikaa katika vibanda kwa siku chache , watiwa - mafuta wanajua kwamba wao ni “ wakaaji wa muda ” katika ulimwengu huu usiomwogopa Mungu . 
 Wana tumaini la kwenda mbinguni . 
 Kazi ya kukusanya Wakristo watiwa - mafuta inafikia mwisho wake katika ‘ siku hizi za mwisho , ’ wakati washiriki wa mwisho wa wale 144,000 wanapokusanywa . — 2 Timotheo 3 : 1 . 
 17 , 18 . ( a ) Ni nini kinachoonyesha kwamba watu wengine ambao si Wakristo watiwa - mafuta wanapata faida kutokana na dhabihu ya Yesu ? 
 ( b ) Ni nani wanaofaidika leo na Sherehe ya Vibanda ya mfano , na sherehe hiyo yenye shangwe itafikia kilele chake wakati gani ? 
 Inapendeza kujua kwamba wakati wa sherehe hiyo ya zamani , ng’ombe - dume 70 walitolewa . 
 Namba 70 ni 7 mara 10 . 
 Katika Biblia , namba 7 na 10 zinafananisha ukamilifu wa kimbingu na wa kidunia . 
 Hivyo , dhabihu ya Yesu itafaidi waaminifu kutoka katika familia zote 70 za wanadamu ambazo zilitokana na Noa . 
 Kupatana na hilo , katika wakati wetu , kazi ya kukusanya imepanuliwa ili kuwakusanya watu mmoja - mmoja kutoka katika mataifa yote ambao wanamwamini Yesu na wanatumaini kuishi katika paradiso duniani . 
 Mtume Yohana aliona katika maono kazi hiyo ya kukusanya inayofanywa leo . 
 Kwanza , alisikia tangazo kuhusu kutiwa muhuri kwa washiriki wa mwisho wa wale 144,000 . 
 Kisha , akaona “ umati mkubwa , ambao hakuna mtu aliyeweza kuuhesabu , ” wakiwa wamesimama mbele za Yehova na Yesu , wakiwa na “ matawi ya mitende mikononi mwao . ” 
 Hao ndio “ wanaotoka katika ile dhiki kuu ” na kuingia katika ulimwengu mpya . 
 Sasa , wao pia ni wakaaji wa muda katika mfumo huu wa kale , nao wanatazamia kwa uhakika wakati ambapo “ Mwana - Kondoo . . . atawachunga , na kuwaongoza kwenye chemchemi za maji ya uzima . ” 
 Wakati huo , “ Mungu atafuta kila chozi katika macho yao . ” 
 Sherehe ya Vibanda ya mfano itafikia kilele chake baada ya Utawala wa Miaka Elfu wa Kristo , wakati umati mkubwa pamoja na waaminifu watakaofufuliwa watakapopewa uzima wa milele . — Ufunuo 20 : 5 . 
 Ni faida gani tunayopata kwa kuchunguza sherehe zilizofanywa huko Israeli ? 
 Sisi pia tunaweza kuwa na “ shangwe kwelikweli ” tunapotafakari kuhusu maana ya sherehe hizo za zamani za Kiyahudi . 
 Inasisimua kujua kwamba Yehova alionyesha kimbele jinsi ambavyo unabii wake uliotolewa huko Edeni ungetimizwa , na inafurahisha sana kuona ukitimia kihalisi hatua kwa hatua . 
 Leo , tunajua kwamba Uzao umetokea na kwamba umetiwa jeraha kwenye kisigino . 
 Sasa Uzao huo ni Mfalme wa kimbingu . 
 Zaidi ya hayo , wengi wa wale 144,000 tayari wamethibitisha uaminifu wao mpaka kifo . 
 Ni nini kinachobaki ? 
 Ni muda gani unaobaki ili unabii huo utimizwe kikamili ? 
 Habari hiyo itazungumzwa katika makala inayofuata . 
 [ Maelezo ya Chini ] 
 Mwezi wa Nisani unalingana na Machi / Aprili ( Mwezi wa 3 / 4 ) katika kalenda tunayotumia leo . 
 Wakati mikate miwili iliyotiwa chachu ilipotolewa kama toleo la kutikisa , mara nyingi kuhani aliibeba mikate hiyo kwenye viganja vyake , kisha akainua mikono yake na kuipeleka mikate hiyo huku na huku . 
 Tendo hilo la kutikisa lilifananisha kutolewa kwa vitu vilivyotolewa dhabihu kwa Yehova . — Ona Insight on the Scriptures , Buku la 2 , ukurasa wa 528 au Étude Perspicace des Écritures , Buku la 2 , ukurasa wa 850 , lililochapishwa na Mashahidi wa Yehova . 
 Mwezi wa Ethanimu , au Tishri , unalingana na Septemba / Oktoba ( Mwezi wa 9 na wa 10 ) katika kalenda tunayotumia leo . 
 Je , Unaweza Kueleza ? 
 • Mwana - kondoo wa Pasaka alionyesha nini kimbele ? 
 • Ni kazi gani ya kukusanya iliyoonyeshwa kimbele na Sherehe ya Pentekoste ? 
 • Ni mambo gani yaliyofanywa Siku ya Upatanisho ambayo yalionyesha kimbele jinsi dhabihu ya fidia ya Yesu inavyotumiwa ? 
 • Kukusanywa kwa Wakristo kulionyeshwa kimbele na Sherehe ya Vibanda jinsi gani ? 
 [ Chati katika ukurasa wa 22 , 23 ] 
 ( Ona mpangilio kamili katika nakala iliyochapishwa ) 
 Tukio : Kilichoonyeshwa kimbele : 
 Pasaka Nisani 14 Mwana - kondoo Yesu atolewa 
 wa Pasaka kama dhabihu 
 achinjwa 
 Sherehe ya Nisani 15 Sabato 
 Keki Zisizo 
 na Chachu Nisani 16 Shayiri Yesu afufuliwa 
 ( Nisani 15 - 21 ) yatolewa 
 ↑ 
 Siku 50 
 ↓ 
 Sherehe ya Mikate Yesu alimtolea 
 Majuma Sivani 6 miwili Yehova ndugu 
 ( Pentekoste ) yatolewa zake watiwa - mafuta 
 Siku ya Tishri 10 Ng’ombe - dume Yesu atoa thamani ya 
 Upatanisho na mbuzi damu yake kwa ajili 
 wawili ya wanadamu wote 
 watolewa 
 Sherehe ya Tishri 15 - 21 Waisraeli Kukusanywa kwa 
 Vibanda washangilia watiwa - mafuta na 
 ( Kukusanya , kukaa katika “ umati mkubwa ” 
 Mahema ) vibanda na 
 kushangilia 
 mavuno , ng’ombe - 
 dume 70 watolewa 
 [ Picha katika ukurasa wa 21 ] 
 Kama damu ya mwana - kondoo wa Pasaka , damu ya Yesu iliyomwagwa inaandaa wokovu kwa ajili ya wengi 
 [ Picha katika ukurasa wa 22 ] 
 Matunda ya kwanza ya mavuno ya shayiri ambayo yalitolewa Nisani 16 yalionyesha kimbele ufufuo wa Yesu 
 [ Picha katika ukurasa wa 23 ] 
 Ile mikate miwili iliyotolewa siku ya Pentekoste ilionyesha kimbele kutaniko la Wakristo watiwa - mafuta 
 [ Picha katika ukurasa wa 24 ] 
 Sherehe ya Vibanda ilionyesha kimbele kazi yenye shangwe ya kukusanya watiwa - mafuta na “ umati mkubwa ” kutoka katika mataifa yote 
 “ Ufufuo wa Kwanza ” — Unaendelea Sasa ! 
 “ Wale walio wafu katika muungano na Kristo watafufuliwa kwanza . ” — 1 WATHESALONIKE 4 : 16 . 
 1 , 2 . ( a ) Kuna tumaini gani kwa wale ambao wamekufa ? 
 ( b ) Kwa nini unaamini ufufuo ? 
 ( Ona maelezo ya chini . ) 
 “ WALIO hai wanajua kwamba watakufa . ” 
 Imekuwa hivyo tangu Adamu alipofanya dhambi . 
 Katika historia yote , kila mtu anayezaliwa anajua kwamba mwishowe atakufa , na watu wengi wamejiuliza hivi : ‘ Ni nini kinachotukia baada ya kufa ? 
 Wafu wako katika hali gani ? ’ 
 Biblia inajibu hivi : “ Wafu , hawajui lolote kamwe . ” — Mhubiri 9 : 5 . 
 Je , kuna tumaini lolote kwa wafu ? 
 Ndiyo . 
 Ni lazima kuwe na tumaini kwa ajili ya wafu ili kusudi la kwanza la Mungu litimie . 
 Kwa karne nyingi , watumishi washikamanifu wa Mungu wameamini ahadi ya Yehova kuhusu Uzao ambao utamharibu Shetani na kuondoa madhara ambayo alisababisha . 
 Wengi wao wamekufa . 
 Ili waone utimizo wa ahadi hiyo na ahadi nyingine ambazo Yehova ametoa , wanahitaji kufufuliwa . 
 Je , hilo linawezekana ? 
 Ndiyo , linawezekana . 
 Mtume Paulo alisema hivi : “ Kutakuwa na ufufuo wa waadilifu na wasio waadilifu pia . ” 
 Wakati mmoja Paulo alimfufua kijana aliyeitwa Eutiko , ambaye alianguka chini kutoka kwenye dirisha la ghorofa ya tatu na ‘ kuokotwa akiwa amekufa . ’ 
 Huo ndio ufufuo wa mwisho kati ya masimulizi tisa ya Biblia kuhusu ufufuo . — Matendo 20 : 7 - 12 . 
 * 
 Wewe binafsi umefarijiwa kwa njia gani na maneno ya Yesu yaliyo katika Yohana 5 : 28 , 29 , na kwa nini ? 
 Matukio hayo tisa ya ufufuo yanatupa msingi wa kuamini maneno ya Paulo . 
 Yanaimarisha uhakika wetu katika uhakikisho huu wa Yesu : “ Saa inakuja ambayo wale wote waliomo ndani ya makaburi ya ukumbusho wataisikia sauti yake [ Yesu ] na kutoka . ” 
 Hayo ni maneno yenye kugusa moyo kama nini ! 
 Nayo yanawafariji kama nini mamilioni ya watu ambao wapendwa wao wamelala usingizi katika kifo ! 
 4 , 5 . 
 Biblia inataja ufufuo gani mbalimbali , na tutazungumzia ufufuo gani ? 
 Wengi kati ya wale ambao watafufuliwa wataishi katika dunia yenye amani chini ya Ufalme wa Mungu . 
 Hata hivyo , ufufuo mwingine ungetukia kabla ya huo . 
 Kwanza , Yesu Kristo angefufuliwa ili atoe thamani ya dhabihu yake mbele za Mungu kwa ajili yetu . 
 Yesu alikufa na kufufuliwa katika mwaka wa 33 W.K . 
 Kisha , ni lazima washiriki watiwa - mafuta wa “ Israeli wa Mungu ” waungane na Bwana Yesu Kristo katika utukufu wa mbinguni , ambako ‘ watakuwa pamoja na Bwana sikuzote . ’ 
 Tukio hilo linaitwa “ ufufuo wa mapema ” au “ ufufuo wa kwanza . ” 
 Ufufuo huo utakapokamilika , wakati utakuwa umefika kwa mamilioni kufufuliwa duniani wakiwa na tumaini la kupata uzima wa milele katika Paradiso . 
 Hivyo , iwe tuna tumaini la kuishi mbinguni au duniani , tungependa kuelewa vizuri “ ufufuo wa kwanza . ” 
 Huo ni ufufuo wa aina gani ? 
 Unatukia wakati gani ? 
 “ Wakiwa na Mwili wa Namna Gani ? ” 
 6 , 7 . ( a ) Kabla Wakristo watiwa - mafuta hawajaenda mbinguni , ni lazima nini kitukie ? 
 ( b ) Watafufuliwa wakiwa na mwili wa aina gani ? 
 Katika barua yake ya kwanza kwa Wakorintho , Paulo anauliza hivi kuhusu ufufuo wa kwanza : “ Wafu watafufuliwaje ? 
 Ndiyo , watakuja wakiwa na mwili wa namna gani ? ” 
 Kisha anajibu hivi : “ Kile unachopanda hakiwi hai isipokuwa kwanza kife . . . lakini Mungu huipa mwili kama inavyompendeza . . . 
 Utukufu wa miili ya mbinguni ni wa namna moja , na ule wa miili ya duniani ni wa namna nyingine . ” — 1 Wakorintho 15 : 35 - 40 . 
 Maneno ya Paulo yanaonyesha kwamba Wakristo waliotiwa mafuta kwa roho takatifu lazima wafe kabla ya kupokea thawabu yao ya kimbingu . 
 Wanapokufa , miili yao ya kidunia inarudi mavumbini . 
 Wakati wa Mungu unapofika , wanafufuliwa wakiwa na mwili wa aina inayofaana na uhai wa kimbingu . 
 Pia , Mungu anawapa kutoweza kufa . 
 Hawazaliwi wakiwa na kutoweza kufa , kana kwamba walipuliziwa ile inayoitwa eti nafsi isiyoweza kufa . 
 “ Huu unaoweza kufa lazima uvae kutoweza kufa , ” anasema Paulo . 
 Kutoweza kufa ni zawadi kutoka kwa Mungu , ambayo ‘ inavaliwa ’ na wale wanaopata ufufuo wa kwanza . — 1 Wakorintho 15 : 50 , 53 ; Mwanzo 2 : 7 ; 2 Wakorintho 5 : 1 , 2 , 8 . 
 Tunajua jinsi gani kwamba Mungu hachagui wale 144,000 kutoka katika dini mbalimbali ? 
 Ni watu 144,000 tu wanaopata ufufuo wa kwanza . 
 Yehova alianza kuwachagua katika Pentekoste ya 33 W.K . , muda mfupi baada ya kumfufua Yesu . 
 Wote wana “ jina la [ Yesu ] na jina la Baba yake limeandikwa juu ya mapaji ya nyuso zao . ” 
 Kwa hiyo , hawachaguliwi kutoka katika dini mbalimbali . 
 Wote ni Wakristo , na wote wanajivunia kuwa na jina la Baba , Yehova . 
 Wanapofufuliwa , wanapewa kazi ya kufanya mbinguni . 
 Tumaini la kumtumikia Mungu katika njia hiyo ya moja kwa moja linawasisimua kwelikweli . 
 Je , Unaendelea Sasa ? 
 Ufunuo 12 : 7 na 17 : 14 yanatusaidia jinsi gani kukadiria wakati ambapo ufufuo wa kwanza unaanza ? 
 Ufufuo wa kwanza unatukia wakati gani ? 
 Kuna uthibitisho mwingi unaoonyesha kwamba unaendelea sasa . 
 Kwa mfano , linganisha sura mbili za kitabu cha Ufunuo . 
 Kwanza , tazama Ufunuo sura ya 12 . 
 Katika sura hiyo tunasoma kwamba Yesu Kristo , ambaye ametoka tu kuwekwa kuwa mfalme , pamoja na malaika zake watakatifu , anapigana vita na Shetani na roho wake waovu . 
 Kama vile gazeti la Mnara wa Mlinzi limekuwa likionyesha , vita hivyo vilianza mwaka wa 1914 . 
 * Hata hivyo , ona kwamba hakuna mfuasi yeyote mtiwa - mafuta wa Kristo anayesemekana kuwa pamoja na Yesu katika vita hivyo vya mbinguni . 
 Sasa , tazama sura ya 17 ya Ufunuo . 
 Tunasoma kwamba baada ya “ Babiloni Mkubwa ” kuharibiwa , Mwana - Kondoo atayashinda mataifa . 
 Kisha , andiko hilo linaongeza hivi : “ Pia , wale walioitwa na waliochaguliwa na walio waaminifu pamoja naye watawashinda . ” 
 Ni lazima wale “ walioitwa na waliochaguliwa na walio waaminifu ” wawe tayari wamefufuliwa ili wawe pamoja na Yesu katika ushindi huo wa mwisho juu ya ulimwengu wa Shetani . 
 Hivyo , ni jambo linalopatana na akili kusema kwamba watiwa - mafuta wanaokufa kabla ya Har – Magedoni wanafufuliwa wakati fulani kati ya mwaka wa 1914 na Har – Magedoni . 
 10 , 11 . ( a ) Wale wazee 24 ni nani , na mmoja wao anamfunulia Yohana nini ? 
 ( b ) Tunaweza kukata kauli gani kutokana na hilo ? 
 Je , tunaweza kusema kwa usahihi zaidi ni wakati gani ufufuo wa kwanza unapoanza ? 
 Andiko la Ufunuo 7 : 9 - 15 linatoa wazo fulani zuri . 
 Katika andiko hilo , mtume Yohana anaeleza maono aliyopewa kuhusu “ umati mkubwa , ambao hakuna mtu aliyeweza kuuhesabu . ” 
 Mmoja wa wale wazee 24 anamweleza Yohana watu hao ni akina nani . 
 Wazee hao 24 wanawakilisha wale 144,000 ambao ni warithi - washirika pamoja na Kristo wakiwa katika utukufu wao wa mbinguni . 
 * Yohana mwenyewe alikuwa na tumaini la kimbingu . 
 Lakini kwa kuwa alikuwa angali mwanadamu duniani mzee huyo alipozungumza naye katika maono hayo , ni lazima Yohana awe anawakilisha watiwa - mafuta walio duniani ambao bado hawajapokea thawabu yao ya kimbingu . 
 Hivyo basi , tunaweza kukata kauli gani kutokana na uhakika wa kwamba mmoja wa wale wazee 24 anamsaidia Yohana kutambua umati mkubwa ni akina nani ? 
 Inaonekana kwamba huenda washiriki waliofufuliwa wa kikundi cha wale wazee 24 wanahusika leo katika kutoa kweli ya Mungu . 
 Kwa nini hilo ni jambo muhimu ? 
 Ni kwa sababu utambulisho halisi wa umati mkubwa ulifunuliwa kwa watumishi watiwa - mafuta wa Mungu hapa duniani mwaka wa 1935 . 
 Ikiwa mmoja wa wale wazee 24 alitumiwa kupitisha kweli hiyo muhimu , ingekuwa lazima awe amefufuliwa na kwenda mbinguni kufikia mwaka wa 1935 . 
 Hilo linaonyesha kwamba ufufuo wa kwanza ulianza muda fulani kati ya 1914 na 1935 . 
 Je , tunaweza kusema kwa usahihi hata zaidi ni wakati gani ufufuo wa kwanza ulianza ? 
 Eleza kwa nini inawezekana kwamba ufufuo wa kwanza ulianza mwaka wa 1918 . 
 Sasa , tutatafaidika tukichunguza simulizi lingine la Biblia ambalo linaweza kuonwa kuwa linahusiana na jambo hilo . 
 Katika Oktoba ( Mwezi wa 10 ) mwaka wa 29 W.K . , Yesu Kristo alitiwa mafuta awe Mfalme wa wakati ujao wa Ufalme wa Mungu . 
 Miaka mitatu na nusu baadaye , katika Aprili ( Mwezi wa 4 ) mwaka wa 33 W.K . , Yesu alifufuliwa akiwa mtu wa roho mwenye nguvu . 
 Je , tunaweza kusema kwamba kwa kuwa Yesu aliwekwa kuwa mfalme mwaka wa 1914 , ufufuo wa wafuasi wake waaminifu watiwa - mafuta ulianza miaka mitatu na nusu baadaye , mnamo mwaka wa 1918 ? 
 Hilo ni jambo linalowezekana . 
 Ingawa haliwezi kuthibitishwa moja kwa moja katika Biblia , linapatana na maandiko mengine ambayo yanaonyesha kwamba ufufuo wa kwanza ulianza muda mfupi baada ya kuanza kwa kuwapo kwa Kristo . 
 Andiko la 1 Wathesalonike 4 : 15 - 17 linatoa wazo gani linaloonyesha kwamba ufufuo wa kwanza ulianza mapema wakati wa kuwapo kwa Kristo ? 
 Kwa mfano , Paulo aliandika hivi : “ Sisi tulio hai ambao tutabaki mpaka kuwapo kwa Bwana [ si , mpaka mwishoni mwa kuwapo kwake ] hatutawatangulia kwa vyovyote wale ambao wamelala usingizi katika kifo ; kwa sababu Bwana mwenyewe atashuka kutoka mbinguni akiwa na mwito wenye amri , kwa sauti ya malaika mkuu na kwa tarumbeta ya Mungu , na wale walio wafu katika muungano na Kristo watafufuliwa kwanza . 
 Baadaye sisi tulio hai tuliobaki tutanyakuliwa , pamoja nao , katika mawingu ili kukutana na Bwana hewani ; na hivyo tutakuwa pamoja na Bwana sikuzote . ” 
 Hivyo , Wakristo watiwa - mafuta waliokufa kabla ya kuwapo kwa Kristo walifufuliwa na kupata uhai wa kimbingu kabla ya wale ambao bado walikuwa hai wakati wa kuwapo kwa Kristo . 
 Hilo linamaanisha kwamba ni lazima ufufuo wa kwanza uwe ulianza mapema wakati wa kuwapo kwa Kristo , na unaendelea “ wakati wa kuwapo kwake . ” 
 Badala ya kutukia mara moja , ufufuo wa kwanza unatukia hatua kwa hatua kwa muda fulani . 
 “ Kila Mmoja Wao Akapewa Kanzu Nyeupe ” 
 ( a ) Maono yaliyo katika Ufunuo sura ya 6 yanatimizwa wakati gani ? 
 ( b ) Ni nini kinachoonyeshwa katika Ufunuo 6 : 9 ? 
 Pia fikiria uthibitisho unaopatikana katika Ufunuo sura ya 6 . 
 Katika andiko hilo Yesu anaonekana akiendesha farasi akiwa Mfalme anayeshinda . 
 Mataifa yamo katika vita vikubwa sana . 
 Njaa kali imeenea . 
 Wanadamu wanakumbwa na magonjwa hatari . 
 Matukio yote hayo yaliyotabiriwa yanapatana kabisa na hali za ulimwengu tangu mwaka wa 1914 . 
 Lakini jambo lingine linatukia . 
 Tunaonyeshwa madhabahu ya dhabihu . 
 Chini yake kuna “ nafsi za wale waliouawa kwa sababu ya neno la Mungu na kwa sababu ya kazi ya ushahidi waliyokuwa nayo . ” 
 Kwa kuwa “ nafsi [ au , uhai ] ya mwili iko katika damu , ” kile hasa kilicho chini ya madhabahu ni damu ya watumishi waaminifu wa Yesu ambao walichinjwa kwa sababu ya kutoa ushahidi kwa ujasiri na kwa bidii . — Mambo ya Walawi 17 : 11 . 
 15 , 16 . 
 Eleza kwa nini maneno ya Ufunuo 6 : 10 , 11 yanahusu ufufuo wa kwanza . 
 Kama vile damu ya Abeli mwadilifu , damu ya Wakristo hao waliouawa kwa sababu ya imani yao inalia ili haki ifanywe . 
 “ Wakalia kwa sauti kubwa , wakisema : ‘ Utajizuia mpaka wakati gani , Bwana Mwenye Enzi Kuu mtakatifu na wa kweli , kuhukumu na kulipiza kisasi cha damu yetu juu ya wale wanaokaa duniani ? ’ ” 
 Ni nini kinachofuata ? 
 “ Kila mmoja wao akapewa kanzu nyeupe ; nao wakaambiwa wapumzike tena muda kidogo , mpaka ijazwe pia hesabu ya watumwa wenzao na ndugu zao waliokuwa karibu kuuawa kama vile wao pia walivyouawa . ” — Ufunuo 6 : 10 , 11 . 
 Je , damu iliyo chini ya madhabahu ndiyo iliyopewa kanzu hizo nyeupe ? 
 Bila shaka , hapana ! 
 Watu mmoja - mmoja ambao damu yao ilimwagwa kwa njia ya mfano kwenye madhabahu ndio waliopewa kanzu hizo . 
 Walitoa uhai wao kwa ajili ya jina la Yesu na wakati huo walikuwamefufuliwa wakiwa watu wa roho . 
 Tunajuaje jambo hilo ? 
 Mwanzoni mwa kitabu cha Ufunuo tunasoma hivi : “ Yeye atakayeshinda atapambwa hivyo mavazi meupe ya nje ; nami sitalifuta kwa vyovyote jina lake kutoka katika kitabu cha uzima . ” 
 Pia , kumbuka kwamba wale wazee 24 walikuwa ‘ wamevikwa mavazi meupe ya nje , na juu ya vichwa vyao kulikuwa na mataji ya dhahabu . ’ 
 Kwa hiyo , baada ya vita , njaa kali , na magonjwa kuanza kuikumba dunia , washiriki wa wale 144,000 ambao walikuwa wamekufa na ambao wanawakilishwa na damu iliyo chini ya madhabahu , walifufuliwa kwenye uhai wa kimbingu na kuvishwa kanzu nyeupe za mfano . 
 Wale wanaopokea kanzu nyeupe ‘ wanapumzika ’ katika njia gani ? 
 Ni lazima watu hao waliotoka kufufuliwa “ wapumzike . ” 
 Ni lazima wangojee kwa uvumilivu siku ya Mungu ya kisasi . 
 “ Watumwa wenzao , ” yaani , Wakristo watiwa - mafuta ambao wangali duniani , wanapaswa kuthibitisha utimilifu wao chini ya majaribu . 
 Wakati wa hukumu ya Mungu utakapofika , ‘ pumziko ’ hilo litakwisha . 
 Wakati huo , wale waliofufuliwa watajiunga pamoja na Bwana Yesu Kristo katika kuwaharibu waovu , kutia ndani wale ambao walimwaga damu ya Wakristo wasio na hatia . — 2 Wathesalonike 1 : 7 - 10 . 
 Jinsi Mambo Haya Yanavyotuhusu 
 18 , 19 . ( a ) Kwa nini unaweza kukata kauli kwamba ufufuo wa kwanza unaendelea sasa ? 
 ( b ) Kuelewa ufufuo wa kwanza kunakufanya uhisi namna gani ? 
 Neno la Mungu halionyeshi tarehe hususa ya ufufuo wa kwanza , lakini linafunua kwamba unatukia kwa muda fulani , wakati wa kuwapo kwa Kristo . 
 Wakristo watiwa - mafuta waliokufa kabla ya kuwapo kwa Kristo kuanza ndio wanaofufuliwa kwanza . 
 Kuwapo kwa Kristo kunapoendelea , Wakristo watiwa - mafuta wanaokufa duniani wanabadilishwa , “ kufumba na kufumbua jicho , ” na kuwa viumbe wa roho wenye nguvu . 
 Je , watiwa - mafuta wote watapokea thawabu yao ya kimbingu kabla ya vita vya Har – Magedoni ? 
 Hatujui . 
 Hata hivyo , tunajua kwamba , wakati wa Mungu ukifika , wale 144,000 wote watakuwa wamesimama kwenye Mlima Sayuni wa kimbingu . 
 Pia , tunajua kwamba idadi kubwa ya wale 144,000 tayari wameungana na Kristo . 
 Ni wachache tu wanaobaki duniani . 
 Ni uthibitisho wenye nguvu kama nini kwamba wakati wa Mungu wa kutekeleza hukumu yake unakaribia haraka ! 
 Hivi karibuni , ulimwengu wote wa Shetani utaharibiwa . 
 Shetani mwenyewe atatupwa katika abiso . 
 Kisha , ufufuo wa wanadamu kwa ujumla utaanza , na wanadamu waaminifu wataweza kuinuliwa kwa msingi wa fidia ya dhabihu ya Yesu na kuwa na ukamilifu kama ule ambao Adamu alipoteza . 
 Unabii wa Yehova katika Mwanzo 3 : 15 unaendelea kutimizwa kwa njia ya ajabu . 
 Ni pendeleo kubwa kama nini kuishi katika nyakati hizi ! 
 [ Maelezo ya Chini ] 
 Masimulizi yale mengine manane yanapatikana katika 1 Wafalme 17 : 21 - 23 ; 2 Wafalme 4 : 32 - 37 ; 13 : 21 ; Marko 5 : 35 , 41 - 43 ; Luka 7 : 11 - 17 ; 24 : 34 ; Yohana 11 : 43 - 45 ; Matendo 9 : 36 - 42 . 
 Ili kupata uthibitisho wa Kimaandiko wa kwamba kuwapo kwa Kristo kulianza 1914 , ona kitabu Biblia Inafundisha Nini Hasa ? 
 ukurasa wa 215 - 218 , kilichochapishwa na Mashahidi wa Yehova . 
 Ili ujue kwa nini tunasema kwamba wazee 24 wanawakilisha Wakristo watiwa - mafuta wakiwa mbinguni katika vyeo vyao , ona Ufunuo — Upeo Wao Mtukufu U Karibu ! 
 ukurasa wa 77 , kilichochapishwa na Mashahidi wa Yehova . 
 Je , Unaweza Kueleza ? 
 Maandiko yafuatayo yanatusaidia kwa njia gani kuelewa wakati ambapo “ ufufuo wa kwanza ” unatukia ? 
 • Ufunuo 12 : 7 ; 17 : 14 
 • Ufunuo 7 : 13 , 14 
 • 1 Wakorintho 15 : 23 ; 1 Wathesalonike 4 : 15 - 17 
 • Ufunuo 6 : 2 , 9 - 11 
 [ Picha katika ukurasa wa 26 ] 
 Ni ufufuo gani unaotukia kabla ya ufufuo wa wanadamu kwa ujumla ? 
 [ Picha katika ukurasa wa 29 ] 
 Watu fulani ambao walikuwa wamelala usingizi katika kifo wanapewa vazi jeupe jinsi gani ? 
 Fundisha Yale Ambayo Biblia Inafundisha Hasa 
 “ Mkafanye wanafunzi kutoka kwa watu wa mataifa yote , . . . na kuwafundisha . ” — MATHAYO 28 : 19 , 20 . 
 Biblia imesambazwa kwa kadiri gani ? 
 NENO LA YEHOVA , Biblia Takatifu , ni mojawapo ya vitabu vya zamani sana na pia ni moja ya vitabu ambavyo vimesambazwa sana ulimwenguni . 
 Imetafsiriwa kwa sehemu katika lugha zaidi ya 2,300 . 
 Zaidi ya asilimia 90 ya watu duniani wana Biblia katika lugha yao . 
 2 , 3 . ( a ) Kwa nini kuna mvurugo kuhusu mafundisho ya Biblia ? 
 ( b ) Tutazungumzia maswali gani ? 
 Mamilioni ya watu wanasoma sehemu fulani ya Biblia kila siku . 
 Wengine wamesoma Biblia nzima mara nyingi . 
 Maelfu ya dini zinadai kwamba mafundisho yao yanategemea Biblia , lakini hazikubaliani kuhusu yale ambayo inafundisha . 
 Mvurugo ni mkubwa hata zaidi kwa sababu wafuasi wa dini ileile hawaelewani hata kidogo . 
 Kuna wale walio na mashaka kuhusu Biblia , chanzo chake , na umuhimu wake . 
 Wengi wanaiona kuwa kitabu kitakatifu kinachotumiwa tu katika sherehe za kufanya nadhiri au kuapa kusema ukweli mahakamani . 
 Kwa kweli , Biblia ina maneno au ujumbe wenye nguvu wa Mungu kwa wanadamu . 
 Kwa hiyo , tukiwa Mashahidi wa Yehova tunataka watu wajifunze yale ambayo Biblia inafundisha . 
 Tunafurahi kufanya kazi ambayo Yesu Kristo aliwapa wafuasi wake aliposema hivi : “ Nendeni mkafanye wanafunzi kutoka kwa watu wa mataifa yote , . . . na kuwafundisha . ” 
 Katika huduma yetu ya hadharani , tunakutana na watu wanyoofu ambao wanaumia moyoni kwa sababu ya mvurugo wa kidini ambao umeenea sana ulimwenguni . 
 Wanataka kujua ukweli kumhusu Muumba na wanatamani kujifunza yale ambayo Biblia inasema kuhusu kusudi la maisha . 
 Acheni tuzungumzie maswali matatu ambayo yanawahangaisha watu wengi . 
 Kuhusiana na kila swali , tutazungumzia mafundisho yasiyo sahihi ya viongozi wa kidini , kisha tutazungumzia yale ambayo Biblia inafundisha hasa . 
 Maswali hayo ni : ( 1 ) Je , Mungu anatujali ? 
 ( 2 ) Kwa nini tupo hapa ? 
 ( 3 ) Inakuwaje tunapokufa ? 
 Je , Mungu Anajali ? 
 4 , 5 . 
 Kwa nini watu wanafikiri kwamba Mungu hatujali ? 
 Acheni tuanze na swali , Je , Mungu anatujali ? 
 Inasikitisha kwamba watu wengi wanafikiri kwamba Mungu hajali . 
 Kwa nini wanafikiri hivyo ? 
 Sababu moja ni kwamba wanaishi katika ulimwengu uliojaa chuki , vita , na mateso . 
 Wanasema , ‘ Ikiwa Mungu anajali kikweli , bila shaka angezuia mambo hayo yenye kuhuzunisha yasitukie . ’ 
 Sababu nyingine inayowafanya watu wafikiri kwamba Mungu hatujali ni kwamba viongozi wa kidini wamewafanya wafikiri hivyo . 
 Mara nyingi viongozi wa kidini wanasema nini msiba unapotokea ? 
 Mwanamke mmoja alipofiwa na watoto wake wawili wadogo katika aksidenti ya gari , kasisi wao alisema hivi : “ Hayo yalikuwa mapenzi ya Mungu . 
 Mungu alihitaji malaika wengine wawili . ” 
 Viongozi wa kidini wanaposema mambo kama hayo , kwa kweli wanamlaumu Mungu kwa sababu ya mambo mabaya yanayotukia . 
 Hata hivyo , mwanafunzi Yakobo aliandika hivi : “ Mtu akiwa chini ya jaribu , yeye asiseme : ‘ Mungu ananijaribu . ’ 
 Kwa maana Mungu hawezi kujaribiwa na mambo maovu wala yeye mwenyewe hamjaribu yeyote . ” 
 Yehova Mungu hasababishi kamwe mambo maovu . 
 ‘ Hasha , Mungu wa kweli hatendi kwa uovu . ’ — Ayubu 34 : 10 . 
 Ni nani anayesababisha uovu na mateso ulimwenguni ? 
 Basi , kwa nini kuna uovu na mateso mengi sana ? 
 Sababu moja ni kwamba kwa ujumla wanadamu wamemkataa Mungu kuwa Mtawala , hawataki kutii sheria na kanuni zake za uadilifu . 
 Wanadamu wamejitiisha bila kujua chini ya Shetani , Mpinzani wa Mungu , kwa kuwa “ ulimwengu mzima unakaa katika nguvu za yule mwovu . ” 
 Kujua jambo hilo la hakika kunafanya iwe rahisi kwetu kuelewa kwa nini hali ni mbaya . 
 Shetani ni mwovu , ana chuki , ni mdanganyifu , na mkatili . 
 Kwa hiyo , tunapaswa kutarajia ulimwengu uwe kama mtawala wake . 
 Haishangazi kwamba kuna uovu mwingi sana ! 
 Ni sababu gani nyingine zinazofanya tuteseke ? 
 Sababu nyingine inayofanya tuteseke ni kutokamilika kwa wanadamu . 
 Wanadamu wenye dhambi wanapambana ili watawale , na mara nyingi mapambano hayo yanasababisha vita , uonevu , na kuteseka . 
 Kwa kufaa , andiko la Mhubiri 8 : 9 linasema hivi : “ Mwanadamu amemtawala mwanadamu kwa kumuumiza . ” 
 Sababu nyingine inayofanya tuteseke ni “ wakati na tukio lisilotazamiwa . ” 
 Mara nyingi , watu wanapata msiba kwa sababu ya kuwa mahali pasipofaa wakati usiofaa . 
 8 , 9 . 
 Tunajua jinsi gani kwamba Yehova kwa kweli anatujali ? 
 Inafariji kujua kwamba Yehova hasababishi kuteseka . 
 Lakini je , kweli Mungu anajali mambo yanayotukia maishani mwetu ? 
 Jibu lenye kutia moyo kwa swali hilo ni ndiyo ! 
 Tunajua kwamba Yehova anajali kwa sababu katika Neno lake lililoongozwa kwa roho yake anatuambia kwa nini amewaacha wanadamu wafuate njia isiyofaa . 
 Mungu amefanya hivyo kwa sababu ya masuala mawili : suala la enzi yake kuu na la utimilifu wa wanadamu . 
 Kwa kuwa Yehova ni Muumba mweza - yote , si lazima atuambie kwa nini anawaacha wanadamu wateseke . 
 Hata hivyo , anatuambia kwa sababu anatujali . 
 Fikiria sababu nyingine zinazothibitisha kwamba Mungu anatujali . 
 ‘ Aliumia moyoni mwake ’ ubaya ulipojaa duniani katika siku za Noa . 
 Je , Mungu anahisi tofauti leo ? 
 Hapana , kwa kuwa yeye habadiliki . 
 Anachukia ukosefu wa haki na anachukia kuona watu wakiteseka . 
 Biblia inafundisha kwamba hivi karibuni Mungu ataondoa madhara yote ambayo yamesababishwa na utawala wa wanadamu na uvutano wa Ibilisi . 
 Je , uthibitisho huo hautusadikishi kwamba Mungu anatujali ? 
 Yehova anahisi namna gani kuhusu mateso yanayowapata wanadamu ? 
 Viongozi wa kidini hawasemi ukweli kumhusu Mungu wanaposema kwamba misiba inayotupata ni mapenzi yake . 
 Ukweli ni kwamba Yehova anatamani kukomesha mateso yanayowapata wanadamu . 
 Andiko la 1 Petro 5 : 7 linasema : “ Yeye anawajali ninyi . ” 
 Hivyo ndivyo Biblia inavyofundisha hasa ! 
 Kwa Nini Tupo Hapa ? 
 Mara nyingi dini za ulimwengu zinasema nini kuhusu maisha ya wanadamu duniani ? 
 Acheni sasa tuzungumzie swali la pili ambalo linawahangaisha watu wengi , Kwa nini tupo hapa ? 
 Mara nyingi , dini za ulimwengu zinasema kwamba wanadamu ni wapita - njia tu hapa duniani . 
 Wanaiona dunia yetu kuwa mahali pa kupumzikia tu , au jiwe la kukanyagia , wakiwa njiani kwenda kuishi mahali pengine . 
 Viongozi fulani wa kidini wanafundisha uwongo wa kwamba siku moja Mungu ataiharibu dunia hii . 
 Kwa sababu ya mafundisho kama hayo , watu wengi wamekata kauli kwamba ni afadhali waponde raha kabisa kwa sababu kifo tu ndicho kinawangojea . 
 Biblia inafundisha nini hasa kuhusu kwa nini tupo hapa ? 
 12 - 14 . 
 Biblia inafundisha nini kuhusu kusudi la Mungu kwa ajili ya dunia na wanadamu ? 
 Mungu ana kusudi zuri sana kwa ajili ya dunia na wanadamu . 
 “ Hakuiumba tu [ dunia ] bila sababu ” bali “ aliiumba ili ikaliwe na watu . ” 
 Kwa kuongezea , Yehova “ ameiwekea dunia msingi juu ya mahali pake palipofanywa imara ; haitatikiswa mpaka wakati usio na kipimo , au milele . ” 
 Kujua mambo hayo kuhusu kusudi la Mungu kwa ajili ya dunia na wanadamu kunaweza kutusaidia kuelewa kwa nini tupo hapa . 
 Kitabu cha Mwanzo sura ya 1 na ya 2 kinaonyesha kwamba Yehova aliiumba dunia kwa njia nzuri sana ili wanadamu waishi humo . 
 Kuelekea mwishoni mwa kipindi cha uumbaji kinachohusu dunia yetu , kila kitu kilikuwa “ chema sana . ” 
 Mungu alimweka mwanamume na mwanamke wa kwanza , Adamu na Hawa , katika bustani maridadi sana ya Edeni na kuwapa chakula kingi kizuri . 
 Wanadamu hao wawili wa kwanza waliambiwa hivi : “ Zaeni , muwe wengi , mjaze dunia na kuitiisha . ” 
 Walipaswa kuzaa watoto wakamilifu , kupanua mipaka ya makao yao ya bustani duniani pote , na kuwatawala wanyama kwa upendo . — Mwanzo 1 : 26 - 28 . 
 Kusudi la Yehova ni kwamba jamii ya wanadamu wakamilifu waishi duniani milele . 
 Neno la Mungu linasema : “ Waadilifu wenyewe wataimiliki dunia , nao watakaa milele juu yake . ” 
 Kwa kweli , wanadamu waliumbwa ili wafurahie uzima wa milele katika Paradiso duniani . 
 Hilo ndilo kusudi la Mungu , na hivyo ndivyo Biblia inavyofundisha hasa ! 
 Inakuwaje Tunapokufa ? 
 Dini nyingi za ulimwengu zinafundisha nini kuhusu hali yetu tunapokufa ? 
 Sasa acheni tuzungumzie swali la tatu ambalo linawahangaisha watu wengi : Inakuwaje tunapokufa ? 
 Dini nyingi za ulimwengu zinafundisha kwamba kuna kitu fulani ndani ya mwili wa mwanadamu ambacho kinaendelea kuishi baada ya mwili kufa . 
 Dini fulani bado zinashikilia wazo la kwamba Mungu anawaadhibu waovu kwa kuwatesa milele motoni . 
 Lakini je , huo ni ukweli ? 
 Biblia inafundisha nini hasa kuhusu kifo ? 
 16 , 17 . 
 Kulingana na Biblia , wafu wako katika hali gani ? 
 Neno la Mungu linasema hivi : “ Walio hai wanajua kwamba watakufa ; lakini wafu , hawajui lolote kamwe , wala hawana malipo tena . ” 
 Kwa kuwa wafu “ hawajui lolote kamwe , ” hawawezi kusikia , kuona , kuongea , kuhisi , au kufikiri . 
 Hawapati malipo yoyote tena . 
 Kwa nini ? 
 Kwa sababu hawawezi kufanya kazi yoyote ! 
 Zaidi ya hilo , “ upendo wao na chuki yao na wivu wao tayari zimepotea , ” kwa kuwa hawawezi kuonyesha hisia yoyote . — Mhubiri 9 : 5 , 6 , 10 . 
 Biblia inaeleza waziwazi na kwa njia rahisi hali ya wafu . 
 Inasema kwamba wafu hawaendelei kuishi mahali fulani . 
 Hakuna kitu kinachotoka ndani ya mwili wetu wakati wa kifo na kuendelea kuishi ili kizaliwe upya katika mwili mwingine , kama wanavyodai watu wanaoamini fundisho la kuzaliwa upya katika mwili mwingine . 
 Tunaweza kueleza jambo hilo kupitia mfano huu : Maisha yetu ni kama moto . 
 Moto unapozimika , hauendi popote . 
 Haupo tena . 
 Mwanafunzi wa Biblia anapojifunza kwamba wafu hawajui lolote , anaweza kuelewa mambo gani ? 
 Hebu fikiria matokeo ya kujua ukweli huo mmoja ulio rahisi lakini wenye nguvu . 
 Mwanafunzi wa Biblia anapojifunza kwamba wafu hawajui lolote , ni rahisi kwake kukubali kwamba mababu zake waliokufa hawawezi kumsumbua hata iwe walikuwa wenye chuki kadiri gani walipokuwa hai . 
 Pia , ataelewa mara moja kwamba wapendwa wake ambao wamelala usingizi katika kifo hawawezi tena kusikia , kuona , kuongea , kuhisi , au kufikiri . 
 Kwa hiyo , haiwezekani kwamba wanateseka sana kwa upweke wakiwa toharani au motoni . 
 Hata hivyo , Biblia inafundisha kwamba wafu ambao wamo katika kumbukumbu la Mungu watafufuliwa . 
 Ni tumaini zuri kama nini ! — Yohana 5 : 28 , 29 . 
 Kitabu Kipya Tunachohitaji Kutumia 
 19 , 20 . 
 Tukiwa Wakristo , tuna daraka gani , na ni kifaa gani cha kujifunzia Biblia ambacho kimekusudiwa hasa kutumiwa katika huduma yetu ? 
 Tumezungumzia maswali matatu tu ambayo yanawahangaisha watu wengi . 
 Kuhusiana na kila swali , Biblia inafundisha mambo yaliyo wazi na rahisi kueleweka . 
 Ni furaha iliyoje kuwafundisha kweli hizo watu ambao wanataka kujua yale ambayo Biblia inafundisha ! 
 Lakini kuna maswali mengine mengi muhimu na watu wanyoofu wanahitaji kupata majibu yenye kuridhisha ya maswali hayo . 
 Tukiwa Wakristo , tuna daraka la kuwasaidia kupata majibu ya maswali hayo . 
 Si rahisi kufundisha kweli za Kimaandiko kwa njia iliyo wazi na yenye kugusa moyo . 
 Ili kutusaidia kufanya hivyo , “ mtumwa mwaminifu na mwenye busara ” alitayarisha kitabu ambacho kimekusudiwa hasa kutumiwa nasi katika huduma yetu ya Kikristo . 
 Kitabu hicho chenye kurasa 224 kinaitwa Biblia Inafundisha Nini Hasa ? 
 21 , 22 . 
 Ni mambo gani yenye kupendeza yaliyo katika kitabu Biblia Inafundisha Nini Hasa ? 
 Kitabu hicho kilichotolewa kwenye Makusanyiko ya Wilaya ya Mashahidi wa Yehova ya “ Utii wa Kimungu ” ya 2005 / 2006 , kina mambo mbalimbali yenye kupendeza . 
 Kwa mfano , kina utangulizi wa kurasa tano ambao unasaidia sana katika kuanzisha mafunzo ya Biblia . 
 Inaelekea kwamba utaona ni rahisi kuzungumzia picha na maandiko yaliyo kwenye utangulizi wa kitabu hicho . 
 Unaweza pia kutumia habari iliyo kwenye sehemu hiyo kuwaonyesha wanafunzi jinsi ya kupata sura na mistari ya Biblia . 
 Kimeandikwa kwa lugha rahisi na yenye kueleweka . 
 Jitihada imefanywa ili kuugusa moyo wa mwanafunzi kwa kumshirikisha katika funzo inapowezekana . 
 Mwanzoni mwa kila sura , kuna maswali kadhaa ya utangulizi na mwishoni mwa kila sura , kuna sanduku lenye kichwa , “ Mambo Ambayo Biblia Inafundisha . ” 
 Sanduku hilo lina majibu ya Kimaandiko kwa maswali ya utangulizi . 
 Kitabu hicho kina picha na maelezo mazuri ya picha na pia mifano ambayo itamsaidia mwanafunzi kuelewa mambo mapya . 
 Ingawa sehemu kuu ya kitabu hicho ni rahisi sana , kuna nyongeza ambayo itakusaidia kuchunguza kwa undani zaidi vichwa 14 muhimu ikiwa mwanafunzi anahitaji habari zaidi . 
 Ni mapendekezo gani yanayotolewa kuhusu kutumia kitabu Biblia Inafundisha katika kuongoza mafunzo ya Biblia ? 
 Kitabu Biblia Inafundisha kimekusudiwa kutusaidia kuwafundisha watu wenye viwango mbalimbali vya elimu na malezi mbalimbali ya kidini . 
 Ikiwa mwanafunzi hana ujuzi wowote wa Biblia , huenda mkahitaji kutumia vipindi kadhaa vya funzo ili kumaliza sura nzima . 
 Usizungumzie habari hiyo haraka - haraka , badala yake jitahidi kuugusa moyo wa mwanafunzi . 
 Ikiwa haelewi mfano fulani uliotumiwa katika kitabu , fafanua mfano huo au tumia mfano mwingine . 
 Jitayarishe vizuri , jitahidi kabisa kutumia kitabu hicho kwa njia nzuri , na usali ili Mungu akusaidie ‘ kulitumia sawasawa neno la kweli . ’ — 2 Timotheo 2 : 15 . 
 Thamini Mapendeleo Yako Yenye Thamani Kubwa Sana 
 24 , 25 . 
 Yehova amewapa watu wake mapendeleo gani yenye thamani kubwa sana ? 
 Yehova amewapa watu wake mapendeleo yenye thamani kubwa sana . 
 Ametuwezesha kujifunza kweli kumhusu . 
 Hatupaswi kamwe kupuuza pendeleo hilo ! 
 Kwa kweli , Mungu amewaficha makusudi yake wenye kiburi na kuwafunulia wanyenyekevu . 
 Yesu alisema hivi kuhusu jambo hilo : “ Ninakusifu wewe hadharani , Baba , Bwana wa mbingu na dunia , kwa sababu umewaficha mambo haya wenye hekima na wenye akili na umeyafunua kwa watoto . ” 
 Ni heshima ya pekee sana kuhesabiwa miongoni mwa watu wanyenyekevu ambao wanamtumikia Mwenye Enzi Kuu ya Ulimwengu Wote , Yehova . 
 Mungu ametupa pia pendeleo la kuwafundisha wengine kumhusu . 
 Kumbuka kwamba watu wanaofundisha uwongo wamepotosha ukweli kumhusu Mungu . 
 Kwa hiyo , watu wengi wana maoni yenye makosa kabisa kumhusu Yehova , kwa kuwa wanafikiri kwamba yeye hajali wala hana huruma . 
 Je , uko tayari kurekebisha maoni hayo na unatamani kufanya hivyo ? 
 Je , unataka kuwasaidia watu wanyoofu kila mahali wajue ukweli kumhusu Mungu ? 
 Basi fanya yote unayoweza kuonyesha kwamba unamtii Mungu kwa kuhubiri na kuwafundisha wengine kwa bidii mambo ambayo Maandiko yanafundisha kuhusu habari mbalimbali muhimu . 
 Wale wanaotafuta kweli wanahitaji kujifunza mambo ambayo Biblia inafundisha hasa . 
 Ungetoa Jibu Gani ? 
 • Tunajua jinsi gani kwamba Mungu anatujali ? 
 • Kwa nini tupo hapa duniani ? 
 • Inakuwaje tunapokufa ? 
 • Ni mambo gani yaliyo katika kitabu Biblia Inafundisha ambayo umefurahi kutumia ? 
 [ Picha katika ukurasa wa 22 ] 
 Biblia inafundisha kwamba mateso yatakwisha 
 [ Hisani ] 
 Top right , girl : © Bruno Morandi / age fotostock ; left , woman : AP Photo / Gemunu Amarasinghe ; bottom right , refugees : © Sven Torfinn / Panos Pictures 
 [ Picha katika ukurasa wa 23 ] 
 Waadilifu wataishi milele katika Paradiso 
 Wasaidie Wengine Watii Mambo Ambayo Biblia Inafundisha 
 “ Na zile zilizo kwenye udongo mzuri , hawa ndio ambao , baada ya kusikia lile neno kwa moyo mzuri na mwema , hulihifadhi na kuzaa matunda kwa uvumilivu . ” — LUKA 8 : 15 . 
 1 , 2 . ( a ) Kitabu Biblia Inafundisha Nini Hasa ? 
 kimechapishwa kwa kusudi gani ? 
 ( b ) Katika miaka ya karibuni , Yehova amebariki jinsi gani jitihada za watu wake za kufanya wanafunzi ? 
 “ NI KITABU kizuri sana . 
 Wanafunzi wangu wanakipenda . 
 Mimi ninakipenda . 
 Kitabu hiki kinatuwezesha kuanzisha mafunzo ya Biblia pamoja na watu milangoni pao . ” 
 Hivyo ndivyo alivyosema painia mmoja ambaye ni mhudumu wa wakati wote wa Mashahidi wa Yehova kuhusu kitabu Biblia Inafundisha Nini Hasa ? 
 * Mtangazaji mmoja wa Ufalme mwenye umri mkubwa alisema hivi kuhusu kitabu hicho : “ Nimepata pendeleo la kuwasaidia watu wengi kumjua Yehova katika muda wa miaka 50 ambayo nimekuwa nikihubiri . 
 Lakini ninaweza kusema kwamba kitabu hiki cha kujifunzia Biblia ni cha pekee sana . 
 Picha na mifano yake yenye kuchochea inapendeza . ” 
 Je , unahisi vivyo hivyo kuhusu kitabu Biblia Inafundisha ? 
 Kitabu hicho cha kujifunzia Biblia kimekusudiwa kukusaidia kutimiza amri hii ya Yesu : “ Nendeni mkafanye wanafunzi kutoka kwa watu wa mataifa yote , . . . na kuwafundisha kushika mambo yote ambayo nimewaamuru ninyi . ” — Mathayo 28 : 19 , 20 . 
 Bila shaka , moyo wa Yehova unashangilia anapoona Mashahidi wake milioni 6.6 hivi wakitii kwa kupenda amri ya Yesu ya kufanya wanafunzi . 
 Ni wazi kwamba Yehova anabariki jitihada zao . 
 Kwa mfano , katika mwaka wa 2005 , habari njema ilihubiriwa katika nchi 235 na , kwa wastani , mafunzo ya Biblia zaidi ya 6,061,500 yaliongozwa . 
 Hivyo , watu wengi ‘ walilisikia neno la Mungu na kulikubali , si kama neno la wanadamu , bali , kama vile lilivyo kwa kweli , kama neno la Mungu . ’ 
 Katika miaka miwili hivi iliyopita , wanafunzi wapya zaidi ya nusu milioni wamepatanisha maisha yao na viwango vya Yehova na kujiweka wakfu kwa Mungu . 
 Tutazungumzia maswali gani kuhusu kutumia kitabu Biblia Inafundisha ? 
 Je , umepata shangwe ya kujifunza Biblia na mtu fulani hivi karibuni ? 
 Ulimwenguni pote , bado kuna watu mmoja - mmoja walio na “ moyo mzuri na mwema ” ambao wakisikia neno la Mungu ‘ watalihifadhi na kuzaa matunda kwa uvumilivu . ’ 
 Acha tuone jinsi unavyoweza kutumia kitabu Biblia Inafundisha katika kazi ya kufanya wanafunzi . 
 Tutazungumzia maswali matatu : ( 1 ) Unaweza kuanzisha funzo la Biblia kwa njia gani ? 
 ( 2 ) Ni njia gani za kufundisha zenye matokeo zaidi ? 
 ( 3 ) Unaweza kumsaidia mtu jinsi gani asiwe mwanafunzi tu , bali awe pia mwalimu wa Neno la Mungu lililoandikwa , Biblia ? 
 Jinsi Unavyoweza Kuanzisha Funzo la Biblia 
 Kwa nini huenda watu fulani wakasitasita kujifunza Biblia , na unaweza kuwasaidia kwa njia gani wakubali funzo ? 
 Ikiwa ungeambiwa uruke na kuvuka mto mpana , huenda ungekataa kufanya hivyo . 
 Lakini ikiwa mawe ya kukanyagia yangewekwa hatua fupi - fupi , inaelekea ungekubali kuvuka . 
 Vivyo hivyo , mtu mwenye shughuli nyingi anaweza kusitasita kujifunza Biblia . 
 Mwenye nyumba huyo anaweza kufikiri kwamba wakati na jitihada nyingi zinahitajiwa ili kujifunza Biblia . 
 Unaweza kumsaidia kwa njia gani ili akubali kujifunza ? 
 Kwa kuwa na mazungumzo mafupi - mafupi ya kawaida yenye kuelimisha , unaweza kutumia kitabu Biblia Inafundisha ili kumwongoza mtu huyo katika funzo la kawaida la Neno la Mungu . 
 Ukijitayarisha vizuri , kila ziara ya kurudia unayofanya itakuwa kama jiwe la kukanyagia ambalo litamwongoza kuwa na urafiki pamoja na Yehova . 
 Kwa nini unahitaji kusoma kitabu Biblia Inafundisha ? 
 Hata hivyo , kabla ya kumsaidia mtu mwingine afaidike na kitabu Biblia Inafundisha , unahitaji kukielewa kabisa kitabu hicho . 
 Je , umekisoma kuanzia mwanzo mpaka mwisho ? 
 Wenzi fulani wa ndoa walibeba kitabu hicho walipoenda likizo , na wakaanza kukisoma walipokuwa wakistarehe kwenye ufuo wa bahari . 
 Mwanamke mmoja aliyekuwa akiwauzia watalii vitu aliwafikia na kuona kichwa Biblia Inafundisha Nini Hasa ? 
 Akawaambia kwamba saa chache tu zilizopita , alikuwa amesali ili Mungu ampe jibu la swali hilo . 
 Wenzi hao wa ndoa walifurahi kumpa mwanamke huyo kitabu hicho . 
 Je , ‘ umejinunulia wakati ’ wa kusoma kitabu hicho , labda kwa mara ya pili , unapongoja uhudumiwe au wakati wa mapumziko kazini au shuleni ? 
 Ukifanya hivyo , utakielewa kitabu hicho cha kujifunzia Biblia na unaweza pia kupata nafasi za kuzungumza na wengine kuhusu mambo yaliyomo . 
 6 , 7 . 
 Unaweza kuanzisha mafunzo ya Biblia kwa njia gani ukitumia kitabu Biblia Inafundisha ? 
 Unapowatolea watu kitabu hicho katika huduma ya hadharani , tumia vizuri picha , maandiko , na maswali yaliyo kwenye ukurasa wa 4 , 5 , na 6 . 
 Kwa mfano , unaweza kuanzisha mazungumzo kwa kuuliza , “ Kwa kuwa wanadamu wanakabili matatizo mengi leo , unafikiri wanaweza kupata wapi mwongozo unaotegemeka ? ” 
 Baada ya kusikiliza kwa makini jibu la mtu huyo , soma 2 Timotheo 3 : 16 , 17 , na ueleze kwamba Biblia inatoa suluhisho lenye kutegemeka kwa matatizo ya wanadamu . 
 Kisha , mwombe mwenye nyumba atazame ukurasa wa 4 na wa 5 , na umuulize : “ Ni jambo gani kati ya mambo yanayoonyeshwa kwenye ukurasa huu ambalo linakusononesha zaidi ? ” 
 Baada ya mwenye nyumba kuchagua jambo moja , mwombe ashike kitabu halafu usome andiko linalohusika katika Biblia yako . 
 Kisha , soma ukurasa wa 6 , na umuulize mwenye nyumba hivi : “ Kati ya maswali sita yaliyo katika sehemu ya chini ya ukurasa huu , ni swali gani ambalo ungependa kupata jibu lake ? ” 
 Akichagua swali moja , mwonyeshe sura ambayo inajibu swali hilo , mwachie kitabu , na ufanye mipango kamili ya kumrudia tena ili mzungumzie swali hilo . 
 Utangulizi ambao tumepitia unachukua dakika tano hivi . 
 Lakini katika dakika hizo chache , utakuwa umejua jambo ambalo linamhangaisha mwenye nyumba , utakuwa umesoma na kueleza maandiko mawili , na utakuwa umeweka msingi wa ziara ya kurudia . 
 Huenda mwenye nyumba hajapata kuwa na mazungumzo yenye kutia moyo na yenye kufariji sana hivi karibuni kama mazungumzo hayo mafupi ambayo mmekuwa nayo . 
 Ukifanya hivyo , inaelekea hata mtu mwenye shughuli nyingi atatazamia sana kuzungumza nawe kwa dakika nyingine chache unapomsaidia kuchukua hatua inayofuata ya kutembea katika “ barabara inayoongoza kwenye uzima . ” 
 Baada ya muda , mwenye nyumba anapozidi kupendezwa , mnapaswa kujifunza kwa muda mrefu zaidi . 
 Unaweza kufanya hivyo kwa kumwomba mketi na kujifunza kwa muda fulani hususa ambao ni mrefu zaidi . 
 Njia za Kufundisha Zenye Matokeo Zaidi 
 8 , 9 . ( a ) Unaweza kumtayarisha kwa njia gani mwanafunzi wako wa Biblia ashinde vipingamizi na majaribu ambayo huenda akapata ? 
 ( b ) Vifaa visivyoshika moto vya kujenga imani yenye nguvu vinaweza kupatikana wapi ? 
 Mtu anapoanza kutii yale ambayo Biblia inafundisha , huenda atapata vipingamizi ambavyo vinaweza kumzuia kufanya maendeleo . 
 Mtume Paulo alisema hivi : “ Wote wanaotamani kuishi kwa ujitoaji - kimungu katika ushirika na Kristo Yesu watateswa pia . ” 
 Paulo alilinganisha majaribu hayo na moto ambao unateketeza vifaa vya ujenzi ambavyo ni hafifu lakini hauwezi kuteketeza vifaa kama vile dhahabu , fedha , na mawe ya thamani . 
 Ili kumsaidia mwanafunzi wako wa Biblia asitawishe sifa zinazohitajiwa ili kushinda majaribu ambayo anaweza kupata , unahitaji kumsaidia kwa kujenga kwa vifaa visivyoshika moto . 
 Mtunga - zaburi analinganisha “ maneno ya Yehova ” na “ fedha iliyosafishwa katika tanuru ya kuyeyushia kwenye udongo , iliyosafishwa mara saba . ” 
 Bila shaka , Biblia ina vifaa vyote vya thamani ambavyo vinaweza kutumiwa kujenga imani yenye nguvu . 
 Na kitabu Biblia Inafundisha kinakuonyesha jinsi unavyoweza kutumia Maandiko kwa ustadi . 
 Unaweza kutumia njia gani kumsaidia mwanafunzi aikazie Biblia fikira ? 
 Wakati wa funzo , msaidie mwanafunzi akazie fikira maandiko yaliyo katika kila sura mnayozungumzia . 
 Tumia maswali kumsaidia mwanafunzi kuelewa maandiko ya msingi ya Biblia na kuyatumia maishani mwake . 
 Uwe mwangalifu usimwambie jambo la kufanya . 
 Badala yake , iga mfano wa Yesu . 
 Mtu fulani mwenye ujuzi mwingi wa Sheria alipomuuliza swali , Yesu alimjibu hivi : “ Ni mambo gani yameandikwa katika Sheria ? 
 Wewe unasomaje ? ” 
 Mtu huyo alimjibu kwa kutumia Maandiko , na Yesu akamsaidia kuona jinsi ya kutumia kanuni hiyo maishani mwake . 
 Pia , Yesu alitoa mfano ili kumsaidia mtu huyo aone jinsi fundisho hilo linavyomhusu . 
 Kitabu Biblia Inafundisha kina mifano mingi rahisi ambayo unaweza kutumia kumsaidia mwanafunzi afuate kanuni za Kimaandiko maishani mwake . 
 Unapaswa kujifunza kiasi gani cha habari katika kila kipindi cha funzo ? 
 Kitabu Biblia Inafundisha kinaeleza Neno la Mungu kwa lugha rahisi na ya moja kwa moja kama vile Yesu alivyoeleza mambo magumu kwa maneno rahisi . 
 Fuata mfano wa Yesu . 
 Eleza habari kwa njia yenye kueleweka , rahisi , na sahihi . 
 Usipitie habari hiyo haraka - haraka . 
 Badala yake , hali na uwezo wa mwanafunzi unapaswa kukusaidia kuamua idadi ya mafungu mtakayojifunza katika kila kipindi cha funzo . 
 Yesu alijua uwezo wa wanafunzi wake naye hakuwalemea kwa kuwapa habari nyingi ambazo hawakuhitaji wakati huo . — Yohana 16 : 12 . 
 Nyongeza inapasa kutumiwa kwa njia gani ? 
 Kitabu Biblia Inafundisha kina nyongeza yenye vichwa 14 vya habari . 
 Ikitegemea mahitaji ya mwanafunzi , wewe ukiwa mwalimu wake unapaswa kuamua njia nzuri ya kutumia nyongeza hiyo . 
 Kwa mfano , ikiwa mwanafunzi anaona habari fulani kuwa ngumu kuelewa au ikiwa ana maswali kuhusu habari fulani kwa sababu ya mambo aliyoamini zamani , huenda ikatosha kumwelekeza kwenye sehemu inayofaa ya nyongeza na kumwomba ajisomee habari hiyo . 
 Kwa upande mwingine , huenda hali ya mwanafunzi ikakulazimu kujifunza habari hiyo pamoja naye . 
 Nyongeza hiyo ina vichwa muhimu vya Kimaandiko , kama vile “ Maneno ‘ Nafsi ’ na ‘ Roho ’ Yanamaanisha Nini Hasa ? ” 
 na “ Kumtambulisha ‘ Babiloni Mkubwa . ’ ” 
 Ukipenda unaweza kuzungumzia vichwa hivyo pamoja na mwanafunzi wako . 
 Kwa kuwa habari iliyo katika nyongeza haina maswali yoyote , utahitaji kuijua vizuri habari hiyo ili uulize maswali yako mwenyewe yanayofaa . 
 Sala inaimarisha imani jinsi gani ? 
 Andiko la Zaburi 127 : 1 linasema , “ Yehova mwenyewe asipoijenga nyumba , ni bure kwamba wajenzi wake wameifanyia kazi ngumu . ” 
 Kwa hiyo , unapojitayarisha kuongoza funzo la Biblia , sali ili Yehova akusaidie . 
 Acha sala unayotoa mwanzoni na mwishoni mwa kila funzo ionyeshe kwamba una uhusiano wa karibu sana pamoja na Yehova . 
 Mtie moyo mwanafunzi amwombe Yehova hekima ya kuelewa Neno Lake na nguvu za kufuata mashauri yake . 
 Mwanafunzi akifanya hivyo , ataimarishwa kuvumilia majaribu naye ataendelea kuimarika katika imani . 
 Wasaidie Wanafunzi wa Biblia Wawe Walimu 
 Wanafunzi wa Biblia wanahitaji kufanya maendeleo gani ? 
 Ikiwa wanafunzi wetu wa Biblia watatii “ mambo yote ” ambayo Yesu aliwaamuru wanafunzi wake , wanahitaji kufanya maendeleo na kuwa walimu wa Neno la Mungu wala si wanafunzi tu . 
 Unaweza kufanya nini ili kumsaidia mwanafunzi afanye maendeleo hayo ya kiroho ? 
 Kwa nini unapaswa kumtia moyo mwanafunzi wako wa Biblia ahudhurie mikutano ya Kikristo ? 
 Tangu siku ya kwanza ya funzo , mwalike mwanafunzi ahudhurie mikutano pamoja nawe . 
 Mweleze kwamba unapata mazoezi ya kuwa mwalimu wa Neno la Mungu katika mikutano hiyo . 
 Kwa majuma kadhaa , tumia dakika chache mwishoni mwa kila funzo la Biblia kumweleza kuhusu programu ya mafundisho ya kiroho ambayo unapokea katika mikutano na makusanyiko mbalimbali . 
 Mweleze kwa uchangamfu faida unazopata unapohudhuria . 
 Mara tu mwanafunzi anapoanza kuhudhuria mikutano kwa ukawaida , inaelekea kwamba atakuwa mwalimu wa Neno la Mungu . 
 16 , 17 . 
 Ni miradi gani ambayo mwanafunzi wa Biblia anaweza kujiwekea na kufikia ? 
 Msaidie mwanafunzi wa Biblia ajiwekee miradi ambayo anaweza kufikia . 
 Kwa mfano , mtie moyo azungumze na rafiki au mtu wake wa ukoo kuhusu mambo anayojifunza . 
 Pia , mtie moyo ajiwekee mradi wa kusoma Biblia nzima . 
 Ukimsaidia kuwa na zoea zuri la kusoma Biblia kwa ukawaida , zoea hilo litamfaidi hata baada ya kubatizwa . 
 Kwa kuongezea , mbona usipendekeze kwamba mwanafunzi huyo ajiwekee mradi wa kukumbuka angalau andiko moja la Biblia ambalo linajibu swali moja muhimu kutoka katika kila sura ya kitabu Biblia Inafundisha ? 
 Akifanya hivyo , atakuwa ‘ mfanyakazi asiye na lolote la kuonea aibu , akilitumia sawasawa neno la kweli . ’ — 2 Timotheo 2 : 15 . 
 Badala ya kumfundisha mwanafunzi kunukuu tu maandiko au kuyaeleza kwa maneno yake tu , mtie moyo atumie mistari fulani ya Biblia kuwajibu wale wanaotaka kujua sababu ya imani yake . 
 Vipindi vifupi vya mazoezi vinaweza kumsaidia . 
 Unaweza kujifanya kuwa mtu wa ukoo au mfanyakazi mwenzake na kisha umwambie mwanafunzi huyo akueleze mambo anayoamini . 
 Mwonyeshe mwanafunzi jinsi ya kujibu kwa “ tabia - pole na heshima kubwa . ” — 1 Petro 3 : 15 . 
 Mwanafunzi wa Biblia anapostahili kuwa mhubiri ambaye hajabatizwa , unaweza kumsaidia kwa njia gani nyinginezo ? 
 Baada ya muda , huenda mwanafunzi akastahili kushiriki katika huduma ya shambani . 
 Kazia kwamba ni pendeleo kuruhusiwa kushiriki katika kazi hii . 
 Baada ya wazee kuhakikisha kwamba mwanafunzi anastahili kuwa mhubiri ambaye hajabatizwa , msaidie kutayarisha habari rahisi , kisha nenda naye katika utumishi wa shambani . 
 Endelea kuhubiri naye kwa ukawaida katika sehemu nyingine za huduma ya hadharani , na umfundishe jinsi ya kutayarisha na kufanya ziara nzuri za kurudia . 
 Mfano wako mzuri utamchochea . — Luka 6 : 40 . 
 ‘ Kujiokoa Wewe Mwenyewe na Wale Wanaokusikiliza Pia ’ 
 19 , 20 . 
 Tunapaswa kuwa na mradi gani , na kwa nini ? 
 Bila shaka , kazi nyingi ngumu inahitajiwa ili kumsaidia mtu kupata “ ujuzi sahihi wa kweli . ” 
 Hata hivyo , ni mambo machache maishani yanayoweza kuleta furaha kama ile ya kumsaidia mtu fulani kutii yale ambayo Biblia inafundisha . 
 Kwa kweli , tuna pendeleo kubwa sana la kuwa “ wafanyakazi wenzi wa Mungu ” katika kazi hii ya kufundisha inayofanywa ulimwenguni pote ! — 1 Wakorintho 3 : 9 . 
 Kupitia Yesu Kristo na malaika wenye nguvu , hivi karibuni Yehova atawahukumu vikali wale “ wasiomjua Mungu na wale wasiotii habari njema juu ya Bwana wetu Yesu . ” 
 Maisha ya watu yamo hatarini . 
 Je , unaweza kuweka mradi wa kuongoza angalau funzo moja la Biblia kwa kutumia kitabu Biblia Inafundisha Nini Hasa ? 
 Unaposhiriki katika kazi hii , una nafasi ya ‘ kujiokoa wewe mwenyewe na wale wanaokusikiliza pia . ’ 
 Sasa kuliko wakati mwingine wowote , tunapaswa kuwasaidia haraka wengine watii yale ambayo Biblia inafundisha . 
 [ Maelezo ya Chini ] 
 Kimechapishwa na Mashahidi wa Yehova . 
 Umejifunza Nini ? 
 • Kitabu Biblia Inafundisha kimechapishwa kwa kusudi gani ? 
 • Unaweza kuanzisha mafunzo ya Biblia kwa njia gani ukitumia kitabu Biblia Inafundisha ? 
 • Ni njia gani za kufundisha zenye matokeo zaidi ? 
 • Unaweza kumsaidia namna gani mwanafunzi awe mwalimu wa Neno la Mungu ? 
 [ Picha katika ukurasa wa 26 ] 
 Je , unakitumia vizuri kitabu hiki ? 
 [ Picha katika ukurasa wa 27 ] 
 Mazungumzo mafupi yanaweza kumchochea sana mtu atake kupata ujuzi wa Biblia 
 [ Picha katika ukurasa wa 29 ] 
 Unaweza kufanya nini ili kumsaidia mwanafunzi aikazie Biblia fikira ? 
 [ Picha katika ukurasa wa 30 ] 
 Msaidie mwanafunzi wa Biblia afanye maendeleo 
 Yehova Ni Mungu Anayethamini 
 “ Mungu hakosi kuwa mwadilifu hivi kwamba asahau kazi yenu na upendo mlioonyesha kwa ajili ya jina lake . ” — WAEBRANIA 6 : 10 . 
 Yehova alionyesha jinsi gani kwamba alimthamini Ruthu Mmoabu ? 
 YEHOVA anathamini sana jitahidi za wale ambao kwa kweli wanataka kufanya mapenzi yake , naye anawapa thawabu kubwa . 
 Boazi , mwanamume mwaminifu , alijua sifa hiyo nzuri ya utu wa Mungu , kwa kuwa alimwambia hivi Ruthu Mmoabu , ambaye alimtunza kwa upendo mama mkwe wake aliyekuwa mjane : “ Yehova na akupe thawabu kwa sababu ya jinsi unavyotenda , na upate malipo kamili kutoka kwa Yehova . ” 
 Je , Ruthu alibarikiwa na Mungu ? 
 Alibarikiwa sana , na hata kisa chake kimeandikwa katika Biblia ! 
 Zaidi ya hilo , Ruthu aliolewa na Boazi naye akawa nyanya ya Mfalme Daudi na ya Yesu Kristo . 
 Huo ni mfano mmoja kati ya mifano mingi iliyo katika Biblia inayoonyesha kwamba Yehova anawathamini watumishi wake . 
 2 , 3 . ( a ) Ni nini kinachofanya uthamini wa Yehova uwe wa pekee ? 
 ( b ) Kwa nini Yehova anaweza kuonyesha uthamini wa kweli ? 
 Toa mfano . 
 Yehova angejiona kuwa asiye mwadilifu ikiwa angekosa uthamini . 
 Andiko la Waebrania 6 : 10 linasema hivi : “ Mungu hakosi kuwa mwadilifu hivi kwamba asahau kazi yenu na upendo mlioonyesha kwa ajili ya jina lake , kwa kuwa mmewahudumia watakatifu nanyi mnaendelea kuhudumu . ” 
 Maneno hayo ni ya pekee sana kwa sababu yanaonyesha kwamba Mungu anawathamini watu waliojitoa kwake hata ingawa ni watenda - dhambi na wanapungukiwa na utukufu wake . — Waroma 3 : 23 . 
 Kwa sababu ya hali yetu ya kutokamilika , huenda tukahisi kwamba matendo yetu ya ujitoaji - kimungu ni duni sana na hivyo hatustahili baraka za Mungu . 
 Hata hivyo , Yehova anaelewa kabisa nia na hali zetu , naye anathamini kikweli utumishi wetu wa nafsi yote . 
 Fikiria mfano huu : Mama fulani anapata zawadi ya mkufu wa bei ya chini kwenye meza yake . 
 Anaweza kuiona zawadi hiyo kuwa yenye thamani ndogo na kuipuuza . 
 Lakini , kadi iliyoambatanishwa na zawadi hiyo inaonyesha kwamba zawadi hiyo imetoka kwa binti yake mdogo ambaye alitumia pesa zake zote alizohifadhi ili kuinunua . 
 Sasa mama huyo anakuwa na maoni tofauti kuhusu zawadi hiyo . 
 Pengine akilengwa - lengwa na machozi , anamkumbatia mtoto wake na kuonyesha uthamini wake wa kutoka moyoni . 
 4 , 5 . 
 Yesu alimwiga Yehova jinsi gani katika kuonyesha uthamini ? 
 Kwa sababu anajua kabisa nia na udhaifu wetu , Yehova anathamini tunapompa kile kilicho bora , iwe ni kidogo au kikubwa . 
 Kuhusiana na hilo , Yesu alimwiga kabisa Baba yake . 
 Kumbuka simulizi la Biblia kuhusu mjane aliyetoa sarafu ndogo mbili . 
 “ [ Yesu ] alipotazama juu aliwaona matajiri wakitumbukiza zawadi zao ndani ya masanduku ya hazina . 
 Ndipo akaona mjane fulani mwenye uhitaji akitumbukiza humo sarafu ndogo mbili za thamani ndogo sana , naye akasema : ‘ Ninawaambia ninyi kwa kweli , Mjane huyu , ijapokuwa ni maskini , ametumbukiza ndani zaidi kuliko hao wote . 
 Kwa maana wote hawa walitumbukiza zawadi kutokana na ziada yao , lakini mwanamke huyu kutokana na uhitaji wake alitumbukiza ndani riziki yote aliyokuwa nayo . ’ ” — Luka 21 : 1 - 4 . 
 Ndiyo , akijua hali za mwanamke huyo — kwamba alikuwa mjane na maskini — Yesu alielewa thamani kamili ya zawadi yake , naye aliithamini sana . 
 Tunaweza kusema vivyo hivyo kumhusu Yehova . 
 Je , haitii moyo kujua kwamba haidhuru hali zako , unaweza kupata kibali machoni pa Mungu wetu anayethamini na pa Mwana wake ? 
 Yehova Amthawabisha Mwethiopia Mwenye Kumwogopa Mungu 
 6 , 7 . 
 Kwa nini Yehova alionyesha uthamini wake kumwelekea Ebed - meleki , naye alifanya hivyo jinsi gani ? 
 Maandiko yanaonyesha tena na tena kwamba Yehova anawathamini wale wanaofanya mapenzi yake . 
 Fikiria jinsi alivyoshughulika na Ebed - meleki , Mwethiopia mwenye kumwogopa Mungu . 
 Ebed - meleki aliishi siku za Yeremia na alikuwa mtumishi katika nyumba ya Mfalme Sedekia wa Yuda , ambaye hakuwa mwaminifu . 
 Ebed - meleki alipata habari kuwa wakuu wa Yuda walikuwa wamemshtaki isivyo haki nabii Yeremia kwamba alikuwa mchochezi na wakamtupa ndani ya tangi ili afe njaa humo . 
 Akijua kwamba Yeremia alichukiwa sana kwa sababu ya ujumbe aliohubiri , Ebed - meleki alihatarisha uhai wake mwenyewe na kuzungumza na mfalme . 
 Kwa ujasiri , Mwethiopia huyo alisema : “ Ee bwana wangu mfalme , watu hawa wametenda mabaya kwa yote ambayo wamemtendea Yeremia nabii , ambaye wamemtupa ndani ya tangi la maji , hivi kwamba atakufa hapo alipo kwa sababu ya njaa . ” 
 Ndipo mfalme akamwamuru Ebed - meleki achukue wanaume 30 na kumwokoa nabii wa Mungu . — Yeremia 38 : 8 - 13 . 
 Yehova aliona kwamba Ebed - meleki alikuwa na imani , ambayo ilimsaidia kushinda woga wowote ambao huenda alikuwa nao . 
 Hivyo , Yehova alionyesha uthamini wake na akamwambia Ebed - meleki hivi kupitia Yeremia : “ Ninayatimiza maneno yangu juu ya jiji hili kuwe msiba wala si mema . . . 
 Nami nitakukomboa wewe katika siku ile , . . . nawe hutatiwa mkononi mwa watu ambao unawaogopa . 
 Kwa maana bila shaka nitakuokoa . . . ; na hakika nafsi yako itakuwa kama nyara kwako kwa sababu umenitegemea mimi . ” 
 Ndiyo , Yehova alimwokoa Ebed - meleki , na pia Yeremia , kutoka kwa wakuu waovu wa Yuda na baadaye kutoka kwa Wababiloni , ambao waliteketeza Yerusalemu . 
 Zaburi 97 : 10 inasema kwamba , “ [ Yehova ] anazilinda nafsi za washikamanifu wake ; huwakomboa kutoka katika mkono wa waovu . ” 
 “ Baba Yako Anayetazama Akiwa Mahali pa Siri Atakulipa ” 
 8 , 9 . 
 Kama Yesu alivyoonyesha , Yehova anathamini sala za namna gani ? 
 Jambo lingine linalothibitisha kwamba Yehova anathamini sana matendo yetu ya ujitoaji - kimungu linaweza kuonekana katika yale ambayo Biblia inasema kuhusu sala . 
 “ Sala ya wanyoofu ni furaha kwake [ Mungu ] , ” akasema mwenye hekima . 
 Katika siku za Yesu viongozi wengi wa kidini walisali hadharani ili kuwapendeza watu wala si kwa sababu ya unyoofu wa kutoka moyoni . 
 “ Wanapata thawabu yao kwa ukamili , ” akasema Yesu . 
 “ Lakini wewe unaposali , ” akawaagiza wafuasi wake , “ ingia ndani ya chumba chako cha faragha na , baada ya kufunga mlango wako , sali kwa Baba yako aliye mahali pa siri ; ndipo Baba yako anayetazama akiwa mahali pa siri atakulipa . ” — Mathayo 6 : 5 , 6 . 
 Bila shaka , Yesu hakuwa akishutumu sala za hadharani , kwa sababu yeye mwenyewe alisali hadharani pindi fulani . 
 Yehova anathamini sana tunaposali kwake kwa moyo mnyoofu , bila kuwa na nia ya kuwapendeza wengine . 
 Kwa kweli , sala zetu za faraghani , zinaonyesha waziwazi kina cha upendo wetu kwa Mungu na jinsi tunavyomtumaini . 
 Hivyo , haishangazi kwamba mara kadhaa Yesu alisali mahali pasipo na watu . 
 Pindi moja , alifanya hivyo “ asubuhi na mapema , kulipokuwa bado kuna giza . ” 
 Pindi nyingine , ‘ alipanda mlimani akiwa peke yake ili kusali . ’ 
 Na kabla ya kuwachagua mitume wake 12 , Yesu alisali usiku wote akiwa peke yake . — Marko 1 : 35 ; Mathayo 14 : 23 ; Luka 6 : 12 , 13 . 
 Sala zetu zinapoonyesha unyoofu na hisia za ndani , tunaweza kuwa na uhakika gani ? 
 Wazia jinsi Yehova alivyosikiliza kwa makini sala za kutoka moyoni za Mwana wake ! 
 Ni kweli kwamba nyakati nyingine Yesu alisali “ pamoja na vilio vyenye nguvu na machozi , naye akasikiwa vizuri kwa sababu ya kumwogopa Mungu . ” 
 Sala zetu zinapoonyesha unyoofu na hisia za ndani kama hizo , tunaweza kuwa na uhakika kwamba Baba yetu wa mbinguni anasikiliza kwa makini na kwa uthamini . 
 Ndiyo , “ Yehova yuko karibu na wote wanaomwitia , . . . wote wanaomwitia yeye katika ukweli . ” — Zaburi 145 : 18 . 
 Yehova anahisi namna gani kuhusu yale tunayofanya mahali pa siri ? 
 Ikiwa Yehova anathamini tunaposali kwake tukiwa mahali pa siri , bila shaka anathamini sana tunapomtii mahali pa siri ! 
 Ndiyo , Yehova anajua yale tunayofanya katika siri . 
 Kwa kweli , kuwa waaminifu na watiifu tukiwa peke yetu kunaonyesha vizuri kwamba tuna “ moyo kamili ” kumwelekea Yehova , yaani , moyo wenye nia nzuri ambao unashikamana na yaliyo sawa . 
 Mwenendo kama huo unafanya moyo wa Yehova ushangilie kama nini ! — Methali 27 : 11 ; 1 Yohana 3 : 22 . 
 12 , 13 . 
 Tunaweza kulinda akili na moyo wetu jinsi gani na kuwa kama mwanafunzi mwaminifu Nathanaeli ? 
 Hivyo , Wakristo waaminifu wanajilinda wasitende dhambi za siri ambazo zinachafua akili na moyo , kama kutazama ponografia ( picha au habari za ngono ) na jeuri . 
 Ingawa dhambi fulani zinaweza kufichwa kwa wanadamu , tunatambua kwamba “ vitu vyote viko uchi navyo vimefunuliwa wazi machoni pake yeye ambaye tunatoa hesabu kwake . ” 
 Tunapojitahidi kuepuka mambo yasiyompendeza Yehova , tunakuwa na dhamiri safi na tunafurahi kujua kwamba tuna kibali cha Mungu . 
 Ndiyo , hapana shaka kwamba Yehova anathamini sana mtu “ anayetembea bila kosa na kuzoea kutenda uadilifu na kusema kweli katika moyo wake . ” — Zaburi 15 : 1 , 2 . 
 Hata hivyo , tunaweza kulinda jinsi gani akili na moyo wetu katika ulimwengu huu ambao umejaa uovu ? 
 Zaidi ya kufaidika kabisa na maandalizi yote ya kiroho , ni lazima tujitahidi kadiri tunavyoweza kukataa mambo mabaya na kufanya yaliyo mema , na kuchukua hatua ya haraka ili tamaa zisizofaa zisichukue mimba na kuzaa dhambi . 
 Hebu wazia furaha ambayo ungekuwa nayo ikiwa Yesu angesema hivi juu yako kama alivyosema kumhusu Nathanaeli : “ Ona , [ mtu ] ambaye hamna udanganyifu ndani yake . ” 
 Baadaye Nathanaeli , ambaye pia aliitwa Bartholomayo , alipata pendeleo la kuwa mmoja wa mitume 12 wa Yesu . — Marko 3 : 16 - 19 . 
 “ Kuhani Mkuu Mwenye Rehema na Mwaminifu ” 
 Maoni ya Yesu kuhusu tendo la Maria yalitofautiana jinsi gani na ya wengine ? 
 Yesu akiwa “ mfano wa Mungu asiyeonekana , ” Yehova , sikuzote anamwiga kikamili Baba yake katika kuwathamini wale wanaomtumikia Mungu kwa moyo safi . 
 Kwa mfano , siku tano kabla ya kutoa uhai wake , Yesu na wanafunzi wake kadhaa walialikwa nyumbani kwa Simoni wa Bethania . 
 Jioni hiyo , Maria , dada ya Lazaro na Martha , alichukua “ ratili moja ya mafuta yenye marashi , nardo halisi , ghali sana ” ( yenye thamani ya karibu mshahara wa mwaka mmoja ) , na kuyamwaga juu ya kichwa na miguu ya Yesu . 
 “ Hasara hii ni ya nini ? ” 
 wengine wakauliza . 
 Hata hivyo , Yesu alikuwa na maoni tofauti kabisa kuhusu tendo la Maria . 
 Yesu aliliona kuwa tendo la ukarimu na umuhimu mkubwa kwa sababu alikuwa akikaribia kufa na kuzikwa . 
 Hivyo , badala ya kumchambua Maria , Yesu alimsifu . 
 “ Kokote ambako hii habari njema itahubiriwa katika ulimwengu wote , ” akasema , “ jambo ambalo mwanamke huyu ametenda litasimuliwa pia kuwa kumbukumbu lake . ” — Mathayo 26 : 6 - 13 . 
 15 , 16 . 
 Tunafaidika jinsi gani kwa sababu ya Yesu kuishi akiwa mwanadamu na kumtumikia Mungu ? 
 Tuna pendeleo kubwa kama nini kuwa na Kiongozi mwenye kuthamini sana , yaani , Yesu ! 
 Kwa hakika , maisha ya Yesu akiwa mwanadamu yalimtayarisha kwa ajili ya kazi ambayo Yehova alitaka afanye , yaani , kuwa Kuhani Mkuu na Mfalme , kwanza kwa ajili ya kutaniko la watiwa - mafuta na baadaye kwa ajili ya ulimwengu . — Wakolosai 1 : 13 ; Waebrania 7 : 26 ; Ufunuo 11 : 15 . 
 Hata kabla hajaja duniani , Yesu aliwathamini sana na kuwapenda wanadamu kwa njia ya pekee . 
 Kwa kuishi akiwa mwanadamu , Yesu alipata kuelewa zaidi majaribu tunayopata tunapomtumikia Mungu . 
 “ [ Yesu ] alipaswa kuwa kama ‘ ndugu ’ zake katika mambo yote , ” akaandika mtume Paulo , “ ili awe kuhani mkuu mwenye rehema na mwaminifu . . . 
 Kwa kuwa yeye mwenyewe ameteseka alipokuwa akijaribiwa , anaweza kuwasaidia wale wanaojaribiwa . ” 
 Yesu anaweza “ kuusikitikia udhaifu wetu ” kwa sababu “ amejaribiwa katika mambo yote kama sisi wenyewe , lakini bila kuwa na dhambi . ” — Waebrania 2 : 17 , 18 ; 4 : 15 , 16 . 
 17 , 18 . ( a ) Barua kwa makutaniko saba ya Asia Ndogo zinaonyesha nini kuhusu kina cha uthamini wa Yesu ? 
 ( b ) Wakristo hao watiwa - mafuta walikuwa wakitayarishwa kwa ajili ya nini ? 
 Baada ya kufufuliwa ilikuwa wazi kwamba Yesu alielewa zaidi majaribu yaliyowapata wafuasi wake . 
 Fikiria barua zake kwa makutaniko saba huko Asia Ndogo , ambazo ziliandikwa na mtume Yohana . 
 Yesu aliliambia hivi kutaniko la Smirna : “ Ninajua dhiki na umaskini wako . ” 
 Ni kana kwamba Yesu alikuwa akisema , ‘ Ninaelewa kabisa matatizo yako ; Ninajua kwelikweli mambo unayokabili . ’ 
 Kisha , akiwa mwenye huruma na mamlaka aliyopata kwa kuteseka mpaka kifo , Yesu aliongeza hivi : “ Uwe mwaminifu hata kufikia kifo , nami nitakupa taji la uzima . ” — Ufunuo 2 : 8 - 10 . 
 Barua hizo kwa makutaniko saba zina maneno mengi yanayoonyesha kuwa Yesu alielewa vizuri hali ngumu ya wanafunzi wake na kwamba alithamini sana maisha yao ya utimilifu . 
 Kumbuka kwamba Yesu aliwaambia maneno hayo Wakristo watiwa - mafuta walio na tumaini la kutawala pamoja naye mbinguni . 
 Kama Bwana wao , walikuwa tayari kutimiza daraka kubwa la kuwasaidia kwa huruma nyingi wanadamu wagonjwa wafaidike na dhabihu ya fidia ya Kristo . — Ufunuo 5 : 9 , 10 ; 22 : 1 - 5 . 
 19 , 20 . 
 Wale wanaofanyiza “ umati mkubwa ” wanaonyesha uthamini wao kwa Yehova na Mwana wake jinsi gani ? 
 Bila shaka , upendo wa Yesu kwa wafuasi wake watiwa - mafuta unaonyeshwa pia kuelekea ‘ kondoo wake wengine ’ washikamanifu . 
 Mamilioni ya kondoo hao sasa wanafanyiza “ umati mkubwa . . . kutoka mataifa yote , ” ambao utaokoka ile “ dhiki kuu ” inayokuja . 
 Kondoo hao wanamiminika upande wa Yesu kwa sababu wanathamini dhabihu yake ya fidia na tumaini lao la uzima wa milele . 
 Wanaonyesha uthamini wao kwa njia gani ? 
 Wanafanya hivyo kwa ‘ kumtolea Mungu utumishi mtakatifu mchana na usiku . ’ — Ufunuo 7 : 15 - 17 . 
 Ripoti ya ulimwenguni pote ya mwaka wa utumishi wa 2006 , iliyo kwenye ukurasa wa 27 mpaka 30 , inaonyesha wazi kwamba kwa kweli wahudumu hao waaminifu wanamtolea Yehova “ utumishi mtakatifu mchana na usiku . ” 
 Kwa kweli , katika mwaka huo mmoja tu , wao pamoja na mabaki wachache wa Wakristo watiwa - mafuta walitumia jumla ya saa 1,333,966,199 katika huduma ya hadharani — muda unaolingana na miaka 150,000 ! 
 Endelea Kuonyesha Uthamini ! 
 21 , 22 . ( a ) Inapohusu kuonyesha uthamini , kwa nini Wakristo wanapaswa kuwa waangalifu leo ? 
 ( b ) Ni nini kitakachozungumziwa katika habari inayofuata ? 
 Katika kushughulika na wanadamu wasio wakamilifu , Yehova na Mwana wake wameonyesha uthamini mkubwa sana . 
 Hata hivyo , kwa kusikitisha , wanadamu wengi hawamjali Mungu , wanakazia tu fikira mambo yao wenyewe . 
 Akieleza kuhusu sifa za watu wanaoishi katika “ siku za mwisho , ” Paulo aliandika hivi : “ Watu watakuwa wenye kujifikiria wenyewe tu , wenye pupa ya pesa . . . 
 Watakuwa wasio na shukrani hata kidogo . ” 
 Wakristo wa kweli wako tofauti kabisa na watu hao , kwa sababu kupitia sala na utii wao wa kutoka moyoni , na utumishi wao wa nafsi yote wanaonyesha kwamba wanathamini yote ambayo Mungu amewafanyia ! — Zaburi 62 : 8 ; Marko 12 : 30 ; 1 Yohana 5 : 3 . 
 Katika habari inayofuata , tutazungumzia machache kati ya maandalizi mengi ya kiroho ambayo Yehova ametupa kwa upendo . 
 Acheni tukuze hata zaidi uthamini wetu tunapotafakari kuhusu ‘ zawadi hizo njema . ’ — Yakobo 1 : 17 . 
 Ungetoa Jibu Gani ? 
 • Yehova ameonyesha jinsi gani kwamba yeye ni Mungu anayethamini ? 
 • Tunapokuwa mahali pa siri , tunaweza jinsi gani kufanya moyo wa Yehova ushangilie ? 
 • Yesu alionyesha uthamini kwa njia gani ? 
 • Kuishi akiwa mwanadamu kulimsaidia Yesu namna gani kuwa mtawala mwenye huruma na anayethamini ? 
 [ Picha katika ukurasa wa 17 ] 
 Kama mzazi anavyothamini zawadi ya mtoto wake , Yehova anathamini tunapompa kilicho bora 
 Usiache Kamwe Kukuza Uthamini Wako 
 “ Jinsi mawazo yako yalivyo yenye thamani kwangu ! 
 Ee Mungu , jinsi jumla yake yote ilivyo kuu ! ” — ZABURI 139 : 17 . 
 1 , 2 . 
 Kwa nini tuthamini Neno la Mungu , na mtunga - zaburi alisema nini kuhusu jinsi alivyolithamini ? 
 ULIKUWA ugunduzi wa ajabu . 
 Hekalu la Yehova huko Yerusalemu lilipokuwa likirekebishwa , Kuhani Mkuu Hilkia alipata “ kitabu cha sheria ya Yehova kupitia mkono wa Musa . ” 
 Bila shaka , kitabu hicho kilikuwa nakala ya awali iliyoandikwa karibu miaka 800 mapema ! 
 Je , unaweza kuwazia jinsi Mfalme Yosia mwenye kumwogopa Mungu alivyohisi alipopewa kitabu hicho ? 
 Kwa kweli , alikithamini sana , na mara moja akamwagiza Shafani , mwandishi , akisome kwa sauti . — 2 Mambo ya Nyakati 34 : 14 - 18 . 
 Leo , Neno la Mungu , likiwa zima au sehemu , linaweza kusomwa na mabilioni ya watu . 
 Lakini je , hilo linapunguza thamani au umuhimu wa Maandiko ? 
 Bila shaka hapana ! 
 Kwa kweli , maandiko yana mawazo ya Mweza - Yote , yaliyoandikwa kwa faida yetu . 
 Akieleza jinsi alivyohisi kuhusu Neno la Mungu , mtunga - zaburi Daudi aliandika hivi : “ Jinsi mawazo yako yalivyo yenye thamani kwangu ! 
 Ee Mungu , jinsi jumla yake yote ilivyo kuu ! ” — Zaburi 139 : 17 . 
 Ni nini kinachoonyesha kwamba Daudi alielewa kindani mambo ya kiroho ? 
 Uthamini wa Daudi kwa ajili ya Yehova , Neno lake , na mpango wake wa ibada ya kweli haukupungua kamwe . 
 Zaburi nyingi zenye kupendeza ambazo zilitungwa na Daudi zilionyesha jinsi alivyohisi . 
 Kwa mfano , aliandika hivi katika Zaburi 27 : 4 : “ Nimemwomba Yehova jambo moja ndilo nitakalolitafuta , kwamba nipate kukaa katika nyumba ya Yehova siku zote za maisha yangu , ili kuuona uzuri wa Yehova na kulitazama kwa uthamini hekalu lake . ” 
 Katika Kiebrania cha awali , maneno ‘ kutazama kwa uthamini ’ yanamaanisha kuendelea kutafakari , kuchunguza , kutazama kwa furaha , kwa upendezi , na kuvutiwa . 
 Ni wazi kwamba Daudi alielewa kindani mambo ya kiroho , alithamini kikweli maandalizi ya kiroho ya Yehova , na alikula kwa hamu chakula cha kweli ya kiroho ambayo Mungu alifunua . 
 Tunapaswa kuiga sifa yake nzuri ya kuthamini . — Zaburi 19 : 7 - 11 . 
 Thamini Pendeleo la Kujua Kweli ya Biblia 
 Ni nini kilichomfanya Yesu awe na “ shangwe sana katika roho takatifu ” ? 
 Kuelewa kindani Neno la Mungu hakutegemei uwezo wa kiakili au elimu ya kilimwengu ambayo inaleta kiburi . 
 Badala yake , kunategemea fadhili zisizostahiliwa za Yehova ambazo anawaonyesha watu wanyenyekevu wenye mioyo minyoofu ambao wanatambua uhitaji wao wa kiroho . 
 Yesu alipotafakari kuhusu wanadamu fulani wasio wakamilifu ambao majina yao yalikuwa yanaandikwa mbinguni , ‘ alikuwa na shangwe sana katika roho takatifu , akasema : “ Ninakusifu hadharani wewe , Baba , Bwana wa mbingu na dunia , kwa sababu umewaficha kwa uangalifu wenye hekima na walio na akili mambo hayo , nawe umeyafunua kwa watoto . ” ’ — Luka 10 : 17 - 21 . 
 Kwa nini wanafunzi wa Yesu hawakupaswa kupuuza kweli za Ufalme ambazo walifunuliwa ? 
 Baada ya kutoa sala hiyo ya kutoka moyoni , Yesu aliwageukia wanafunzi wake na kusema : “ Yenye furaha ni macho yanayoona mambo ambayo ninyi mnayaona . 
 Kwa maana ninawaambia ninyi , Manabii na wafalme wengi walitamani kuyaona mambo ambayo ninyi mnayaona lakini hawakuyaona , na kuyasikia mambo ambayo ninyi mnayasikia lakini hawakuyasikia . ” 
 Ndiyo , Yesu aliwatia moyo wafuasi wake waaminifu wasipuuze kweli za Ufalme zenye thamani ambazo walikuwa wakifunuliwa . 
 Kweli hizo hazikuwa zimefunuliwa kwa vizazi vilivyotangulia vya watumishi wa Mungu , na bila shaka , hazikuwa zimefunuliwa kwa “ wenye hekima na walio na akili ” wa siku za Yesu ! — Luka 10 : 23 , 24 . 
 6 , 7 . ( a ) Tuna sababu gani za kuthamini kweli kutoka kwa Mungu ? 
 ( b ) Leo kuna tofauti gani kati ya dini ya kweli na dini ya uwongo ? 
 Leo , tuna sababu nyingi hata zaidi za kuthamini kweli kutoka kwa Mungu , kwa kuwa Yehova , kupitia “ mtumwa mwaminifu na mwenye busara , ” amewapa watu wake uelewaji wenye kina zaidi wa Neno lake . 
 Kuhusu wakati wa mwisho , nabii Danieli aliandika hivi : “ Wengi watakwenda huku na huku , na ujuzi wa kweli utakuwa mwingi . ” 
 Je , hukubali kwamba leo ujuzi juu ya Mungu ‘ umekuwa mwingi ’ na kwamba watumishi wa Yehova wanalishwa vizuri kiroho ? 
 Tunaona tofauti kubwa kati ya ufanisi wa kiroho wa watu wa Mungu na mvurugo wa kidini wa Babiloni Mkubwa ! 
 Kwa sababu hiyo , watu wengi ambao wamekatishwa tamaa au kuchukizwa na dini ya uwongo wanaingia katika ibada ya kweli . 
 Watu hao walio mfano wa kondoo ‘ hawataki kushiriki pamoja na Babiloni Mkubwa dhambi zake ’ au “ kupokea sehemu ya mapigo yake . ” 
 Yehova na watumishi wake wanawakaribisha watu wote kama hao kwenye kutaniko la kweli la Kikristo . — Ufunuo 18 : 2 - 4 ; 22 : 17 . 
 Watu Wenye Uthamini Wanamiminika kwa Mungu 
 8 , 9 . 
 Maneno ya Hagai 2 : 7 yanatimizwa namna gani leo ? 
 Yehova alitabiri hivi kuhusu nyumba yake ya kiroho ya ibada : “ Nitayatikisa mataifa yote , navyo vitu vyenye kutamanika vya mataifa yote vitaingia ; nami nitaijaza nyumba hii utukufu . ” 
 Unabii huo wa ajabu ulitimia katika siku za Hagai wakati mabaki ya watu wa Mungu walipojenga upya hekalu la Yerusalemu . 
 Leo , maneno ya Hagai yanatimia zaidi kuhusiana na hekalu kubwa la kiroho la Yehova . 
 Tayari mamilioni wamemiminika kwenye hekalu la mfano ili kumwabudu Mungu “ kwa roho na kweli , ” na kila mwaka mamia ya maelfu ya “ vitu vyenye kutamanika vya mataifa yote ” yanaendelea kumiminika kwenye hekalu hilo . 
 Kwa mfano , ripoti ya ulimwenguni pote ya mwaka wa utumishi wa 2006 inaonyesha kwamba watu 248,327 walibatizwa ili kuonyesha kuwa walijiweka wakfu kwa Yehova . 
 Huo ni wastani wa watu wapya 680 kila siku ! 
 Upendo wao kuelekea kweli na tamaa yao ya kumtumikia Yehova wakiwa watangazaji wa Ufalme inaonyesha wazi kwamba kwa kweli walivutwa na Mungu . — Yohana 6 : 44 , 65 . 
 10 , 11 . 
 Simulia jambo lilioonwa linaloonyesha jinsi ambavyo watu wamepata kuithamini kweli ya Biblia . 
 Watu wengi wenye mioyo minyoofu walivutwa kwenye kweli kwa sababu waliona tofauti kati ya “ mwadilifu na mwovu , kati ya mtu anayemtumikia Mungu na mtu ambaye hajamtumikia . ” 
 Fikiria kisa cha Wayne na Virginia wenzi wa ndoa ambao walikuwa waumini wa Kanisa la Kiprotestanti lakini hawakuwa wamepata majibu yenye kuridhisha kwa maswali yao mengi . 
 Walichukia vita na walitatizika na kusumbuka walipoona viongozi wa kidini wakibariki askari - jeshi na silaha . 
 Wenzi hao walipokuwa wakizeeka , walihisi kwamba walipuuzwa na washiriki wengine wa kanisa , hata ingawa Virginia alikuwa amefundisha shule ya Jumapili ( Siku ya Yenga ) kwa miaka kadhaa . 
 Walisema hivi : “ Hakuna aliyetutembelea wala kujali hali yetu ya kiroho . 
 Kanisa lilitaka tu pesa zetu . 
 Tulikata tamaa sana . ” 
 Walikata tamaa hata zaidi kanisa lilipokubali ngono kati ya watu wa jinsia moja . 
 Wakati huohuo , mjukuu wa Wayne na Virginia na baadaye binti yao wakawa Mashahidi wa Yehova . 
 Ingawa mwanzoni Wayne na Virginia hawakufurahia jambo hilo , baadaye walibadili maoni yao na kukubali funzo la Biblia . 
 Wayne alisema hivi : “ Kwa miezi mitatu tu tulijifunza mambo mengi zaidi kuhusu Biblia kuliko yale tuliyojifunza katika miaka 70 iliyotangulia ! 
 Hatukujua kamwe kwamba jina la Mungu ni Yehova , wala hatukujua kuhusu Ufalme na Paradiso duniani . ” 
 Punde si punde , wenzi hao wanyoofu walianza kuhudhuria mikutano ya Kikristo na kushiriki katika huduma . 
 Virginia alisema hivi : “ Tunataka kumwambia kila mtu kuhusu kweli . ” 
 Wenzi hao walibatizwa mwaka wa 2005 wakiwa na umri wa miaka zaidi ya 80 . 
 Walisema : “ Tumepata familia ya Wakristo wa kweli . ” 
 Thamini Kuwa na “ Vifaa Kamili kwa Ajili ya Kila Kazi Njema ” 
 Nyakati zote Yehova anawapa nini watumishi wake , na tunapaswa kufanya nini ili tufaidike ? 
 Nyakati zote Yehova anawasaidia watumishi wake kufanya mapenzi yake . 
 Kwa mfano , Noa alipewa maagizo hususa yaliyo wazi kuhusu ujenzi wa safina . 
 Ingawa ilikuwa ni mara ya kwanza , Safina ilipaswa kujengwa kwa usahihi kabisa . 
 Na ilijengwa hivyo . 
 Kwa nini ? 
 Kwa sababu Noa ‘ alifanya kulingana na yote ambayo Mungu alikuwa amemwamuru . 
 Alifanya vivyo hivyo . ” 
 Leo pia , Yehova anawapa watumishi wake vifaa kamili ili wafanye mapenzi yake . 
 Bila shaka , kazi yetu kuu ni kuhubiri habari njema ya Ufalme wa Mungu uliosimamishwa na kuwasaidia wale wanaostahili wawe wanafunzi wa Yesu Kristo . 
 Na kama ilivyokuwa katika kisa cha Noa , mafanikio yetu yanategemea utii . 
 Ni lazima tutii na kufuata mwelekezo ambao Yehova anatoa kupitia Neno na tengenezo lake . — Mathayo 24 : 14 ; 28 : 19 , 20 . 
 Yehova anatuzoeza kupitia nini ? 
 Ili tutimize kazi hiyo , ni lazima tujifunze ‘ kutumia sawasawa ’ kifaa chetu kikuu — Neno la Mungu — ambalo “ ni lenye faida kwa kufundisha , kwa kukaripia , kwa kunyoosha mambo , kwa kutia nidhamu katika uadilifu , ili mtu wa Mungu awe na uwezo kamili , akiwa na vifaa kamili kwa ajili ya kila kazi njema . ” 
 Kama ilivyokuwa katika karne ya kwanza , Yehova anatupa mazoezi yenye thamani kupitia kutaniko la Kikristo . 
 Leo , katika makutaniko 99,770 ulimwenguni pote , Shule ya Huduma ya Kitheokrasi na Mkutano wa Utumishi unafanywa kila juma ili kutusaidia katika huduma . 
 Je , unaonyesha kwamba unathamini mikutano hiyo muhimu kwa kuihudhuria kwa ukawaida na kutumia mambo unayojifunza ? — Waebrania 10 : 24 , 25 . 
 Watumishi wa Yehova wanaonyesha jinsi gani kwamba wanathamini pendeleo la kumtumikia Mungu ? 
 ( Tia ndani maelezo kuhusu chati iliyo kwenye ukurasa wa 27 mpaka 30 . ) 
 Mamilioni ya watu wa Mungu duniani pote wanaonyesha wanathamini mazoezi ambayo wanapata kwa kushiriki kwa bidii katika huduma . 
 Kwa mfano , katika mwaka wa utumishi wa 2006 , wahubiri wa Ufalme 6,741,444 walitumia saa 1,333,966,199 katika sehemu zote za huduma , kutia ndani kuongoza mafunzo ya Biblia 6,286,618 . 
 Hizo ni habari chache tu kati ya habari nyingi zenye kutia moyo zilizo katika ripoti ya ulimwenguni pote . 
 Tunakuomba uchunguze kwa uangalifu ripoti hiyo na kupata kitia moyo kutokana nayo , kama vile tu ndugu zetu wa karne ya kwanza walivyotiwa moyo sana na ripoti za kupanuka kwa kazi ya kuhubiri wakati wao . — Matendo 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 Kwa nini yeyote hapaswi kuvunjika moyo kuhusu utumishi wake wa nafsi yote anaomtolea Yehova ? 
 Sauti kubwa sana ya sifa inayotolewa kwa Mungu kila mwaka inaonyesha kwamba watumishi wa Yehova wanathamini sana pendeleo la kumjua Yehova na kutoa ushahidi kumhusu . 
 Ni kweli kwamba dhabihu za sifa ambazo ndugu na dada zetu waliozeeka , wagonjwa au walio dhaifu wanatoa zinaweza kulinganishwa na sarafu ndogo mbili za mjane . 
 Lakini tusisahau kwamba Yehova na Mwana wake wanawathamini sana wale wanaomtumikia Mungu kwa nafsi yote , huku wakifanya yote wanayoweza . — Luka 21 : 1 - 4 ; Wagalatia 6 : 4 . 
 Katika nyakati za karibuni , Mungu ametupa vitabu gani vya kufundishia ? 
 Zaidi ya kutuzoeza kwa ajili ya huduma , Yehova , kupitia tengenezo lake , ametupa vifaa bora vya kufundishia . 
 Katika makumi ya miaka ya karibuni , vifaa hivyo vimetia ndani kitabu Kweli Iongozayo Kwenye Uzima wa Milele , Unaweza Kuishi Milele Katika Paradiso Duniani , Ujuzi Uongozao Kwenye Uhai Udumuo Milele na hivi sasa , kitabu Biblia Inafundisha Nini Hasa ? 
 Wale ambao kwa kweli wanathamini maandalizi hayo wanatumia vizuri vitabu hivyo katika huduma . 
 Tumia Vizuri Kitabu Biblia Inafundisha 
 17 , 18 . ( a ) Unapenda kutumia sehemu gani za kitabu Biblia Inafundisha katika huduma yako ? 
 ( b ) Mwangalizi mmoja wa mzunguko alisema nini kuhusu kitabu Biblia Inafundisha ? 
 Kitabu Biblia Inafundisha Nini Hasa ? 
 ambacho kina sura 19 na nyongeza yenye habari nyingi , na ambacho kimeandikwa kwa lugha rahisi na iliyo wazi , ni zawadi katika huduma . 
 Kwa mfano , sura ya 12 inazungumzia kichwa “ Kuishi Maisha Yanayompendeza Mungu . ” 
 Habari hiyo inamweleza mwanafunzi jinsi anavyoweza kuwa rafiki ya Mungu , jambo ambalo watu wengi hawajawahi kamwe kufikiria au wanafikiri haliwezekani . 
 Watu wana maoni gani kuhusu kitabu hicho cha kujifunzia Biblia ? 
 Mwangalizi mmoja wa mzunguko huko Australia anaripoti kwamba kitabu Biblia Inafundisha “ kinawavutia watu mara moja na kuwaingiza haraka wenye nyumba katika mazungumzo . ” 
 Anaongezea kwamba ni rahisi sana kukitumia hivi kwamba “ kimewasaidia wahubiri wengi wa Ufalme kuwa tena na uhakika na shangwe katika huduma . 
 Haishangazi kwamba wengine wanakiita kitabu hicho , Hazina ya Dhahabu ! ” 
 19 - 21 . 
 Simulia mambo kadhaa yaliyoonwa ambayo yanaonyesha thamani ya kitabu Biblia Inafundisha . 
 Mwanamke mmoja huku Guyana alimwambia hivi painia aliyefika mlangoni pake : “ Bila shaka Mungu amekutuma . ” 
 Muda mfupi uliotangulia , mwenzi wake alikuwa amemwacha pamoja na watoto wao wawili wadogo . 
 Painia huyo alifungua sura ya 1 ya kitabu Biblia Inafundisha na kusoma kwa sauti fungu la 11 , chini ya kichwa “ Mungu Anahisije Kuhusu Ukosefu wa Haki ? ” 
 “ Habari hiyo ilimgusa moyo sana , ” akasema painia huyo . 
 “ Kwa kweli , ilimbidi mama huyo kusimama , kwenda nyuma ya duka lake , na kulia sana . ” 
 Mwanamke huyo alikubali kujifunza Biblia kwa ukawaida na dada fulani , na sasa anafanya maendeleo . 
 José , anaishi Hispania , na mke wake alikufa katika msiba wa barabarani . 
 José alitumia dawa za kulevya ili kupata kitulizo , na pia alipata msaada wa madaktari . 
 Hata hivyo , madaktari hao hawangeweza kujibu swali ambalo lilikuwa likimsumbua zaidi José : “ Kwa nini Mungu alimwacha mke wangu afe ? ” 
 Siku moja José alikutana na Francesc , ambaye walifanya kazi pamoja katika kampuni fulani . 
 Francesc alipendekeza wazungumzie sura ya 11 ya kitabu Biblia Inafundisha . 
 Sura hiyo ina kichwa “ Kwa Nini Mungu Anawaacha Watu Wateseke ? ” 
 Maelezo ya Kimaandiko na mfano wa mwalimu na mwanafunzi ulimgusa moyo sana José . 
 Alianza kujifunza kwa bidii , akahudhuria kusanyiko la mzunguko , na sasa anahudhuria mikutano katika Jumba la Ufalme la kwao . 
 Roman , mfanyabiashara mwenye umri wa miaka 40 huko Poland , amekuwa akiheshimu Neno la Mungu sikuzote . 
 Lakini alijishughulisha sana na kazi yake na hakufanya maendeleo sana katika kujifunza Biblia . 
 Hata hivyo , alihudhuria kusanyiko la wilaya na akapokea kitabu Biblia Inafundisha . 
 Baada ya hapo , alifanya mabadiliko makubwa . 
 “ Kupitia kitabu hiki , ” anasema , “ mafundisho yote ya msingi ya Biblia yanapatana kikamilifu . ” 
 Sasa Roman anajifunza Biblia kwa ukawaida na anafanya maendeleo mazuri . 
 Endelea Kukuza Uthamini Wako 
 22 , 23 . 
 Tunaweza kuendelea kuonyesha jinsi gani kwamba tunathamini tumaini lililowekwa mbele yetu ? 
 Kama ilivyoelezwa katika Kusanyiko la Wilaya lenye kusisimua la “ Ukombozi Unakaribia ! ” 
 Wakristo wa kweli wanatamani sana “ ukombozi wa milele ” ulioahidiwa na Mungu na ambao unawezekana kupitia damu iliyomwagwa ya Yesu Kristo . 
 Hakuna njia bora ya kuonyesha uthamini wetu wa kutoka moyoni kwa ajili ya tumaini hilo lenye thamani kuliko kuendelea kusafishwa “ kutoka katika matendo yaliyokufa ili tutoe utumishi mtakatifu kwa Mungu aliye hai . ” — Waebrania 9 : 12 , 14 . 
 Ndiyo , kwa kweli ni muujiza kuona watangazaji wa Ufalme zaidi ya milioni sita wakivumilia kwa uaminifu katika utumishi wa Mungu ingawa wanachochewa kuliko wakati mwingine wowote wafuatie tamaa zao za kichoyo . 
 Jambo hilo linathibitisha pia kwamba watumishi wa Yehova wanathamini sana pendeleo la kumtumikia Mungu wakijua kwamba ‘ kazi yao si ya bure kuhusiana na Bwana . ’ 
 Tusiache kamwe kukuza uthamini huo ! — 1 Wakorintho 15 : 58 ; Zaburi 110 : 3 . 
 Ungetoa Jibu Gani ? 
 • Mtunga - zaburi anatufundisha nini kuhusu kumthamini Mungu na maandalizi yake ya kiroho ? 
 • Maneno ya Hagai 2 : 7 yanatimizwa namna gani leo ? 
 • Ni vifaa gani ambavyo Yehova amewapa watumishi wake ili wamtumikie kwa matokeo ? 
 • Unaweza kufanya nini ili kuonyesha kwamba unathamini wema wa Yehova ? 
 [ Chati katika ukurasa wa 27 - 30 ] 
 RIPOTI YA MWAKA WA UTUMISHI WA 2006 YA MASHAHIDI WA YEHOVA 
 ( Ona buku lililojadiliwa ) 
 [ Picha katika ukurasa wa 25 ] 
 Yehova anatupa vifaa kamili ili tufanye mapenzi yake 
 Waume , Tambueni Ukichwa wa Kristo 
 “ Kichwa cha kila mwanamume ni Kristo . ” — 1 WAKORINTHO 11 : 3 . 
 1 , 2 . ( a ) Mafanikio ya mume yanaweza kupimwa jinsi gani ? 
 ( b ) Kwa nini ni jambo la maana kutambua kwamba ndoa ilianzishwa na Mungu ? 
 UNGEPIMA mafanikio ya mume jinsi gani ? 
 Je , ni kwa uwezo wake wa kiakili au wa kimwili ? 
 Je , ni kwa uwezo wake wa kuchuma pesa ? 
 Au je , ni jinsi anavyomtendea mke na watoto wake kwa upendo na fadhili ? 
 Waume wengi hawana upendo na fadhili kwa kuwa wanaongozwa na roho ya ulimwengu na viwango vya wanadamu . 
 Kwa nini ? 
 Hasa ni kwa sababu hawatambui wala kufuata mwongozo wa Mwanzilishi wa ndoa , Yule ambaye ‘ aliufanya ubavu ambao alikuwa ameuchukua kutoka kwa mwanamume kuwa mwanamke na kumleta kwa huyo mwanamume . ’ — Mwanzo 2 : 21 - 24 . 
 Yesu Kristo alithibitisha simulizi hilo la Biblia ambalo linaonyesha jinsi Mungu alivyoanzisha ndoa . 
 Yesu aliwaambia hivi wapinzani walioishi katika siku zake : “ Je , hamkusoma kwamba yeye aliyewaumba hao kutoka mwanzo aliwafanya mwanamume na mwanamke na kusema , ‘ Kwa sababu hiyo mwanamume atamwacha baba yake na mama yake naye atashikamana na mke wake , na hao wawili watakuwa mwili mmoja ’ ? 
 Hivi kwamba wao si wawili tena , bali mwili mmoja . 
 Kwa hiyo , kile ambacho Mungu ameunganisha [ katika ndoa ] mtu yeyote asikitenganishe . ” 
 Ukweli ni kwamba siri ya kufanikiwa katika ndoa ni kutambua kuwa ndoa ilianzishwa na Mungu na mafanikio yanategemea kufuata maagizo yaliyo katika Neno la Mungu , Biblia . 
 Siri ya Mume Kufanikiwa 
 3 , 4 . ( a ) Kwa nini Yesu anajua mambo mengi kuhusu ndoa ? 
 ( b ) Ni nani mke wa mfano wa Yesu , na waume wanapaswa kuwatendea wake zao jinsi gani ? 
 Mume atafanikiwa akijifunza yale ambayo Yesu alisema na kuiga yale aliyofanya . 
 Anajua mengi sana kuhusu ndoa kwa sababu alikuwapo wakati wanadamu wawili wa kwanza walipoumbwa na alikuwapo pia wakati ndoa yao ilipoanzishwa . 
 Yehova Mungu alimwambia hivi : “ Na tufanye mtu kwa mfano wetu , kwa sura yetu . ” 
 Ndiyo , Mungu alikuwa akizungumza na Yule ambaye aliumbwa na Mungu mwenyewe kabla ya mtu au kitu kingine chochote kuumbwa na ambaye ‘ alikuwa kando yake akiwa stadi wa kazi . ’ 
 Yeye ni “ mzaliwa wa kwanza wa viumbe vyote . ” 
 Ndiye “ mwanzo wa uumbaji wa Mungu . ” 
 Alikuwapo hata kabla ya ulimwengu kuumbwa . — Wakolosai 1 : 15 ; Ufunuo 3 : 14 . 
 Yesu anaitwa “ Mwana - Kondoo wa Mungu , ” naye analinganishwa na mume . 
 Malaika fulani alisema hivi pindi moja : “ Njoo hapa , nitakuonyesha bibi - arusi , mke wa Mwana - Kondoo . ” 
 Basi , bibi - arusi au mke huyo ni nani ? 
 “ Mke wa Mwana - Kondoo ” anatia ndani wafuasi wa Kristo ambao ni waaminifu na waliotiwa - mafuta kwa roho , ambao watashiriki pamoja naye katika utawala wake huko mbinguni . 
 Kwa hiyo , njia ambayo Yesu aliwatendea wanafunzi wake alipokuwa pamoja nao duniani inawawekea waume kielelezo cha jinsi wanavyopaswa kuwatendea wake zao . 
 Yesu ni kielelezo kwa nani ? 
 Kwa kweli , Biblia inasema kwamba Yesu ni kielelezo kwa wafuasi wake wote . 
 Tunasoma hivi : “ Kristo aliteseka kwa ajili yenu , akiwaachia ninyi kielelezo ili mfuate hatua zake kwa ukaribu . ” 
 Ndiyo , yeye ni kielelezo hasa kwa wanaume . 
 Biblia inasema : “ Kichwa cha kila mwanamume ni Kristo ; nacho kichwa cha mwanamke ni mwanamume ; nacho kichwa cha Kristo ni Mungu . ” 
 Kwa kuwa Kristo ndiye kichwa cha mwanamume , waume wanahitaji kuiga kielelezo chake . 
 Kwa hiyo , ni lazima familia ifuate kanuni ya ukichwa ikiwa inataka kufanikiwa na kupata furaha . 
 Hivyo , waume wanahitaji kuwatendea wake zao kwa njia ya upendo kama Yesu anavyomtendea mke wake wa mfano , yaani , wanafunzi wake watiwa - mafuta . 
 Jinsi ya Kukabiliana na Matatizo ya Ndoa 
 Waume wanapaswa kukaa na wake zao namna gani ? 
 Katika ulimwengu wa leo wenye misukosuko , waume hasa wanahitaji kuiga kielelezo cha Yesu cha subira , upendo , na kuwa imara katika kutegemeza kanuni za uadilifu . 
 Biblia inasema hivi kuhusu kielelezo ambacho Yesu aliacha : “ Enyi waume , endeleeni kukaa [ na wake zenu ] vivyo hivyo kulingana na ujuzi . ” 
 Ndiyo , waume wanahitaji kukabiliana na matatizo ya ndoa kulingana na ujuzi , kama vile Yesu alivyokabiliana na matatizo . 
 Alipata majaribu makubwa sana kuliko mwanadamu mwingine yeyote , lakini alijua kwamba majaribu hayo yaliletwa na Shetani , roho wake waovu , na ulimwengu huu mbovu . 
 Yesu hakushangaa kamwe alipopata majaribu . 
 Vivyo hivyo wenzi wa ndoa hawapaswi kushangaa wanapopata “ dhiki katika mwili wao . ” 
 Biblia inaonya kwamba wale wanaofunga ndoa wanaweza kutarajia kuwa na dhiki hiyo . — 1 Wakorintho 7 : 28 . 
 7 , 8 . ( a ) Ni nini kinachohusika katika kuishi na wake kulingana na ujuzi ? 
 ( b ) Kwa nini wake wanastahili kuheshimiwa ? 
 Biblia inasema , waume wanapaswa kukaa na wake zao ‘ kulingana na ujuzi , wakiwapa heshima kama chombo dhaifu zaidi , yaani , mwanamke . ’ 
 Badala ya kumtawala mke wake kwa ukali kama Biblia ilivyotabiri kwamba wanaume wengi wangefanya , mume aliye na kibali cha Mungu atamheshimu mke wake . 
 Atajitahidi kumwona kuwa mwenye thamani sana , naye hatatumia kamwe nguvu zake nyingi za kimwili kumuumiza . 
 Badala yake , atajali hisia zake , na kumtendea kwa heshima na staha sikuzote . 
 Kwa nini waume wanapaswa kuwaheshimu wake zao ifaavyo ? 
 Biblia inajibu hivi : “ Kwa kuwa ninyi pia ni warithi pamoja nao wa pendeleo lisilostahiliwa la uzima , kusudi sala zenu zisizuiwe . ” 
 Waume wanahitaji kuelewa kwamba Yehova hamwoni mwanamume anayemwabudu kuwa bora kwa njia yoyote ile kuliko mwanamke anayemwabudu . 
 Wanawake wanaopata kibali cha Mungu watapokea pamoja na wanaume thawabu ileile ya uzima wa milele . 
 Hata wanawake wengi watapata uzima mbinguni , ambako “ hakuna mwanamume wala mwanamke . ” 
 Kwa hiyo , waume wanahitaji kukumbuka kwamba ni uaminifu wa mtu unaomfanya kuwa mwenye thamani machoni pa Mungu . 
 Hilo halitegemei ikiwa mtu ni mwanamume au mwanamke , mume au mke , au hata mtoto . — 1 Wakorintho 4 : 2 . 
 ( a ) Kulingana na Petro , waume wanapaswa kuwaheshimu wake zao kwa sababu gani ? 
 ( b ) Yesu alionyesha jinsi gani kwamba aliwaheshimu wanawake ? 
 Umuhimu wa mume kumtendea mke wake kwa heshima unakaziwa na maneno ya kumalizia ya mtume Petro , “ kusudi sala zenu zisizuiwe . ” 
 Ni hatari kama nini sala kuzuiwa ! 
 Sala za mume asiyemheshimu mke wake zinaweza hata kuwekewa kizuizi kama sala za watumishi fulani wa zamani wa Mungu ambao hawakujali . 
 Kwa hekima , wanaume Wakristo , wale waliooa na wale wanaotaka kuoa , watachunguza jinsi ambavyo Yesu aliwatendea wanawake kwa heshima . 
 Aliwakaribisha katika kikundi kilichoandamana naye katika huduma , naye aliwatendea kwa fadhili na heshima . 
 Pindi moja , Yesu hata aliwafunulia wanawake kwanza jambo la kweli lenye kushangaza , akawaambia wawajulishe wanaume jambo hilo ! — Mathayo 28 : 1 , 8 - 10 ; Luka 8 : 1 - 3 . 
 Mfano Hasa kwa Waume 
 10 , 11 . ( a ) Kwa nini waume hasa wanahitaji kuchunguza mfano wa Yesu ? 
 ( b ) Waume wanapaswa kuwaonyesha wake zao upendo jinsi gani ? 
 Kama ilivyotajwa mapema , Biblia inalinganisha uhusiano wa mume na mke wake na ule wa Kristo na “ bibi - arusi ” wake , ambaye ni kutaniko lake la wafuasi watiwa - mafuta . 
 Biblia inasema : “ Mume ni kichwa cha mke wake kama vile Kristo pia alivyo kichwa cha kutaniko . ” 
 Maneno hayo yanapaswa kuwatia moyo waume wachunguze jinsi ambavyo Yesu aliwaongoza wafuasi wake akiwa kichwa chao . 
 Waume wataweza kuiga mfano wa Yesu kwa njia inayofaa ikiwa tu watachunguza jambo hilo na hivyo kuwaongoza , kuwapenda , na kuwatunza wake zao kama vile Yesu alivyolitunza kutaniko lake . 
 Biblia inawahimiza hivi Wakristo : “ Enyi waume , endeleeni kuwapenda wake zenu , kama vile Kristo pia alivyolipenda kutaniko na kujitoa mwenyewe kwa ajili yake . ” 
 Katika sura inayotangulia ya kitabu hicho cha Waefeso , “ kutaniko ” linaitwa “ mwili wa Kristo . ” 
 Mwili huo wa mfano una washiriki wengi wa jinsia zote mbili , na wote wanausaidia mwili huo kutenda kazi vizuri . 
 Bila shaka , Yesu ndiye “ kichwa cha mwili , kutaniko . ” — Waefeso 4 : 12 ; Wakolosai 1 : 18 ; 1 Wakorintho 12 : 12 , 13 , 27 . 
 Yesu alionyesha jinsi gani upendo wake kwa mwili wake wa mfano ? 
 Yesu aliupenda mwili wake wa mfano , yaani , “ kutaniko , ” hasa kwa kuwajali na kuwatumikia wale ambao wangekuwa washiriki wa kutaniko hilo . 
 Kwa mfano , wanafunzi wake walipochoka , alisema : “ Njooni . . . faraghani katika mahali pasipo na watu mpumzike kidogo . ” 
 Akieleza shughuli za Yesu saa chache tu kabla ya kuuawa , mmoja wa mitume wake aliandika hivi : “ Yesu , akiwa amewapenda walio wake mwenyewe [ yaani , washiriki wa mwili wake wa mfano ] . . . , akawapenda mpaka mwisho . ” 
 Yesu aliweka mfano mzuri kama nini wa jinsi ambavyo waume wanapaswa kuwatendea wake zao ! 
 Waume wanahimizwa wawapende wake zao jinsi gani ? 
 Akiendelea kutumia mfano ambao Yesu aliwawekea waume , mtume Paulo anawahimiza hivi : “ Waume wanapaswa kuwa wakiwapenda wake zao kama miili yao wenyewe . 
 Yeye anayempenda mke wake anajipenda mwenyewe , kwa maana hakuna mtu anayeuchukia mwili wake kwa vyovyote ; bali huulisha na kuutunza kwa upendo , kama vile Kristo pia anavyolitendea kutaniko . ” 
 Paulo aliongezea hivi : “ Kila mtu mmoja - mmoja kati yenu na ampende hivyo mke wake kama vile anavyojipenda mwenyewe . ” — Waefeso 5 : 28 , 29 , 33 . 
 Mume anautendea kwa njia gani mwili wake usio mkamilifu , na hilo linaonyesha anapaswa kumtendea mke wake jinsi gani ? 
 Fikiria maneno ya Paulo . 
 Je , mtu mwenye akili timamu anaweza kuumiza mwili wake kimakusudi ? 
 Mtu anapojikwaa kidole , je , anakipiga kwa sababu kimemfanya ajikwae ? 
 Bila shaka hapana ! 
 Je , mume anajiaibisha mwenyewe mbele za marafiki wake au kuwapigia porojo kuhusu udhaifu wake ? 
 Hapana ! 
 Basi , kwa nini , amshambulie mke wake kwa maneno , au kumpiga , ikiwa mke amekosea ? 
 Waume hawapaswi kufikiria tu mapendezi yao wenyewe bali ya wake zao . — 1 Wakorintho 10 : 24 ; 13 : 5 . 
 ( a ) Yesu alifanya nini wanafunzi wake walipoonyesha udhaifu wa kibinadamu ? 
 ( b ) Tunaweza kujifunza masomo gani kutokana na mfano wake ? 
 Fikiria jinsi Yesu alivyowahangaikia wanafunzi wake usiku uliotangulia kifo chake , walipoonyesha udhaifu wa kibinadamu . 
 Ingawa aliwaomba tena na tena wasali , walilala mara tatu katika bustani ya Gethsemane . 
 Kwa ghafula , wanaume wenye silaha waliwazingira . 
 Yesu aliwauliza hivi wanaume hao : “ Mnamtafuta nani ? ” 
 Walipojibu : “ Yesu Mnazareti , ” akawaambia : “ Mimi ndiye . ” 
 Akijua kwamba ‘ saa ya kifo chake ilikuwa imekuja , ’ alisema : “ Kwa hiyo , ikiwa ni mimi mnayetafuta , acheni hawa waende . ” 
 Yesu hakukosa kamwe kuwahangaikia wanafunzi wake , ambao walikuwa sehemu ya bibi - arusi wake wa mfano , naye aliwasaidia kuepuka hatari . 
 Waume wakijifunza kuhusu jinsi Yesu alivyowatendea wanafunzi wake , watapata kanuni nyingi ambazo wanaweza kutumia zinazoonyesha jinsi wanavyopaswa kuwatendea wake zao . — Yohana 18 : 1 - 9 ; Marko 14 : 34 - 37 , 41 . 
 Upendo wa Yesu Hautegemei Hisia Tu 
 Yesu alikuwa na hisia gani kumwelekea Martha , lakini alimshauri namna gani ? 
 Biblia inasema : “ Yesu alimpenda Martha na dada yake na Lazaro , ” ambao walimkaribisha mara nyingi nyumbani kwao . 
 Hata hivyo , Yesu alimshauri Martha alipokuwa akihangaikia isivyo lazima chakula ambacho alikuwa akitayarisha , na hivyo kukosa wakati wa kusikiliza mafundisho ya kiroho ya Yesu . 
 Alimwambia hivi : “ Martha , Martha , wewe unahangaika na kusumbuka juu ya mambo mengi . 
 Ingawa hivyo , mambo machache ndiyo yanayohitajiwa , au moja tu . ” 
 Bila shaka , upendo wake kwa Martha ulifanya iwe rahisi kwake kukubali mashauri ya Yesu . 
 Vivyo hivyo , waume wanapaswa kuwatendea wake zao kwa njia ya fadhili , na ya upendo wakitumia maneno yaliyochaguliwa vizuri . 
 Hata hivyo , marekebisho yanapohitajiwa , ni vizuri kusema mambo waziwazi kama Yesu alivyosema . 
 17 , 18 . ( a ) Petro alimkemea Yesu jinsi gani , na kwa nini Petro alihitaji kurekebishwa ? 
 ( b ) Mume ana wajibu gani ? 
 Pindi nyingine , Yesu aliwaeleza mitume wake kwamba ni lazima aende Yerusalemu , ambako angeteswa na “ wanaume wazee na wakuu wa makuhani na waandishi , na kuuawa , na siku ya tatu afufuliwe . ” 
 Petro aliposikia hivyo alimchukua Yesu kando na kuanza kumkemea , akisema : “ Jitendee kwa fadhili , Bwana ; wewe hutapatwa hata kidogo na jambo hili . ” 
 Ni wazi kwamba maoni ya Petro yalipotoshwa na hisia . 
 Alihitaji kurekebishwa . 
 Kwa hiyo , Yesu akamwambia : “ Nenda nyuma yangu , Shetani ! 
 Wewe ni kikwazo kwangu , kwa sababu wewe unafikiri , si fikira za Mungu , bali za wanadamu . ” — Mathayo 16 : 21 - 23 . 
 Yesu alisema tu mambo ambayo Mungu alitaka akabili , yaani , angepata mateso mengi na kisha angeuawa . 
 Kwa hiyo , Petro alikosea alipoanza kumkemea Yesu . 
 Ndiyo , Petro alihitaji kurekebishwa kwa uthabiti , kama sote tunavyohitaji kurekebishwa nyakati nyingine . 
 Akiwa kichwa cha familia , mume ana mamlaka na wajibu wa kuwarekebisha washiriki wa familia yake , kutia ndani mke wake . 
 Ingawa mume anahitaji kuwa thabiti nyakati nyingine , anapaswa kuwarekebisha kwa njia ya fadhili na ya upendo . 
 Hivyo , kama vile tu Yesu alivyomsaidia Petro kuwa na maoni yanayofaa , huenda waume wakahitaji kuwasaidia vivyo hivyo wake zao . 
 Kwa mfano , huenda mume akahitaji kueleza kwa fadhili kwa nini mke wake anahitaji kufanya marekebisho ikiwa anaanza kuvaa , kujipamba au kujipodoa kupita kiasi ambacho kinapendekezwa na Maandiko . — 1 Petro 3 : 3 - 5 . 
 Ni Vema Waume Wawe Wenye Subira 
 19 , 20 . ( a ) Ni tatizo gani lililositawi kati ya mitume wa Yesu , na alilishughulikia jinsi gani ? 
 ( b ) Jitihada za Yesu zilifanikiwa jinsi gani ? 
 Ikiwa kuna tatizo linalohitaji kurekebishwa , si lazima waume watarajie kwamba jitihada zao za kutoka moyoni za kurekebisha tatizo hilo zitafanikiwa papo hapo . 
 Yesu aliendelea kujitahidi kurekebisha mitazamo ya mitume wake . 
 Kwa mfano , uadui ulisitawi kati yao na ulijitokeza tena karibu mwishoni mwa huduma ya Yesu . 
 Walibishana kuhusu ni nani kati yao aliyeonekana kuwa mkuu zaidi . 
 Muda mfupi baada ya wao kubishana mara ya pili , Yesu alipanga kusherehekea faraghani Pasaka yake ya mwisho pamoja nao . 
 Pindi hiyo , hakuna yeyote kati yao aliyechukua hatua ya kufanya utumishi wa kidesturi ambao ulionekana kuwa wa hali ya chini wa kuosha miguu yenye vumbi ya wengine . 
 Yesu alifanya kazi hiyo . 
 Kisha akasema : “ Niliweka kielelezo kwa ajili yenu . ” — Yohana 13 : 2 - 15 . 
 Inaelekea kwamba waume ambao wanaonyesha mtazamo wa unyenyekevu kama wa Yesu wataona wake zao wakishirikiana nao na kuwaunga mkono . 
 Lakini subira inahitajiwa . 
 Baadaye , usiku huohuo wa Pasaka , mitume walibishana tena kuhusu ni nani kati yao aliyeonekana kuwa mkuu zaidi . 
 Mara nyingi , mabadiliko katika mitazamo yanachukua wakati nayo yanatukia hatua kwa hatua . 
 Hata hivyo , inathawabisha kama nini kunapokuwa na matokeo mazuri , kama ilivyokuwa kwa mitume ! 
 Wanapokabili matatizo leo , waume wanahimizwa wakumbuke na kufanya nini ? 
 Leo , ndoa inakabili matatizo makubwa zaidi kuliko wakati mwingine wowote . 
 Watu wengi hawachukui tena kwa uzito nadhiri zao za ndoa . 
 Kwa hiyo , ninyi waume , mtafakari kuhusu chanzo cha ndoa . 
 Kumbukeni kwamba ndoa ilianzishwa na kufanyizwa na Mungu wetu mwenye upendo , Yehova . 
 Alimtoa Mwana wake Yesu , si tu ili atoe fidia kwa ajili yetu na kuwa Mwokozi wetu , bali pia awe kielelezo cha kuigwa na waume . — Mathayo 20 : 28 ; Yohana 3 : 29 ; 1 Petro 2 : 21 . 
 Ungetoa Jibu Gani ? 
 • Kwa nini ni muhimu tumtambue mwanzilishi wa ndoa ? 
 • Waume wanahimizwa jinsi gani wawapende wake zao ? 
 • Taja mifano ya jinsi Yesu alivyowatendea wanafunzi wake ambayo inaonyesha jinsi mume anavyopaswa kutumia ukichwa kama Kristo ? 
 [ Picha katika ukurasa wa 14 ] 
 Kwa nini waume wanapaswa kuchunguza jinsi Yesu alivyowatendea wanawake ? 
 [ Picha katika ukurasa wa 15 ] 
 Yesu aliwahangaikia wanafunzi wake walipochoka 
 [ Picha katika ukurasa wa 16 ] 
 Waume wanapaswa kuwashauri wake zao kwa fadhili na kwa maneno yaliyochaguliwa vizuri 
 Wake , Waheshimuni Sana Waume Zenu 
 ‘ Wake , na mjitiishe kwa waume zenu . ’ — WAEFESO 5 : 22 . 
 Kwa nini mara nyingi inakuwa vigumu kumheshimu mume ? 
 KATIKA nchi nyingi watu wanapofunga ndoa , bibi - arusi anafanya nadhiri , akiahidi kwamba atamheshimu sana mume wake . 
 Lakini , inaweza kuwa rahisi au vigumu kutimiza nadhiri hiyo ikitegemea jinsi waume wengi wanavyowatendea wake zao . 
 Hata hivyo , ndoa ilikuwa na mwanzo mzuri sana . 
 Mungu alichukua ubavu kutoka kwa mwanamume wa kwanza , Adamu , na kufanya mwanamke . 
 Adamu alisema hivi : “ Mwishowe huyu ni mfupa wa mifupa yangu na nyama ya nyama yangu . ” — Mwanzo 2 : 19 - 23 . 
 Ni mambo gani yametukia kuhusiana na wanawake na ndoa katika nyakati za karibuni ? 
 Ingawa ndoa ilikuwa na mwanzo mzuri , harakati inayoitwa ukombozi wa wanawake , ilianza nchini Marekani mapema katika miaka ya 1960 . 
 Harakati hiyo ilijaribu kuwaweka wanawake huru ili wasitawaliwe na wanaume . 
 Wakati huo , kwa kila waume 300 hivi walioacha familia zao , ni mke mmoja tu aliyefanya hivyo . 
 Kufikia mwishoni mwa miaka ya 1960 , hali ilibadilika ikawa waume 100 hivi kwa kila mke 1 . 
 Sasa , inaonekana wanawake wanatumia matusi , wanakunywa , wanavuta sigara , na kujiendesha kwa njia isiyo ya adili kama wanaume . 
 Lakini je , wanawake wamepata furaha zaidi ? 
 Hapana . 
 Katika nchi fulani , karibu nusu ya watu wanaofunga ndoa mwishowe wanatalikiana . 
 Je , jitihada za wanawake fulani za kuboresha ndoa zao zimefanya hali iwe nzuri au mbaya zaidi ? — 2 Timotheo 3 : 1 - 5 . 
 Ni tatizo gani kuu linaloharibu ndoa ? 
 Tatizo kuu ni nini ? 
 Kwa kadiri fulani , tatizo hilo limekuwapo tangu Hawa aliposhawishiwa na yule malaika mwasi , “ yule nyoka wa zamani , yeye anayeitwa Ibilisi na Shetani . ” 
 Shetani amedharau yale ambayo Mungu anafundisha . 
 Kwa mfano , Ibilisi amefanya ndoa ionekane kuwa ngumu sana na kwamba inawanyima watu uhuru . 
 Habari za uwongo ambazo anaeneza kupitia vyombo vya habari vya ulimwengu huu ambao anautawala , zinakusudiwa kufanya maagizo ya Mungu yaonekana yasiyo ya haki na yaliyopitwa na wakati . 
 Hata hivyo , tukichunguza kwa unyoofu maagizo ya Mungu kuhusu wajibu wa mke katika ndoa , tutaona jinsi Neno la Mungu lilivyo yenye hekima na lenye faida . 
 Onyo kwa Wale Wanaofunga Ndoa 
 4 , 5 . ( a ) Kwa nini mwanamke anapaswa kuwa mwangalifu anapofikiria kufunga ndoa ? 
 ( b ) Mwanamke anapaswa kufanya nini kabla ya kukubali kufunga ndoa ? 
 Biblia inatoa onyo . 
 Inasema kwamba katika ulimwengu huu unaotawaliwa na Ibilisi , hata wale walio na ndoa zenye mafanikio watakuwa na “ dhiki . ” 
 Kwa hiyo , ingawa ndoa ni mpango wa Mungu , Biblia inawaonya wale wanaoingia katika mpango huo . 
 Mwandikaji mmoja wa Biblia aliyeongozwa na roho alisema hivi kuhusu mwanamke ambaye mume wake amekufa na hivyo yuko huru kuolewa tena : “ Ni mwenye furaha zaidi akibaki kama alivyo . ” 
 Yesu pia alipendekeza useja kwa ajili ya wale ‘ wanaoweza kuupa nafasi . ’ 
 Hata hivyo , mtu yeyote akiamua kufunga ndoa , anapaswa kufanya hivyo na yule aliye “ katika Bwana , ” yaani , mtu aliyejiweka wakfu na kubatizwa na ambaye anamwabudu Mungu . — 1 Wakorintho 7 : 28 , 36 - 40 ; Mathayo 19 : 10 - 12 . 
 Onyo hili la Biblia linaonyesha kwa nini hasa mwanamke anapaswa kuwa mwangalifu kuhusu yule ambaye anataka kufunga ndoa naye : “ Mwanamke aliyeolewa amefungwa na sheria kwa mume wake . ” 
 “ Yuko huru kutoka katika sheria ya mume ” wakati tu mume anapokufa au anapofanya uzinzi na wenzi hao wanatalikiana kwa sababu hiyo . 
 Hisia ya kuvutiwa kimapenzi na mtu unapomwona kwa mara ya kwanza ni ya kimahaba tu , si msingi imara wa kuwa na ndoa yenye furaha . 
 Kwa hiyo , mwanamke mseja anahitaji kujiuliza , ‘ Je , niko tayari kuingia katika mpango ambao utanifanya niwe chini ya sheria ya mwanamume huyu ? ’ 
 Swali hilo linapaswa kufikiriwa kabla ya kufunga ndoa , wala si baada ya kufunga ndoa . 
 Wanawake wengi leo wanaweza kufanya uamuzi gani , na kwa nini hilo ni jambo la maana sana ? 
 Katika sehemu nyingi leo , mwanamke anaweza kuamua kukubali au kutokubali uchumba . 
 Hata hivyo , huenda kufanya uamuzi wenye hekima kukawa jambo gumu zaidi ambalo mwanamke amewahi kufanya , kwa kuwa tamaa yake ya urafiki na ya kupendwa katika ndoa inaweza kuwa yenye nguvu sana . 
 Mwandishi mmoja alisema hivi : “ Kadiri tunavyotaka sana kufanya jambo fulani , iwe ni kufunga ndoa au kupanda mlima fulani , ndivyo tunavyowazia kwamba hali ni nzuri na hivyo kukubali tu habari ambayo tunataka kusikia . ” 
 Uamuzi usio wa busara unaweza kumfanya mtu anayepanda mlima apoteze uhai wake ; na kuchagua mwenzi wa ndoa bila hekima kunaweza kusababisha hasara kubwa sana . 
 Ni mashauri gani yenye hekima ambayo yametolewa kuhusu kumtafuta mwenzi wa ndoa ? 
 Mwanamke anapaswa kufikiria kwa uzito mambo yanayohusika katika kuwa chini ya sheria ya mwanamume ambaye anataka kumuoa . 
 Miaka kadhaa iliyopita , msichana mmoja Mhindi alikubali hivi kwa unyenyekevu : “ Wazazi wetu wana umri mkubwa na hekima zaidi , nao hawawezi kudanganywa kwa urahisi kama sisi . . . . 
 Ni rahisi kwangu kukosea . ” 
 Wazazi na watu wengine wanaweza kutoa msaada muhimu . 
 Kwa miaka mingi mshauri mmoja mwenye hekima aliwatia moyo vijana wafahamiane na wazazi wa yule ambaye wanatarajia awe mwenzi wao wa ndoa na pia wachunguze kwa uangalifu jinsi anavyoshughulika na wazazi wake na washiriki wengine wa familia yao . 
 Jinsi Yesu Alivyojitiisha 
 8 , 9 . ( a ) Yesu alikuwa na maoni gani kuhusu kujitiisha kwa Mungu ? 
 ( b ) Kujitiisha kunaleta faida gani ? 
 Ingawa inaweza kuwa vigumu kujitiisha , wanawake wanaweza kuona kujitiisha kuwa jambo la heshima , kama Yesu alivyoliona . 
 Hata ingawa aliteseka na kuuawa kwenye mti wa mateso kwa sababu ya kujitiisha kwa Mungu , Yesu alipata shangwe katika kujitiisha kwa Mungu . 
 Wanawake wanaweza kuiga mfano wa Yesu , kwa kuwa Biblia inasema hivi : “ Kichwa cha mwanamke ni mwanamume ; nacho kichwa cha Kristo ni Mungu . ” 
 Hata hivyo , wanawake hawawi chini ya ukichwa wa wanaume wakati tu wanapoolewa . 
 Biblia inaeleza kwamba wanawake , iwe wameolewa au ni waseja , wanapaswa kujitiisha kwa ukichwa wa wanaume wenye sifa za kustahili kiroho ambao ni waangalizi katika kutaniko la Kikristo . 
 Wanawake wanapofuata mwongozo wa Mungu kuhusu kujitiisha , wanakuwa vielelezo kwa malaika katika mpango wa kitengenezo wa Mungu . 
 Kwa kuongezea , kupitia mfano wao mzuri na mashauri yao yenye faida , wanawake wenye umri mkubwa ambao wameolewa wanawafundisha wanawake vijana ‘ wajitiishe kwa waume zao wenyewe . ’ — Tito 2 : 3 - 5 . 
 Ni kwa njia gani Yesu aliweka mfano katika kujitiisha ? 
 Yesu alielewa umuhimu wa kujitiisha inavyofaa . 
 Pindi moja , alimwagiza mtume Petro alipe kodi kwa ajili yao wawili kwa mamlaka za kibinadamu , hata alimpa Petro pesa za kulipa . 
 Baadaye , Petro aliandika hivi : “ Kwa ajili ya Bwana jitiisheni wenyewe kwa kila kitu kilichofanywa na binadamu . ” 
 Tunasoma hivi kuhusu mfano bora sana wa Yesu wa kujitiisha : “ Alijiondolea mwenyewe hali yake na kuchukua umbo la mtumwa na kuwa kama wanadamu . 
 Zaidi ya hayo , alipojikuta katika umbo la mwanadamu , alijinyenyekeza naye akawa mtiifu mpaka kifo . ” — Wafilipi 2 : 5 - 8 . 
 Kwa nini Petro aliwahimiza wake wajitiishe hata kwa waume wasioamini ? 
 Akiwahimiza Wakristo wajitiishe hata kwa mamlaka za ulimwengu huu ambazo ni kali na zisizofuata haki , Petro alieleza hivi : “ Kwa kweli , mliitwa kwenye mwendo huu , kwa sababu hata Kristo aliteseka kwa ajili yenu , akiwaachia ninyi kielelezo ili mfuate hatua zake kwa ukaribu . ” 
 Baada ya kueleza jinsi Yesu alivyoteseka sana na jinsi alivyovumilia kwa ujitiisho , Petro aliwahimiza hivi wake walio na waume wasioamini : “ Vivyo hivyo , ninyi wake , jitiisheni kwa waume zenu wenyewe , ili , ikiwa wowote si watiifu kwa lile neno , wavutwe bila neno kupitia mwenendo wa wake zao , kwa sababu wamekwisha kushuhudia kwa macho mwenendo wenu ulio safi kiadili pamoja na heshima kubwa . ” — 1 Petro 3 : 1 , 2 . 
 Mwenendo wa Yesu wa kujitiisha ulikuwa na faida gani ? 
 Kujitiisha unapodhihakiwa na kutendewa vibaya kunaweza kuonwa kuwa ishara ya udhaifu . 
 Hata hivyo , Yesu hakuwa na maoni hayo . 
 Petro aliandika hivi : “ Alipokuwa akitukanwa , hakujibu kwa matukano . 
 Alipokuwa akiteseka , hakutoa vitisho . ” 
 Watu fulani waliomwona Yesu akiteseka walipata kuwa waamini , angalau kwa kiasi fulani , kama yule mnyang’anyi aliyetundikwa kando yake na yule ofisa - jeshi aliyekuwa akitazama Yesu alipokuwa akiuawa . 
 Vivyo hivyo , Petro alionyesha kwamba waume fulani wasioamini , hata wale wanaowatendea vibaya wake zao , watakuwa Wakristo baada ya kushuhudia mwenendo wa kujitiisha wa wake zao . 
 Tumeona hilo likitukia leo . 
 Jinsi Wake Wanavyoweza Kupata Kibali 
 13 , 14 . 
 Wake wanaojitiisha kwa waume wasioamini wamepata matokeo gani mazuri ? 
 Wake ambao wamekuwa waamini wamewavuta waume zao kupitia mwenendo wao ambao ni kama wa Kristo . 
 Katika kusanyiko la wilaya la hivi karibuni la Mashahidi wa Yehova , mume mmoja alisema hivi kuhusu mke wake Mkristo : “ Ninafikiri nilimtendea kijeuri . 
 Lakini , aliniheshimu sana . 
 Hakunishushia heshima hata siku moja . 
 Hakujaribu kunilazimisha nifuate imani yake . 
 Alinitunza kwa njia ya upendo . 
 Alipokwenda kwenye kusanyiko , alijitahidi kunitayarishia chakula mapema na kumaliza kazi za nyumbani . 
 Nilianza kupendezwa na Biblia kwa sababu ya mtazamo wake . 
 Na sasa , mimi ni Shahidi ! ” 
 Ndiyo , kwa kweli alikuwa ‘ amevutwa bila neno ’ kupitia mwenendo wa mke wake . 
 Kama Petro alivyokazia , matokeo mazuri hayategemei sana yale ambayo mke anasema lakini yale ambayo anafanya . 
 Hilo lilionyeshwa na mfano wa mke fulani ambaye alijifunza kweli za Biblia na aliazimia kuhudhuria mikutano ya Kikristo . 
 “ Agnes , ukitoka nje ya mlango huo , usirudi tena ! ” 
 mume akapaaza sauti . 
 Badala ya kutokea “ mlango huo ” alitokea mlango mwingine . 
 Wakati wa mkutano uliofuata , mume alimtisha hivi : “ Hutanikuta hapa utakaporudi . ” 
 Na kwa kweli hakumkuta , alienda kwa muda wa siku tatu . 
 Aliporudi , mke alimuuliza hivi kwa fadhili : “ Je , nikutayarishie chakula ? ” 
 Agnes hakukengeuka kamwe katika ujitoaji wake kwa Yehova . 
 Mwishowe , mume wake alikubali funzo la Biblia , akajiweka wakfu kwa Mungu , na baadaye akawa mwangalizi mwenye mapendeleo mengi . 
 Ni “ mapambo ” gani yanayopendekezwa kwa ajili ya wake Wakristo ? 
 Mtume Petro alipendekeza jambo ambalo wake waliozungumziwa katika mafungu yaliyotangulia wameonyesha , yaani , “ mapambo , ” lakini si mapambo yanayopita kiasi ya “ kusuka nywele ” au “ kuvaa mavazi ya nje . ” 
 Badala yake , Petro alisema : “ [ Kujipamba kwenu ] kuwe yule mtu wa siri wa moyoni katika vazi lisiloharibika la roho ya utulivu na ya upole , ambayo ni ya thamani kubwa machoni pa Mungu . ” 
 Roho hiyo inaonyeshwa kupitia sauti na mwenendo mzuri badala ya kuwa mwenye kushutumu au mwenye kudai mengi . 
 Kwa njia hiyo , mke Mkristo anaonyesha kwamba anamheshimu sana mume wake . — 1 Petro 3 : 3 , 4 . 
 Mifano ya Kuiga 
 Sara ni mfano mzuri kwa wake Wakristo katika njia gani ? 
 Petro aliandika hivi : “ Ndivyo walivyokuwa wakijipamba wale wanawake watakatifu hapo zamani , waliokuwa wakimtumaini Mungu , wakijitiisha kwa waume zao wenyewe . ” 
 Wanawake hao walitambua kwamba kumpendeza Yehova kwa kutii mashauri yake mwishowe kungeleta furaha katika familia na thawabu ya uzima wa milele . 
 Petro anamtaja Sara , mke mrembo wa Abrahamu , naye anasema ‘ alikuwa akimtii Abrahamu , akimwita “ bwana . ” ’ 
 Sara alimuunga mkono mume wake aliyemwogopa Mungu , ambaye aliagizwa na Mungu aende katika nchi ya mbali . 
 Sara aliacha maisha ya starehe na hata akahatarisha uhai wake . 
 Petro alimsifu Sara kwa sababu ya mfano wake wa ujasiri , akisema : “ Mmekuwa watoto wake , mradi tu mnaendelea kutenda mema na kutokuwa na woga kwa sababu ya kitisho chochote . ” — 1 Petro 3 : 6 . 
 Kwa nini huenda Petro alikuwa akimfikiria Abigaili kuwa mfano kwa wake Wakristo ? 
 Pia , Abigaili alikuwa mwanamke asiyeogopa ambaye alimtumaini Mungu , na huenda Petro alikuwa akimfikiria pia . 
 Abigaili “ alikuwa mwenye busara njema , ” lakini mume wake Nabali “ alikuwa mkali na mwenye matendo mabaya . ” 
 Nabali alipokataa kumsaidia Daudi na wanaume wake , walijitayarisha kumwangamiza Nabali na watu wote wa nyumbani mwake . 
 Lakini Abigaili alichukua hatua ili kuwaokoa watu wa nyumbani mwake . 
 Alipakia chakula juu ya punda na kwenda kukutana na Daudi aliyekuwa akija pamoja na wanaume wake wenye silaha . 
 Alipomwona Daudi , Abigaili alishuka kutoka juu ya punda , akaanguka miguuni pa Daudi , na kumsihi asitende kwa haraka . 
 Daudi aliguswa moyo sana . 
 Alisema hivi : “ Abarikiwe Yehova Mungu wa Israeli , aliyekutuma leo unipokee ! 
 Busara yako na ibarikiwe . ” — 1 Samweli 25 : 2 - 33 . 
 Wake wanaweza kutafakari kuhusu mfano wa nani wanaposhawishiwa kimapenzi na mwanamume mwingine , na kwa nini ? 
 Mfano mwingine mzuri kwa wake ni ule wa msichana Mshulami ambaye alibaki akiwa mshikamanifu kwa mchumba wake ambaye alikuwa mchungaji tu . 
 Aliendelea kumpenda sana hata ingawa alishawishiwa kimapenzi na mtawala tajiri . 
 Akichochewa kuonyesha upendo wake kwa yule kijana mchungaji , msichana huyo alisema hivi : “ Nitie kama muhuri juu ya moyo wako , kama muhuri juu ya mkono wako ; kwa maana upendo una nguvu kama kifo . . . 
 Maji mengi hayawezi kuuzima upendo , wala mito haiwezi kuufagilia mbali . ” 
 Wanawake wote wanaokubali kuolewa na waazimie vivyo hivyo kubaki washikamanifu kwa waume zao na kuwaheshimu sana . 
 Mashauri Mengine Kutoka kwa Mungu 
 19 , 20 . ( a ) Wake wanapaswa kujitiisha kwa waume zao kwa sababu gani ? 
 ( b ) Wake wamewekewa mfano gani mzuri ? 
 Mwishowe , fikiria mistari mingine inayofuata andiko letu la msingi : ‘ Wake na mjitiishe kwa waume zenu . ’ 
 Kwa nini ni lazima wajitiishe ? 
 “ Kwa sababu , ” mstari unaofuata unasema “ mume ni kichwa cha mke wake kama vile Kristo pia alivyo kichwa cha kutaniko . ” 
 Kwa hiyo , wake wanahimizwa hivi : “ Kama kutaniko linavyojitiisha kwa Kristo , vivyo hivyo wanawake pia na wajitiishe kwa waume zao katika mambo yote . ” — Waefeso 5 : 23 , 24 , 33 . 
 Ili kutii amri hiyo , wake wanahitaji kujifunza na kisha kuiga mfano wa kutaniko la Kristo la wafuasi watiwa - mafuta . 
 Tafadhali soma 2 Wakorintho 11 : 23 - 28 ili uone yale ambayo mtume Paulo , aliyekuwa mshiriki wa kutaniko hilo alivumilia ili kubaki mwaminifu kwa Kichwa chake , Yesu Kristo . 
 Kama Paulo , wake na vilevile washiriki wengine wa kutaniko wanapaswa kuendelea kujitiisha kwa ushikamanifu kwa Yesu . 
 Wake wanafanya hivyo kwa kuendelea kujitiisha kwa waume zao . 
 Ni nini kinachoweza kuwachochea wake waendelee kujitiisha kwa waume zao ? 
 Ingawa huenda wake wengi hawapendi kujitiisha , mwanamke mwenye hekima atafikiria faida za kufanya hivyo . 
 Kwa mfano , ikiwa mume si mwamini , mke akijitiisha kwa ukichwa katika mambo yote ambayo hayavunji sheria au kanuni za Mungu , anaweza kupata thawabu nzuri sana ya ‘ kumwokoa mume wake . ’ 
 Zaidi ya hayo , mke anaweza kuridhika akijua kwamba Yehova Mungu anapendezwa na mwenendo wake naye atamthawabisha sana kwa sababu ya kuiga mfano wa Mwana wake mpendwa . 
 Je , Unakumbuka ? 
 • Kwa nini huenda ikawa vigumu kwa mke kumheshimu mume wake ? 
 • Kwa nini kukubali uchumba ni jambo zito ? 
 • Yesu aliwawekea wake mfano gani , na wanaweza kupata faida gani wakifuata mfano wake ? 
 [ Picha katika ukurasa wa 19 ] 
 Kwa nini uamuzi wa kukubali au kukataa uchumba ni mzito sana ? 
 [ Picha katika ukurasa wa 21 ] 
 Wake wanaweza kujifunza nini kutokana na mifano ya watu wanaotajwa katika Biblia kama vile Abigaili ? 
 “ Watoto , Watiini Wazazi Wenu ” 
 “ Enyi watoto , watiini wazazi wenu katika muungano na Bwana , kwa maana hilo ni jambo la uadilifu . ” — WAEFESO 6 : 1 . 
 Kutii kunaweza kukulinda jinsi gani ? 
 HUENDA tuko hai leo kwa sababu tulitii , lakini wengine wamekufa kwa sababu hawakutii . 
 Kutii nini ? 
 Kutii maonyo , kama yale yanayotolewa na miili yetu ‘ iliyoumbwa kwa njia ya ajabu . ’ 
 Macho yetu yanaona mawingu meusi na masikio yetu yanasikia mingurumo ya radi . 
 Halafu , nguvu za umeme zilizo hewani zinafanya nywele zetu zisimame . 
 Kwa wale ambao wanajua hatari zinazoweza kuwapata , ishara hizo ni onyo kwamba wanapaswa kutafuta mahali salama pa kujikinga kutokana na dhoruba inayokuja yenye radi na mawe ya mvua ambayo ni hatari kwa uhai . 
 Kwa nini watoto wanahitaji maonyo , na kwa nini wanapaswa kuwatii wazazi wao ? 
 Ninyi watoto mnahitaji maonyo kuhusu hatari zinazoweza kuwapata , na wazazi wenu wana wajibu wa kutoa maonyo hayo . 
 Huenda unakumbuka umewahi kuambiwa : “ Usiguse jiko lenye moto . 
 Utaungua . ” 
 “ Usikaribie bwawa la maji . 
 Ni hatari . ” 
 “ Kabla ya kuvuka barabara , tazama kushoto na kulia . ” 
 Kwa kuhuzunisha , watoto wameumia au hata kufa kwa sababu ya kutotii . 
 Kuwatii wazazi wako “ ni jambo la uadilifu , ” jambo zuri na linalofaa . 
 Ni jambo la hekima pia . 
 Andiko lingine la Biblia linasema kwamba jambo hilo “ linapendeza vema ” kwa Bwana wetu Yesu Kristo . 
 Kwa kweli , Mungu anawaamuru mtii wazazi wenu . — Wakolosai 3 : 20 ; 1 Wakorintho 8 : 6 . 
 Thawabu za Kudumu za Kutii 
 “ Uzima ulio wa kweli ” ni nini kwa wengi wetu , na watoto wanaweza kufanya nini ili waupate ? 
 Kuwatii wazazi wenu kunalinda “ uzima [ wenu ] wa sasa , ” lakini pia kutii kutawawezesha kufurahia uzima “ utakaokuja , ” ambao unaitwa “ uzima ulio wa kweli . ” 
 Kwa wengi wetu , uzima ulio wa kweli ni uzima wa milele duniani katika ulimwengu mpya wa Mungu ambao anaahidi kuwapa wale wanaotii kwa uaminifu amri zake . 
 Amri moja muhimu kati ya amri hizo inasema hivi : “ ‘ Mheshimu baba yako na mama yako ’ ; ambayo ndiyo amri ya kwanza yenye ahadi : ‘ Ili mambo yakuendee vema nawe ukae muda mrefu duniani . ’ ” 
 Kwa hiyo , ukiwatii wazazi wako , utakuwa na furaha . 
 Wakati wako ujao utakuwa salama , na huenda ukapata uzima wa milele katika paradiso duniani ! — Waefeso 6 : 2 , 3 . 
 Watoto wanaweza kumheshimu Mungu jinsi gani na hivyo kufaidika ? 
 Unapowaheshimu wazazi wako kwa kuwatii , unamheshimu pia Mungu kwa sababu yeye ndiye anayekuamuru uwatii wazazi . 
 Wakati huohuo , unafaidika . 
 Biblia inasema : “ Mimi , Yehova , ni Mungu wako , Yeye anayekufundisha ili ujifaidi mwenyewe . ” 
 Unapata faida gani kwa kutii ? 
 Unapotii unamfurahisha mama na baba yako , na bila shaka wataonyesha furaha yao katika njia ambazo zitafanya maisha yako yawe yenye furaha zaidi . 
 Lakini jambo muhimu zaidi ni kwamba unapotii unamfanya Baba yako wa mbinguni afurahi , naye atakuthawabisha kwa njia nzuri ajabu ! 
 Acheni tuone jinsi Yehova alivyombariki na kumlinda Yesu , ambaye alisema hivi kujihusu : “ Sikuzote mimi hufanya mambo yanayompendeza . ” — Yohana 8 : 29 . 
 Yesu — Mfanyakazi Stadi 
 Tuna sababu gani za kuamini kwamba Yesu alikuwa mfanyakazi stadi ? 
 Yesu alikuwa mzaliwa wa kwanza wa mama yake , Maria . 
 Yosefu , baba yake mlezi , alikuwa seremala . 
 Yesu pia alikuwa seremala , na inaelekea Yosefu ndiye aliyemfundisha kazi hiyo . 
 Unafikiri Yesu alikuwa seremala wa aina gani ? 
 Alipokuwa mbinguni , kabla ya kuzaliwa kimuujiza na mama yake bikira na akiwa hekima inayofananishwa na mtu , alisema hivi : ‘ Nilikuwa kando yake [ Mungu ] nikiwa stadi wa kazi , nami nikawa yule ambaye yeye alimpenda sana kwa njia ya pekee siku baada ya siku . ’ 
 Mungu alipendezwa na Yesu ambaye alikuwa mfanyakazi stadi huko mbinguni . 
 Je , hufikiri kwamba alipokuwa mtoto hapa duniani alijitahidi kabisa kuwa mfanyakazi stadi , seremala stadi ? — Methali 8 : 30 ; Wakolosai 1 : 15 , 16 . 
 ( a ) Unafikiri ni kwa nini huenda Yesu alifanya kazi za nyumbani akiwa mtoto ? 
 ( b ) Watoto wanaweza kumwiga Yesu katika njia gani ? 
 Hapana shaka kwamba Yesu alipokuwa mtoto , nyakati nyingine alicheza michezo , kama vile Biblia inavyosema kwamba watoto walicheza nyakati hizo . 
 Hata hivyo , unaweza kuwa na hakika kwamba akiwa mtoto wa kwanza katika familia kubwa iliyo maskini , alikuwa na kazi nyingine za kufanya nyumbani zaidi ya kuzoezwa useremala na Yosefu . 
 Baadaye , Yesu akawa mhubiri na akajitoa sana katika huduma hivi kwamba alidhabihu maisha ya starehe . 
 Je , unaona njia ambazo unaweza kumwiga Yesu ? 
 Je , wazazi wako wanakuomba usafishe chumba chako au ufanye kazi nyingine za nyumbani ? 
 Je , wanakutia moyo ushiriki katika ibada ya Mungu kwa kuhudhuria mikutano ya Kikristo na kuwajulisha wengine kuhusu imani yako ? 
 Unafikiri Yesu akiwa mtoto angeitikia namna gani maombi hayo ? 
 Mwanafunzi na Mwalimu wa Biblia Mwenye Bidii 
 ( a ) Inaelekea Yesu alisafiri pamoja na nani kwenda kwenye Pasaka ? 
 ( b ) Yesu alikuwa wapi wengine walipoanza safari ya kurudi nyumbani , na alikuwa akifanya nini huko ? 
 Washiriki wote wa kiume katika familia ya Mwisraeli waliamriwa waende kumwabudu Yehova hekaluni wakati wa zile sherehe tatu za Kiyahudi . 
 Yesu alipokuwa na umri wa miaka 12 , huenda familia yao yote ilisafiri kwenda Yerusalemu kwa ajili ya Pasaka . 
 Inaelekea kwamba hata ndugu na dada zake wa kambo walienda pia . 
 Hata hivyo , wale waliosafiri pamoja na familia hiyo ya Yesu huenda walitia ndani Salome , ambaye labda alikuwa dada ya Maria , pamoja na mume wake Zebedayo na wana wao Yakobo na Yohana , ambao baadaye walikuwa mitume . 
 * Walipokuwa wakirudi , huenda Yosefu na Maria walidhani kwamba Yesu alikuwa na watu wao wa ukoo , kwa hiyo mwanzoni hawakugundua kwamba hakuwapo . 
 Maria na Yosefu walipompata Yesu siku tatu baadaye , alikuwa hekaluni , “ ameketi katikati ya walimu , akiwasikiliza na kuwauliza maswali . ” — Luka 2 : 44 - 46 . 
 Yesu alifanya nini hekaluni , na kwa nini watu walishangaa ? 
 Ni katika njia gani Yesu alikuwa ‘ akiwauliza ’ walimu maswali ? 
 Huenda maswali yake hayakuwa tu ya udadisi au ya kutaka kupata habari . 
 Neno la Kigiriki ambalo limetumiwa hapa linaweza kumaanisha maswali kama yale yanayotumiwa katika uchunguzi wa kihukumu na hivyo yanaweza kutia ndani mahojiano . 
 Ndiyo , hata akiwa mtoto , Yesu alikuwa amekomaa na kuwa mwanafunzi wa Biblia ambaye aliwashangaza walimu wa kidini wenye elimu ya juu ! 
 Biblia inasema : “ Wale wote waliokuwa wakimsikiliza walikuwa wakishangazwa daima na uelewaji wake na majibu yake . ” — Luka 2 : 47 . 
 Unaweza kuiga mfano wa Yesu jinsi gani katika kujifunza Biblia ? 
 Unafikiri ni kwa nini Yesu akiwa na umri mdogo aliwashangaza hata walimu stadi kwa ujuzi wake wa Biblia ? 
 Bila shaka , alibarikiwa kwa kuwa na wazazi waliomwogopa Mungu ambao walimfundisha tangu utotoni maagizo ya Mungu . 
 Tunaweza kuwa na hakika kwamba Yosefu alienda na Yesu akiwa mtoto kwenye sinagogi ili asikilize Maandiko yakisomwa na kuzungumziwa . 
 Je , wewe pia umebarikiwa kuwa na wazazi ambao wanajifunza Biblia pamoja nawe na kwenda nawe kwenye mikutano ya Kikristo ? 
 Je , unathamini jitihada zao , kama Yesu alivyothamini jitihada za wazazi wake ? 
 Je , unawaambia wengine mambo unayojifunza , kama Yesu alivyofanya ? 
 Yesu Alijitiisha 
 ( a ) Kwa nini wazazi wa Yesu walipaswa kujua mahali ambapo wangempata ? 
 ( b ) Yesu aliwawekea watoto mfano gani mzuri ? 
 Unafikiri Maria na Yosefu walihisi namna gani wakati walipompata Yesu hekaluni baada ya siku tatu ? 
 Bila shaka , walifurahi sana ! 
 Hata hivyo , Yesu alishangaa kwamba wazazi wake hawakujua alikokuwa . 
 Wote wawili walijua kwamba Yesu alizaliwa kimuujiza . 
 Zaidi ya hilo , ingawa hawakuwa na habari zote , haikosi walijua mambo fulani kuhusu daraka lake la wakati ujao akiwa Mwokozi na Mtawala wa Ufalme wa Mungu . 
 Kwa hiyo , Yesu aliwauliza : “ Kwa nini mlilazimika kunitafuta ? 
 Je , hamkujua kwamba ni lazima niwe katika nyumba ya Baba yangu ? ” 
 Hata hivyo , kwa utii , Yesu aliondoka pamoja na wazazi wake na kurudi nyumbani kwao huko Nazareti . 
 Biblia inasema hivi : “ Akaendelea kujitiisha kwao . ” 
 Kwa kuongezea , “ mama yake akaweka kwa uangalifu maneno yote hayo moyoni mwake . ” — Luka 2 : 48 - 51 . 
 Unaweza kujifunza somo gani kuhusu utii kutokana na Yesu ? 
 Je , unaona ni rahisi kumwiga Yesu , na kuwatii wazazi wako sikuzote ? 
 Au unaona kwamba mara nyingi hawaelewi ulimwengu wa leo na kwamba unajua mengi kuliko wao ? 
 Ni kweli kwamba huenda unajua mambo mengi kuhusu vitu fulani kama vile simu za mkononi , kompyuta , au vifaa vingine vya kisasa . 
 Lakini mfikirie Yesu , ambaye aliwashangaza walimu stadi kwa “ uelewaji wake na majibu yake . ” 
 Huenda ukakubali kwamba unajua machache ukilinganishwa na Yesu . 
 Hata hivyo , Yesu alijitiisha kwa wazazi wake . 
 Hilo halimaanishi kwamba sikuzote alikubaliana na maamuzi yao . 
 Lakini , ‘ aliendelea kujitiisha kwao , ’ katika miaka yake yote ya ujana . 
 Unafikiri unaweza kujifunza somo gani kutokana na mfano wake ? — Kumbukumbu la Torati 5 : 16 , 29 . 
 Si Rahisi Kutii 
 Utii unaweza kuokoa uhai wako jinsi gani ? 
 Sikuzote si rahisi kutii , kama ilivyotokea miaka michache iliyopita wakati wasichana wawili wadogo walipotaka kukimbia na kuvuka barabara kuu iliyo pana sana badala ya kupita kwenye daraja . 
 Walimsihi hivi mvulana ambaye aliandamana nao aliyekuwa akienda kupanda daraja , “ Njoo John , hutaki kuvuka pamoja nasi ? ” 
 Alipositasita , mmoja wa wasichana hao alimdhihaki hivi , “ Wewe ni mwoga tu kama kuku ! ” 
 Ingawa hakuwa mwoga , John alisema hivi : “ Ni lazima nimtii mama yangu . ” 
 Punde si punde , alisikia mlio wa magurudumu ya gari kisha akatazama chini na kuona wasichana hao wakigongwa . 
 Msichana mmoja alikufa , na mwenzake aliumia vibaya sana hivi kwamba mguu wake ulihitaji kukatwa . 
 Mama ya wasichana hao , ambaye alikuwa amewaonya kwamba wawe wakivuka kwa daraja , baadaye alimwambia hivi mama ya John , “ Laiti wangekuwa watiifu kama mwana wako . ” — Waefeso 6 : 1 . 
 ( a ) Kwa nini unapaswa kuwatii wazazi wako ? 
 ( b ) Ni wakati gani mtoto hapaswi kufanya yale ambayo mzazi anamwambia afanye ? 
 Kwa nini Mungu anasema : “ Watoto , watiini wazazi wenu ” ? 
 Unapowatii wazazi wako , unamtii Mungu . 
 Zaidi ya hilo , wazazi wako wana uzoefu zaidi kuliko wewe . 
 Kwa mfano , miaka mitano tu kabla ya msiba uliosimuliwa hapo juu kutokea , mama ya John alikuwa na rafiki ambaye mtoto wake aligongwa na kufa alipojaribu kuvuka barabara hiyohiyo ! 
 Kwa kweli , si rahisi nyakati zote kuwatii wazazi wako , lakini Mungu anasema kwamba unapaswa kuwatii . 
 Kwa upande mwingine , wazazi wako au watu wengine wakikwambia useme uwongo , uibe , au ufanye jambo lisilompendeza Mungu , unapaswa ‘ kumtii Mungu kuwa mtawala kuliko wanadamu . ’ 
 Kwa sababu hiyo , baada ya kusema “ watiini wazazi wenu , ” Biblia inaongezea , “ katika muungano na Bwana . ” 
 Hilo linatia ndani kuwatii wazazi wako katika mambo yote yanayopatana na sheria ya Mungu . — Matendo 5 : 29 . 
 Kwa nini ni rahisi kwa mtu mkamilifu kutii , na kwa nini angehitaji kujifunza utii ? 
 Je , unafikiri kwamba kama ungekuwa mkamilifu , yaani , mtu “ asiye na unajisi , aliyetengwa kutoka kwa watenda - dhambi , ” kama Yesu , sikuzote ingekuwa rahisi kwako kuwatii wazazi wako ? 
 Kama ungekuwa mkamilifu , hungekuwa na mwelekeo ulio nao sasa wa kufanya yaliyo mabaya . 
 Lakini , hata Yesu , alijifunza mambo fulani kuhusu utii . 
 Biblia inasema : “ Ijapokuwa [ Yesu ] alikuwa Mwana , alijifunza kutii kutokana na mambo aliyoteseka . ” 
 Mateso yalimsaidia Yesu jinsi gani kujifunza utii , jambo ambalo hakuhitaji kujifunza huko mbinguni ? 
 15 , 16 . 
 Yesu alijifunza utii kwa njia gani ? 
 Chini ya mwongozo wa Yehova , Yosefu na Maria walimlinda Yesu asipate madhara alipokuwa mtoto . 
 Hata hivyo , mwishowe Mungu aliondoa ulinzi unaozidi wa kibinadamu ambao Yesu alikuwa nao . 
 Yesu aliteseka sana kiakili na kimwili hivi kwamba Biblia inasema kuwa “ alitoa dua na pia maombi . . . pamoja na vilio vyenye nguvu na machozi . ” 
 Hilo lilitukia wakati gani ? 
 Lilitukia hasa katika saa za mwisho za maisha ya Yesu hapa duniani wakati Shetani alipojitahidi kufa na kupona kuvunja utimilifu wa Yesu . 
 Ni wazi kwamba Yesu alipofikiria jinsi kuuawa kwake kama mtu aliyedhaniwa kuwa mtenda - dhambi kungeharibu sifa ya Baba yake , aliteseka sana kimawazo hivi kwamba ‘ alipoendelea kusali katika bustani ya Gethsemane jasho lake likawa kama matone ya damu yakianguka chini . ’ 
 Saa chache baadaye , kifo chake kwenye mti wa mateso kilikuwa chenye maumivu makali sana hivi kwamba Yesu alitoa “ vilio vyenye nguvu na machozi . ” 
 Kwa njia hiyo , “ alijifunza kutii kutokana na mambo aliyoteseka ” na hivyo akaufanya moyo wa Baba yake ushangilie . 
 Sasa akiwa mbinguni , Yesu anahisi maumivu yetu tunapoendelea kupambana ili kuwa watiifu . — Methali 27 : 11 ; Waebrania 2 : 18 ; 4 : 15 . 
 Kujifunza Somo la Utii 
 Tunapaswa kuwa na maoni gani kuhusu kutiwa nidhamu ? 
 Wakati mama na baba yako wanapokutia nidhamu , hilo linaonyesha kwamba wanataka uwe na maisha mazuri na wanakupenda . 
 Biblia inauliza hivi : “ Ni mwana gani ambaye baba hamtii nidhamu ? ” 
 Je , halingekuwa jambo la kusikitisha ikiwa wazazi wako hawangekupenda vya kutosha kwa kutumia wakati na kujitahidi kukurekebisha ? 
 Vivyo hivyo , Yehova anakurekebisha kwa sababu anakupenda . 
 “ Ni kweli , hakuna nidhamu inayoonekana kwa sasa kuwa yenye shangwe , bali ni yenye kuhuzunisha ; lakini baadaye kwa wale ambao wamezoezwa nayo hiyo huzaa tunda lenye kufanya amani , yaani , uadilifu . ” — Waebrania 12 : 7 - 11 . 
 ( a ) Nidhamu inayotolewa kwa upendo inaonyesha nini ? 
 ( b ) Umeona nidhamu ikiwafinyanga watu kwa njia gani nzuri ? 
 Mfalme mmoja wa Israeli la kale ambaye Yesu alimtaja kwa sababu ya hekima yake nyingi , alisema kuhusu uhitaji wa kurekebishwa kwa upendo na wazazi . 
 Sulemani aliandika hivi : “ Anayezuia fimbo yake anamchukia mwana wake , lakini anayempenda ni yule anayemwangalia kwa nidhamu . ” 
 Sulemani hata alisema kwamba nafsi ya mtu anayerekebishwa kwa upendo inaweza kukombolewa na kifo . 
 Mwanamke mmoja Mkristo anakumbuka kwamba alipokuwa mtoto , baba yake alimwambia kwamba angemwadhibu wakirudi nyumbani kwa sababu ya kucheza katika mikutano ya Kikristo . 
 Sasa anamkumbuka na kumpenda baba yake kwa sababu alimtia nidhamu kwa upendo na kumfinyanga kwa njia nzuri . 
 Kwa nini hasa unapaswa kuwatii wazazi wako ? 
 Unapaswa kushukuru ikiwa una wazazi ambao wanakupenda sana hivi kwamba wanatumia wakati na kujitahidi kukutia nidhamu kwa upendo . 
 Watii kama Bwana wetu Yesu Kristo alivyowatii wazazi wake , Yosefu na Maria . 
 Lakini watii hasa kwa sababu Baba yako wa mbinguni , Yehova Mungu , anakuambia ufanye hivyo . 
 Ukifanya hivyo utajifaidi mwenyewe , na ‘ mambo yatakuendea vema nawe utakaa muda mrefu duniani . ’ — Waefeso 6 : 2 , 3 . 
 [ Maelezo ya Chini ] 
 Ona kitabu Insight on the Scriptures , Buku la 2 , ukurasa wa 841 au Étude Perspicace des Écritures , Buku la 2 , ukurasa wa 869 , kilichochapishwa na Mashahidi wa Yehova . 
 Ungetoa Jibu Gani ? 
 • Watoto wanaweza kupata faida gani wakiwatii wazazi wao ? 
 • Akiwa mtoto , Yesu aliweka mfano gani katika kuwatii wazazi wake ? 
 • Yesu alijifunza utii jinsi gani ? 
 [ Picha katika ukurasa wa 24 ] 
 Yesu aliyekuwa mwenye umri wa miaka 12 alijua sana Maandiko 
 [ Picha katika ukurasa wa 26 ] 
 Yesu alijifunza jinsi gani utii kutokana na mateso ? 
 Je , Ufufuo Ni Halisi Kwako ? 
 “ Kutakuwa na ufufuo . ” — MATENDO 24 : 15 . 
 Kwa nini inaonekana kwamba kifo ni jambo tusiloweza kuepuka ? 
 “ HAKUNA jambo lolote lililo hakika katika ulimwengu huu ila kifo na kodi . ” 
 Maneno hayo yaliyoandikwa mwaka wa 1789 na kiongozi wa Marekani Benjamin Franklin , yameonwa na watu wengine kuwa maneno yenye busara . 
 Hata hivyo , watu wengi wasio wanyoofu wanadanganya na hawalipi kodi zao . 
 Inaonekana kifo ni jambo ambalo hatuwezi kuepuka hata kidogo . 
 Pasipo msaada , hakuna hata mmoja wetu anayeweza kuepuka kifo . 
 Kifo kinatufuata sisi sote . 
 Kaburi , ambalo halishibi , linawameza wapendwa wetu . 
 Lakini fikiria wazo hili lenye kufariji . 
 2 , 3 . ( a ) Kwa nini watu wengi leo hawajui kwamba kuna watu ambao hawatakufa kamwe ? 
 ( b ) Tutazungumzia mambo gani katika habari hii ? 
 Neno la Yehova linatupa tumaini hakika la ufufuo , yaani , kuamshwa ili kuishi tena . 
 Tumaini hilo si ndoto tu , na hakuna nguvu zozote katika ulimwengu ambazo zinaweza kumzuia Yehova kufanya tumaini hilo liwe hakika . 
 Hata hivyo , watu wengi leo hawajui kwamba kuna watu ambao hawatakufa kamwe . 
 Kwa nini hawatakufa kamwe ? 
 Kwa sababu “ umati mkubwa ” ambao hauna hesabu utaokoka “ dhiki kuu , ” inayokaribia sana . 
 Baada ya kuokoka wataendelea kuishi wakiwa na tarajio la uzima wa milele . 
 Hivyo , hawatakufa kamwe . 
 Zaidi ya hayo , ‘ kifo kitaangamizwa . ’ — 1 Wakorintho 15 : 26 . 
 Tunapaswa kuwa na uhakika juu ya ufufuo kama mtume Paulo aliyesema hivi : “ Kutakuwa na ufufuo wa waadilifu na wasio waadilifu pia . ” 
 Acheni tuchunguze maswali matatu kuhusu ufufuo . 
 Kwanza , ni nini kinachofanya tumaini hilo liwe hakika ? 
 Pili , wewe binafsi unaweza kupata faraja gani kutokana na tumaini la ufufuo ? 
 Tatu , tumaini hilo linaweza kuwa na uvutano gani juu ya maisha yako sasa ? 
 Ufufuo Ni Jambo Hakika 
 Ufufuo ni wa maana jinsi gani katika kusudi la Yehova ? 
 Kuna mambo fulani yanayofanya ufufuo uwe jambo hakika . 
 Kwanza , ni muhimu kwa kusudi la Yehova . 
 Kumbuka , Shetani aliwaingiza wanadamu katika dhambi , kutia ndani matokeo yake yasiyoepukika , yaani , kifo . 
 Hivyo , Yesu alisema hivi kumhusu Shetani : “ Huyo alikuwa muuaji alipoanza . ” 
 Lakini Yehova aliahidi kwamba “ mwanamke ” wake , yaani , tengenezo lililo kama mke huko mbinguni lingetokeza “ uzao ” ambao ungemponda kichwa na kumharibu kabisa Shetani , yule “ nyoka wa zamani . ” 
 Kadiri Yehova alivyofunua hatua kwa hatua kusudi lake kuhusiana na Uzao wa Kimasihi , ilikuwa wazi kwamba Uzao huo ungefanya mengi zaidi ya kumharibu Shetani . 
 Neno la Mungu linasema : “ Kwa kusudi hili Mwana wa Mungu alifunuliwa , yaani , ili azivunje kazi za Ibilisi . ” 
 Kifo ambacho kinatokana na dhambi tuliyorithi kutoka kwa Adamu ni mojawapo ya kazi kuu za Shetani ambazo Yehova anakusudia kuziharibu au kuzivunja kupitia Yesu Kristo . 
 Kuhusiana na hilo , dhabihu ya fidia ya Yesu na ufufuo wake ni mambo ya maana sana . — Matendo 2 : 22 - 24 ; Waroma 6 : 23 . 
 Kwa nini ufufuo utatukuza jina la Yehova ? 
 Yehova ameazimia kulitukuza jina lake takatifu . 
 Shetani amechafua jina la Mungu na kueneza uwongo . 
 Alidanganya kwamba Adamu na Hawa ‘ hakika hawangekufa ’ ikiwa wangekula matunda waliyokatazwa na Mungu . 
 Tangu wakati huo , Shetani amekuwa akieneza uwongo kama huo , kama vile fundisho la uwongo la kwamba nafsi inaendelea kuishi mwili unapokufa . 
 Hata hivyo , kupitia ufufuo , Yehova atafunua kabisa uwongo huo wote . 
 Atathibitisha kabisa kwamba yeye peke yake ndiye Anayelinda na Anayerudisha uhai . 
 6 , 7 . 
 Yehova anahisi namna gani kuhusu kuwafufua watu , na tunajua jinsi gani kwamba ana hisia hizo ? 
 Yehova anatamani kuwafufua watu . 
 Biblia inaonyesha wazi hisia za Yehova kuhusu jambo hilo . 
 Kwa mfano , fikiria maneno haya ya mwanamume mwaminifu Ayubu yaliyoongozwa na roho : “ Mtu akifa , je , anaweza kuishi tena ? 
 Mimi nitangojea siku zote za kazi yangu ya kulazimishwa , mpaka kitulizo changu kije . 
 Wewe utaita , na mimi mwenyewe nitakujibu . 
 Kwa kuwa utaitamani sana kazi ya mikono yako . ” 
 Maneno hayo yanamaanisha nini ? 
 Ayubu alijua kwamba baada ya kufa , angepaswa kungoja kwa kipindi fulani cha wakati akiwa amelala katika kifo . 
 Aliona kipindi hicho kuwa wakati wa ‘ kazi ya kulazimishwa , ’ kipindi ambacho angelazimishwa kungoja ili aachiliwe huru . 
 Aliona kuachiliwa huko kuwa jambo hakika . 
 Ayubu alitambua kwamba kitulizo chake kingekuja . 
 Kwa nini ? 
 Kwa sababu alijua hisia za Yehova . 
 Yehova ‘ angetamani sana ’ kumwona tena mtumishi wake mwaminifu . 
 Ndiyo , Mungu anatamani sana kuwafufua watu wote waadilifu . 
 Pia , Yehova atawapa wengine nafasi ya kuishi milele katika Paradiso duniani . 
 Kwa kuwa ni mapenzi ya Mungu kutimiza kusudi hilo , ni nani anayeweza kumzuia ? 
 Yehova “ ametoa uhakikisho kamili ” wa tumaini letu la wakati ujao jinsi gani ? 
 Ufufuo wa Yesu unatoa uhakikisho kamili wa tumaini letu la wakati ujao . 
 Paulo alipotoa hotuba huko Athene , alitangaza hivi : “ [ Mungu ] ameweka siku ambayo katika hiyo anakusudia kuihukumu kwa uadilifu dunia inayokaliwa kupitia kwa mwanamume ambaye amemweka rasmi , naye ametoa uhakikisho kamili kwa watu wote kwa kuwa amemfufua kutoka kwa wafu . ” 
 Watu fulani waliomsikiliza Paulo walimdhihaki alipowaambia kuhusu ufufuo . 
 Hata hivyo , wachache wakawa waamini . 
 Labda walivutiwa na wazo la kwamba uhakikisho kamili umetolewa kuhusu tumaini hilo . 
 Yehova alipomfufua Yesu , Alifanya muujiza mkubwa kuliko yote . 
 Alimfufua Mwana wake kutoka katika kifo kuja kwenye uhai akiwa kiumbe wa roho mwenye nguvu . 
 Yesu aliyefufuliwa alikuwa mkuu zaidi kuliko hata jinsi alivyokuwa kabla ya kuwa mwanadamu . 
 Akiwa asiyeweza kufa na wa pili kwa cheo baada ya Yehova , sasa Yesu anaweza kutimiza migawo mizito anayopewa na Baba yake . 
 Yehova anamtumia Yesu kuwafufua watu wengine wote kwenye uhai wa kimbingu au wa kidunia . 
 Yesu mwenyewe alisema hivi : “ Mimi ndiye ufufuo na uzima . ” 
 Kwa kumfufua Mwana wake , Yehova aliwatolea waaminifu wote uhakikisho kamili wa matumaini kama hayo . 
 Masimulizi ya Biblia yanaonyesha jinsi gani kwamba ufufuo ni jambo hakika ? 
 Ufufuo umefanywa mbele ya mashahidi wa kujionea nao umeandikwa katika Neno la Mungu . 
 Masimulizi ya Biblia yanazungumzia matukio manane ya watu ambao walifufuliwa kwenye uhai wa kibinadamu hapa duniani . 
 Miujiza hiyo haikufanywa kisiri - siri , ilifanywa waziwazi na mara nyingi mbele ya watu . 
 Yesu alimfufua Lazaro aliyekuwa mfu kwa siku nne . 
 Yesu alifanya hivyo mbele ya umati uliokuwa ukiomboleza ambao bila shaka ulitia ndani watu wa familia , marafiki , na majirani . 
 Uthibitisho huo ambao ulionyesha kwamba Yesu alitumwa na Mungu ulikuwa wenye nguvu sana hivi kwamba maadui wa kidini wa Yesu hawakupinga kwamba alimfufua Lazaro . 
 Badala yake , walipanga njama , si ya kumuua Yesu tu , bali pia Lazaro ! 
 Ndiyo , tunaweza kuwa na uhakika kwamba ufufuo ni jambo hakika . 
 Mungu ametupa masimulizi ya matukio yaliyopita ya ufufuo ili kutufariji na kujenga imani yetu . 
 Kufarijiwa na Tumaini la Ufufuo 
 Ni nini kitakachotusaidia kupata faraja kutokana na masimulizi ya Biblia kuhusu ufufuo ? 
 Je , unatamani kufarijiwa unapokabili kifo ? 
 Chanzo kimoja hakika cha faraja ni masimulizi ya Biblia kuhusu ufufuo . 
 Kusoma , kutafakari , na kufikiria masimulizi hayo kunaweza kufanya tumaini la ufufuo liwe halisi zaidi kwako . 
 Masimulizi hayo si hadithi tu . 
 Yalitukia kikweli kwa watu halisi kama sisi , walioishi wakati halisi na mahali halisi . 
 Acheni tuzungumzie kwa ufupi mfano mmoja , yaani , ufufuo wa kwanza unaotajwa katika Biblia . 
 11 , 12 . ( a ) Mjane wa Sarefathi alipata msiba gani , naye alifanya nini mwanzoni ? 
 ( b ) Eleza kile ambacho Yehova alimwezesha nabii wake Eliya kumfanyia mjane huyo . 
 Hebu wazia tukio lifuatalo . 
 Kwa majuma machache , nabii Eliya amekuwa mgeni wa mjane mmoja huko Sarefathi . 
 Eliya amekuwa akiishi katika chumba cha juu cha nyumba ya mjane huyo . 
 Ni wakati wa huzuni . 
 Eneo hilo limekumbwa na ukame na njaa kali . 
 Watu wengi wanakufa . 
 Tayari Yehova amemtumia Eliya kufanya muujiza kwa muda mrefu ili kuthawabisha imani ya mjane huyo mnyenyekevu . 
 Mjane huyo na mwana wake mdogo walikuwa karibu kufa kwa njaa , walikuwa wamebaki na chakula cha mwisho wakati Mungu alipomwezesha Eliya kufanya muujiza ili mafuta na unga wa mjane huyo usipungue . 
 Hata hivyo , mjane huyo anapata msiba . 
 Kwa ghafula , mtoto huyo anakuwa mgonjwa naye anakufa . 
 Mjane huyo anafadhaika sana ! 
 Tayari ni vigumu kwake kuishi bila msaada na utegemezo wa mume , lakini sasa amefiwa na mwana wake wa pekee . 
 Kwa sababu ya huzuni yake , hata anamlaumu Eliya na Mungu wake , Yehova ! 
 Nabii huyo atafanya nini ? 
 Eliya hamkemei mjane huyo kwa sababu ya shtaka lake la uwongo . 
 Badala yake , anasema hivi : “ Nipe mwana wako . ” 
 Eliya anamchukua mtoto huyo aliyekufa na kumpeleka katika chumba cha juu , kisha anasali tena na tena ili uhai wa mtoto huyo urudishwe . 
 Mwishowe , Yehova anatenda ! 
 Wazia jinsi uso wa Eliya unavyong’aa kwa shangwe anapoona kifua cha mtoto huyo kikiinuka anapovuta hewa . 
 Macho ya mtoto huyo yanafunguka , nayo yanang’aa kwa uhai . 
 Eliya anamleta mvulana huyo chini kwa mama yake na kusema hivi : “ Tazama , mwana wako yuko hai . ” 
 Mama huyo ana shangwe isiyoelezeka , naye anasema hivi : “ Kwa kweli sasa najua kwamba wewe ni mtu wa Mungu na kwamba neno la Yehova kinywani mwako ni la kweli . ” 
 Imani yake katika Yehova na mwakilishi wake inakuwa yenye nguvu hata zaidi . 
 Kwa nini simulizi la Eliya kumfufua mwana wa mjane linatufariji leo ? 
 Bila shaka , utapata faraja kubwa ukitafakari kuhusu simulizi kama hilo . 
 Ni wazi kabisa kwamba Yehova anaweza kumshinda adui yetu kifo ! 
 Hebu wazia siku ambayo maelfu ya watu duniani watakuwa na shangwe kama ya mjane huyo katika ufufuo wa wafu ! 
 Pia , kutakuwa na shangwe kubwa mbinguni kwa kuwa Yehova anapendezwa kumwongoza Mwana wake afufue wafu duniani pote . 
 Je , umefiwa na mtu fulani unayempenda ? 
 Inafurahisha kama nini kujua kwamba Yehova anaweza na atawafufua wafu ! 
 Tumaini Lako na Maisha Yako Sasa 
 Tumaini la ufufuo linaweza kuwa na matokeo gani katika maisha yako ? 
 Tumaini la ufufuo linaweza kuwa na matokeo gani katika maisha yako sasa ? 
 Tumaini hilo linaweza kukutia nguvu unapopatwa na hali ngumu , matatizo , mateso , au hatari . 
 Shetani anataka uogope kifo sana ili uvunje utimilifu wako kwa sababu ya ahadi fulani ya uwongo ya usalama . 
 Kumbuka kwamba Shetani alimwambia Yehova hivi : “ Kila kitu alicho nacho mtu atakitoa kwa ajili ya nafsi yake . ” 
 Aliposema hivyo , Shetani alituchongea sisi sote , kutia ndani wewe . 
 Je , ni kweli kwamba utaacha kumtumikia Mungu ukikabili hatari ? 
 Kwa kutafakari tumaini la ufufuo , unaweza kutia nguvu azimio lako la kuendelea kufanya mapenzi ya Baba yako wa mbinguni . 
 Maneno ya Yesu yaliyo katika Mathayo 10 : 28 yanaweza kutufariji jinsi gani tunapokabili hatari ? 
 Yesu alisema : “ Msiwaogope wale ambao wanaua mwili lakini hawawezi kuiua nafsi ; lakini badala ya hivyo mwogopeni yeye anayeweza kuangamiza vyote viwili nafsi na mwili katika Gehena . ” 
 Hatuhitaji kumwogopa Shetani au wanadamu wanaomtumikia . 
 Ni kweli kwamba wengine wao wana nguvu za kusababisha madhara , hata kifo . 
 Hata hivyo , jambo baya zaidi ambalo wanaweza kufanya ni la muda tu . 
 Yehova anaweza na ataondoa kabisa madhara ambayo yamewapata watumishi wake waaminifu , na hata atawafufua . 
 Yehova peke yake ndiye tunayestahili kuogopa , kuhofu , na kuheshimu . 
 Yehova peke yake ndiye aliye na uwezo wa kuondoa uhai na matumaini yoyote ya uhai wa wakati ujao , na kuharibu mwili na nafsi katika Gehena . 
 Inafurahisha kwamba Yehova hataki jambo kama hilo likupate . 
 Kwa sababu ya tumaini la ufufuo , sisi tukiwa watumishi wa Mungu , tunaweza sikuzote kuwa na uhakika kwamba tuko salama . 
 Tutapata uzima wa milele tukiendelea kuwa waaminifu , na Shetani na watumishi wake hawawezi kamwe kutuzuia kuupata . — Zaburi 118 : 6 ; Waebrania 13 : 6 . 
 Mtazamo wetu una matokeo gani juu ya mambo tunayotanguliza ? 
 Ikiwa tumaini la ufufuo ni jambo halisi kwetu , linaweza kubadili mtazamo wetu kuhusu maisha . 
 Tunatambua kwamba “ tukiishi na tukifa , sisi ni wa Yehova . ” 
 Basi , tunapofikiria mambo ya kutanguliza , tunafuata shauri hili la Paulo : “ Acheni kufanyizwa kulingana na mfumo huu wa mambo , bali mgeuzwe kwa kufanya upya akili yenu , ili mjihakikishie wenyewe mapenzi ya Mungu yaliyo mema na yenye kukubalika na makamilifu . ” 
 Watu wengi wako katika hekaheka za kutimiza kila tamaa waliyo nayo , iwe tamaa ya makuu au msukumo wowote wa moyo wao . 
 Kwa kuwa wanaona maisha ni mafupi , ni kana kwamba wanafanya kila wawezalo kufuatia raha , na ikiwa wana namna fulani ya ibada , bila shaka haipatani na ‘ mapenzi ya Mungu yaliyo makamilifu . ’ 
 17 , 18 . ( a ) Neno la Yehova linaonyesha jinsi gani kwamba maisha ya wanadamu ni mafupi , lakini Mungu anatutakia nini ? 
 ( b ) Kwa nini tunachochewa kumsifu Yehova kila siku ? 
 Ni kweli kwamba maisha ni mafupi . 
 ‘ Lazima yapite upesi , nasi huruka na kwenda zetu , ’ labda baada ya miaka 70 au 80 hivi . 
 Wanadamu wanatokea na kutoweka kama majani mabichi , kama kivuli kinachopita , kama pumzi . 
 Lakini Mungu hakukusudia tukue kwa makumi machache ya miaka , tupate hekima na uzoefu , kisha tutumie makumi machache ya miaka inayofuata tukidhoofika , kuwa wagonjwa , na kufa . 
 Yehova aliwaumba wanadamu wakiwa na tamaa ya kuishi milele . 
 Biblia inatuambia hivi : “ Wakati usio na kipimo ameuweka ndani ya moyo wao . ” 
 Je , Mungu ni mkatili hivi kwamba atuumbe tukiwa na tamaa hiyo kisha akose kuitimiza ? 
 Bila shaka hapana , kwa kuwa “ Mungu ni upendo . ” 
 Kupitia ufufuo , atawawezesha wafu wapate uzima wa milele . 
 Kwa sababu ya tumaini la ufufuo , tunaweza kuwa na wakati ujao ulio salama . 
 Hatuhitaji kujitahidi sana kutimiza sasa mambo yote tunayoweza . 
 Hatuhitaji kuutumia “ kwa ukamili ” ulimwengu huu unaoangamia . 
 Tofauti na watu wasio na tumaini halisi , sisi tuna zawadi nzuri sana ya kujua kwamba tukiendelea kuwa waaminifu kwa Yehova Mungu , tutamsifu na kufurahia maisha kwa umilele wote . 
 Basi , kwa vyovyote vile , na tumsifu Yehova kila siku , yeye ambaye amefanya tumaini la ufufuo liwe hakika ! 
 Ungetoa Jibu Gani ? 
 • Tunapaswa kuhisi namna gani kuhusu ufufuo ? 
 • Ni mambo gani yanayofanya tumaini la ufufuo liwe jambo hakika ? 
 • Unaweza kupata faraja kwa njia gani kutokana na tumaini la ufufuo ? 
 • Tumaini la ufufuo linaweza kuwa na matokeo gani katika maisha yako ? 
 [ Picha katika ukurasa wa 28 ] 
 Ayubu alijua kwamba Yehova anatamani kuwafufua waadilifu 
 [ Picha katika ukurasa wa 29 ] 
 “ Tazama , mwana wako yuko hai ” 
 Kusitawi Kiroho Wakati wa Kuwa na Kichwa Chenye Mvi 
 “ Wale ambao wamepandwa katika nyumba ya Yehova . . . wataendelea kusitawi wakati wa kuwa na kichwa chenye mvi . ” — ZABURI 92 : 13 , 14 . 
 1 , 2 . ( a ) Mara nyingi uzee unafafanuliwa jinsi gani ? 
 ( b ) Maandiko yanaahidi nini kuhusu matokeo ya dhambi ya Adamu ? 
 UZEE — neno hilo linakukumbusha nini ? 
 Ngozi yenye makunyanzi ? 
 Matatizo ya kusikia ? 
 Viungo dhaifu ? 
 Au matatizo mengine yanayohusiana na “ siku zenye msiba ” ambayo yanaelezwa kwa undani zaidi katika Mhubiri 12 : 1 - 7 ? 
 Ikiwa ndivyo , ni jambo la maana kukumbuka kwamba ufafanuzi huo wa kitabu cha Mhubiri sura ya 12 hauonyeshi kuzeeka kuwa kusudi la mwanzoni la Muumba , Yehova Mungu , lakini unaonyesha matokeo ya dhambi ya Adamu juu ya mwili wa mwanadamu . — Waroma 5 : 12 . 
 Kuzeeka kwenyewe si laana , kwa kuwa kadiri tunavyoendelea kuishi ndivyo miaka inavyopita . 
 Kwa kweli , kukua na kukomaa ni sifa zenye kupendeza za vitu vyote vilivyo hai . 
 Hivi karibuni , madhara ya miaka elfu sita ya dhambi na kutokamilika ambayo tunaona leo yatakuwa mambo ya zamani , na wanadamu wote watiifu watafurahia uhai bila maumivu ya uzee na kifo , kama ilivyokuwa imekusudiwa . 
 Wakati huo , “ hakuna mkaaji atakayesema : ‘ Mimi ni mgonjwa . ’ ” 
 Wazee watakuwa tena na ‘ nguvu zao za ujana , ’ na nyama yao ‘ itakuwa laini kuliko wakati wa ujana . ’ 
 Lakini kwa sasa , sisi sote tunalazimika kupambana na dhambi tuliyorithi kutoka kwa Adamu . 
 Hata hivyo , watumishi wa Yehova wanabarikiwa kwa njia za pekee wanapoendelea kuzeeka . 
 Ni katika njia gani Wakristo wanaweza ‘ kuendelea kusitawi wakati wa kuwa na kichwa chenye mvi ’ ? 
 Neno la Mungu linatuhakikishia kwamba “ wale ambao wamepandwa katika nyumba ya Yehova . . . wataendelea kusitawi wakati wa kuwa na kichwa chenye mvi . ” 
 Kwa njia ya mfano , mtunga - zaburi anaeleza kweli yenye maana ya kwamba watumishi waaminifu wa Mungu wanaweza kuendelea kufanya maendeleo na kusitawi kiroho , hata ikiwa mwili wao unazidi kudhoofika . 
 Mifano mingi ya nyakati za Biblia na ya siku hizi inaonyesha kwamba jambo hilo ni la kweli . 
 “ Hakosi Kamwe ” 
 Ana , nabii wa kike aliyezeeka , alionyesha jinsi gani kwamba alijitoa kwa Mungu , naye alipata thawabu gani ? 
 Fikiria nabii wa kike , Ana , aliyeishi katika karne ya kwanza . 
 Akiwa na umri wa miaka 84 , Ana “ alikuwa hakosi kamwe kuwa katika hekalu , akitoa utumishi mtakatifu usiku na mchana kwa kufunga na dua . ” 
 Mwanamke huyo hangeweza kuishi katika hekalu kwa kuwa baba yake hakuwa Mlawi bali alikuwa wa “ kabila la Asheri . ” 
 Fikiria jinsi alivyojitahidi kufika hekaluni kila siku , tangu wakati wa utumishi wa asubuhi mpaka utumishi wa jioni ! 
 Hata hivyo , Ana alithawabishwa sana kwa sababu alijitoa . 
 Alipata pendeleo la kuwepo wakati Yosefu na Maria walipomleta mtoto Yesu hekaluni ili aonyeshwe kwa Yehova kulingana na Sheria . 
 Alipomwona Yesu , Ana ‘ alianza kumshukuru Mungu akisema juu ya mtoto huyo kwa wale wote waliokuwa wakiungojea ukombozi wa Yerusalemu . ’ — Luka 2 : 22 - 24 , 36 - 38 ; Hesabu 18 : 6 , 7 . 
 5 , 6 . 
 Leo watu wengi waliozeeka wanaonyesha kwa njia gani roho kama ya Ana ? 
 Watu wengi waliozeeka ambao wamo kati yetu leo wako kama Ana kwa kuwa wanahudhuria mikutano kwa ukawaida , wanaomba dua kwa bidii ili kuendeleza ibada ya kweli , na wana hamu kubwa ya kuhubiri habari njema . 
 Ndugu mmoja mwenye umri wa miaka 80 na kitu ambaye anahudhuria mikutano ya Kikristo kwa ukawaida pamoja na mke wake , alisema hivi : “ Tumesitawisha zoea la kwenda kwenye mikutano . 
 Hatutaki kuwa mahali pengine . 
 Tunataka kuwa mahali ambapo watu wa Mungu wapo . 
 Hapo ndipo tunapojihisi salama . ” 
 Ni mfano mzuri wenye kutia moyo kama nini ! — Waebrania 10 : 24 , 25 . 
 “ Ikiwa kuna jambo lolote ambalo linahusu ibada ya kweli na ambalo ninaweza kushiriki , ninataka kufanya hivyo . ” 
 Hilo ndilo azimio la Jean , mjane mmoja Mkristo mwenye umri wa miaka 80 na kitu . 
 Anaendelea kusema hivi : “ Bila shaka , nyakati nyingine ninahuzunika , lakini kwa nini kila mtu kando yangu awe mwenye huzuni wakati ninapokuwa na huzuni ? ” 
 Akiwa mwenye macho yanayong’aa , Jean alieleza shangwe anayopata anapotembelea nchi nyingine kwa ajili ya matukio yenye kujenga kiroho . 
 Katika safari ya hivi karibuni , Jean aliwaambia hivi wenzake , “ Sitaki tena kusafiri ili kufurahia mazingira ; ninataka kwenda kuhubiri ! ” 
 Ingawa hakujua lugha ya eneo hilo , Jean aliweza kuwachochea watu wapendezwe na ujumbe wa Biblia . 
 Zaidi ya hilo , kwa miaka fulani , alitumika na kutaniko moja ambalo lilihitaji msaada , hata ingawa ilimbidi kujifunza lugha mpya na kusafiri muda wa saa moja kwenda na saa moja kurudi kutoka kwenye mikutano . 
 Endelea Kutumia Akili Zako 
 Wakati wa uzee wake , Musa alionyesha jinsi gani tamaa yake ya kukuza uhusiano wake pamoja na Mungu ? 
 Uzoefu katika maisha unakuja kadiri miaka inavyopita . 
 Kwa upande mwingine , maendeleo ya kiroho , hayaji tu kwa sababu ya kuwa na umri mkubwa . 
 Kwa hiyo , badala ya kutegemea tu akiba ya ujuzi waliopata wakati uliopita , watumishi washikamanifu wa Mungu wanajitahidi ‘ kuzidi kujifunza , ’ kadiri miaka inavyopita . 
 Musa alikuwa na umri wa miaka 80 alipotumwa na Yehova . 
 Katika siku zake , inaelekea kuishi mpaka kufikia umri huo kulionwa kuwa jambo lisilo la kawaida , kwa kuwa Musa aliandika hivi : “ Kwa maana siku za miaka yetu ni miaka 70 ; na . . . kwa sababu ya nguvu za pekee ni miaka 80 . ” 
 Hata hivyo , Musa hakujiona kamwe kuwa mzee sana asiweze kujifunza mambo . 
 Baada ya kumtumikia Mungu kwa makumi ya miaka , kuwa na mapendeleo mengi , na kutimiza madaraka mazito , Musa alimsihi Yehova hivi : “ Nijulishe , tafadhali , njia zako , nipate kukujua . ” 
 Sikuzote Musa alitamani sana kukuza uhusiano wake pamoja na Yehova . 
 Danieli aliendelea kutumia akili zake jinsi gani alipokuwa na umri wa miaka 90 na kitu , na matokeo yalikuwa nini ? 
 Nabii Danieli , ambaye inaelekea alikuwa na umri wa miaka 90 na kitu , bado aliendelea kuchunguza kwa uangalifu maandishi matakatifu . 
 Yale aliyotambua kwa kujifunza “ vitabu , ” labda kutia ndani kitabu cha Mambo ya Walawi , Isaya , Yeremia , Hosea , na Amosi , yalimchochea kumtafuta Yehova kwa bidii katika sala . 
 Sala hiyo ilijibiwa alipopewa habari iliyoongozwa na roho kuhusu kuja kwa Masihi na wakati ujao wa ibada safi . — Danieli 9 : 20 - 27 . 
 9 , 10 . 
 Watu fulani wamefanya nini ili kuendelea kutumia akili zao ? 
 Kama Musa na Danieli , tunaweza kujitahidi kuendelea kutumia akili zetu kwa kukazia fikira mambo ya kiroho kadiri tunavyoweza . 
 Wengi wanafanya vivyo hivyo . 
 Worth , mzee Mkristo mwenye umri wa miaka 80 na kitu , anajitahidi kwenda sambamba na programu ya chakula cha kiroho kinachotolewa na “ mtumwa mwaminifu na mwenye busara . ” 
 Anasema hivi : “ Ninapenda sana kweli , na ninasisimka kuona jinsi nuru ya kweli inavyozidi kuongezeka . ” 
 Vivyo hivyo , Fred , ambaye amefanya huduma ya wakati wote kwa zaidi ya miaka 60 , anaona kuanzisha mazungumzo ya Biblia pamoja na waamini wenzake kuwa jambo lenye kusisimua kiroho . 
 Anasema hivi : “ Ninapaswa kuendelea kuifanya Biblia iwe wazi katika akili yangu . 
 Ikiwa unaweza kuifanya Biblia iwe hai , yaani , kuifanya iwe na uvutano juu ya maisha yako , na ikiwa unaweza kupatanisha yale unayojifunza na ‘ kielelezo cha maneno yenye afya , ’ basi utaelewa kikamili ujumbe wake . 
 Unaweza kuona jinsi kila jambo linavyovutia katika kielelezo hicho . ” — 2 Timotheo 1 : 13 . 
 Kuwa na umri mkubwa hakumaanishi kwamba mtu hawezi kujifunza mambo mapya na yaliyo magumu . 
 Watu walio na umri wa miaka 60 , 70 , na hata 80 na kitu wamefaulu kujifunza kusoma na kuandika au wamejifunza lugha mpya . 
 Mashahidi fulani wa Yehova wamefanya hivyo kwa kusudi la kuwahubiria watu wa mataifa mbalimbali habari njema . 
 Harry na mke wake walikuwa na umri wa karibu miaka 70 walipoamua kusaidia kuhubiri katika eneo la watu wanaozungumza Kireno . 
 Harry anasema hivi : “ Ni kweli kwamba mtu anapokuwa na umri mkubwa , kazi yoyote maishani inakuwa ngumu zaidi . ” 
 Hata hivyo , kwa kuendelea kujitahidi kwa bidii , waliweza kuongoza mafunzo ya Biblia katika Kireno . 
 Kwa miaka mingi sasa , Harry amekuwa pia akitoa hotuba mbalimbali kwenye makusanyiko ya wilaya katika lugha hiyo mpya . 
 Kwa nini ni vizuri kuchunguza yale ambayo watu waaminifu wenye umri mkubwa wametimiza ? 
 Bila shaka , si kila mtu aliye na afya au hali zinazomruhusu kufanya hivyo . 
 Basi , kwa nini , tuchunguze yale ambayo wazee fulani wametimiza ? 
 Bila shaka , hatupendekezi watu wote wajitahidi kutimiza mambo yaleyale . 
 Badala yake , hilo linapatana na yale ambayo mtume Paulo aliwaandikia Wakristo Waebrania kuhusu wazee waaminifu katika kutaniko : “ Mnapotafakari jinsi mwisho wa mwenendo wao unavyokuwa , igeni imani yao . ” 
 Tunapotafakari mifano hiyo ya bidii , tunaweza kutiwa moyo kuiga imani yao yenye nguvu ambayo inawachochea watu hao wenye umri mkubwa katika utumishi wao kwa Mungu . 
 Harry , ambaye sasa ana umri wa miaka 87 , anasema hivi kuhusu kile kinachomchochea : “ Ningependa kutumia kwa hekima miaka yangu ya maisha inayobaki na kusaidia kadiri iwezekanavyo katika utumishi wa Yehova . ” 
 Fred , aliyetajwa mapema , anapata uradhi mkubwa kwa kutimiza mgawo wake wa Betheli . 
 Anasema hivi : “ Unahitaji kutafuta njia ya kumtumikia Yehova vizuri zaidi na ushikamane nayo . ” 
 Wanajitoa Ingawa Hali Zinabadilika Maishani 
 12 , 13 . 
 Ingawa hali zake maishani zilikuwa zimebadilika , Barzilai alionyesha ujitoaji - kimungu jinsi gani ? 
 Inaweza kuwa vigumu kukubali na kukabiliana na mabadiliko ya kimwili . 
 Hata hivyo , mtu anaweza kuonyesha ujitoaji - kimungu hata hali zikibadilika . 
 Barzilai Mgileadi , ni mfano mzuri katika jambo hilo . 
 Akiwa na umri wa miaka 80 , Barzilai alimwonyesha Daudi na jeshi lake ukarimu mkubwa sana , kwa kuwapa chakula na mahali pa kulala wakati wa uasi wa Absalomu . 
 Daudi alipokuwa akirudi Yerusalemu , Barzilai aliwasindikiza mpaka kwenye Mto Yordani . 
 Daudi alipendekeza kwamba Barzilai awe mmoja wa watu waliokuwa katika makao yake ya kifalme . 
 Barzilai alisema nini ? 
 “ Mimi leo nina umri wa miaka 80 . . . . 
 Je , mtumishi wako anaweza kuonja ladha ya kile ninachokula na kile ninachokunywa , au je , ninaweza kusikiliza tena sauti za waimbaji wa kiume na wa kike ? . . . 
 Lakini , tazama , mtumishi wako Kimhamu . 
 Acha avuke pamoja na bwana wangu mfalme ; nawe umfanyie yaliyo mema machoni pako . ” — 2 Samweli 17 : 27 - 29 ; 19 : 31 - 40 . 
 Ingawa hali zake maishani zilikuwa zimebadilika , Barzilai alijitahidi alivyoweza kumtegemeza mfalme mtiwa - mafuta wa Yehova . 
 Ijapokuwa alitambua kwamba uwezo wake wa kuonja ladha ya chakula na kinywaji na uwezo wake wa kusikia ulikuwa umepungua , hakuwa mwenye uchungu moyoni . 
 Badala yake , kwa kupendekeza bila uchoyo kwamba Kimhamu afaidike na mapendeleo yaliyotolewa , Barzilai alifunua utu wake wa ndani . 
 Kama Barzilai , leo watu wengi waliozeeka wanaonyesha roho ya ukarimu na isiyo na uchoyo . 
 Wanafanya yale wanayoweza ili kutegemeza ibada ya kweli , wakijua kwamba “ Mungu hupendezwa vema na dhabihu za namna hiyo . ” 
 Ni baraka kama nini kuwa na watu washikamanifu kati yetu ! — Waebrania 13 : 16 . 
 Uzee wa Daudi uliongeza jinsi gani uzito wa maneno ya Zaburi 37 : 23 - 25 ? 
 Ingawa kwa miaka mingi hali za Daudi zilibadilika mara nyingi , bado alisadiki kwamba Yehova haachi kamwe kuwatunza watumishi wake washikamanifu . 
 Mwishoni mwa maisha yake , Daudi alitunga wimbo unaojulikana leo kuwa Zaburi ya 37 . 
 Hebu wazia Daudi akitafakari , huku akipiga kinubi chake na kuimba maneno yafuatayo : “ Hatua za mwanamume zimetayarishwa na Yehova , na Yeye hupendezwa na njia yake . 
 Ijapokuwa huenda akaanguka , yeye hatatupwa chini , kwa maana Yehova anautegemeza mkono wake . 
 Nilikuwa kijana , pia nimezeeka , na bado sijamwona mtu yeyote mwadilifu akiwa ameachwa kabisa , wala uzao wake ukitafuta mkate . ” 
 Yehova aliona kwamba inafaa kutaja uzee wa Daudi katika zaburi hiyo iliyoongozwa na roho . 
 Jambo hilo linafanya maneno hayo yawe yenye kugusa moyo kama nini ! 
 Mtume Yohana aliweka jinsi gani mfano mzuri wa uaminifu ingawa alikuwa amezeeka na hali zake zilikuwa zimebadilika ? 
 Mtume Yohana ni mfano mwingine mzuri wa uaminifu ingawa alikuwa amezeeka na hali zake zilikuwa zimebadilika . 
 Baada ya kumtumikia Mungu kwa karibu miaka 70 , Yohana alipelekwa uhamishoni katika kisiwa cha Patmo “ kwa sababu ya kusema juu ya Mungu na kutoa ushahidi kumhusu Yesu . ” 
 Hata hivyo , hakuwa amemaliza kazi yake . 
 Kwa kweli , maandishi yote ya Yohana yaliyo katika Biblia aliyaandika katika miaka ya mwisho ya maisha yake . 
 Akiwa Patmo , Yohana alionyeshwa maono yenye kuogopesha sana ya Ufunuo ambayo aliandika kwa makini sana . 
 Kwa ujumla , inafikiriwa kwamba aliachiliwa huru kutoka uhamishoni wakati wa utawala wa Maliki Mroma aliyeitwa Nerva . 
 Baadaye , kufikia mwaka wa 98 W.K . hivi , alipokuwa na umri wa miaka 90 au 100 hivi , Yohana aliandika kitabu cha Injili na barua tatu zinazoitwa kwa jina lake . 
 Rekodi Isiyoharibika ya Uvumilivu 
 Wale ambao wamepoteza uwezo wao wa kuzungumza wanaweza kuonyesha jinsi gani ujitoaji wao kwa Yehova ? 
 Udhaifu unaweza kuwa wa aina nyingi na wa viwango tofauti . 
 Kwa mfano , watu fulani wamepoteza hata uwezo wao wa kuzungumza . 
 Hata hivyo , bado wanathamini na kukumbuka upendo wa Mungu na fadhili zake zisizostahiliwa . 
 Ingawa hawawezi kuzungumza kwa kinywa chao , katika mioyo yao wanamwambia Yehova hivi : “ Jinsi ninavyoipenda sheria yako ! 
 Ndiyo ninayoihangaikia mchana kutwa . ” 
 Yehova , kwa upande wake , anawajua wale “ wanaolifikiria jina lake , ” naye anathamini jinsi watu hao walivyo tofauti na wanadamu walio wengi , ambao hawajali njia zake . 
 Inafariji kama nini kujua kwamba Yehova anapendezwa na kutafakari kwa mioyo yetu ! — 1 Mambo ya Nyakati 28 : 9 ; Zaburi 19 : 14 . 
 Wale ambao wamemtumikia Yehova kwa miaka mingi wametimiza jambo gani la pekee sana ? 
 Hatupaswi kupuuza uhakika wa kwamba wale ambao wamekuwa wakimtumikia Yehova kwa uaminifu kwa makumi ya miaka , wameweka rekodi isiyoharibika ya uvumilivu ambayo ni ya pekee sana na haiwezi kupatikana kwa njia nyingine yoyote . 
 Yesu alisema : “ Nanyi kwa kuvumilia mtajipatia nafsi zenu . ” 
 Uvumilivu ni muhimu ili kupata uzima wa milele . 
 Ninyi ambao ‘ mmefanya mapenzi ya Mungu ’ na mmethibitisha ushikamanifu wenu kupitia maisha yenu mnaweza kutazamia kupokea “ utimizo wa ile ahadi . ” — Waebrania 10 : 36 . 
 ( a ) Yehova anapendezwa kuona nini kuhusiana na watu wazee ? 
 ( b ) Tutachunguza nini katika habari inayofuata ? 
 Yehova anathamini utumishi wako wa nafsi yote iwe unaweza kufanya mengi au machache . 
 Haidhuru ni mambo gani ambayo huenda yakampata ‘ mtu wetu wa nje ’ kadiri tunavyozeeka , ‘ mtu wetu wa ndani ’ anaweza kufanywa upya siku baada ya siku . 
 Hapana shaka kwamba Yehova anathamini yale ambayo ulitimiza wakati uliopita , lakini ni wazi sana kwamba anathamini pia yale ambayo unatimiza sasa kwa ajili ya jina lake . 
 Katika habari inayofuata , tutachunguza matokeo yenye kudumu ya uaminifu huo . 
 Ungetoa Jibu Gani ? 
 • Ana aliwawekea Wakristo waliozeeka leo mfano gani mzuri ? 
 • Kwa nini si lazima umri umzuie mtu kutimiza yale anayoweza ? 
 • Watu waliozeeka wanaweza kuendelea kuonyesha ujitoaji - kimungu jinsi gani ? 
 • Yehova ana maoni gani kuhusu utumishi ambao watu waliozeeka wanamtolea ? 
 [ Picha katika ukurasa wa 23 ] 
 Danieli aliyezeeka alitambua kupitia “ vitabu ” muda ambao watu wa Yuda wangekaa uhamishoni 
 [ Picha katika ukurasa wa 25 ] 
 Watu wengi waliozeeka ni mifano mizuri katika kuhudhuria mikutano kwa ukawaida , kuhubiri kwa bidii , na kuwa na hamu ya kujifunza 
 Waliozeeka Ni Baraka Kwa Vijana 
 “ Mpaka wakati wa uzee na wa kuwa na kichwa chenye mvi , Ee Mungu , usiniache , mpaka nikitangazie kizazi habari za mkono wako , habari za nguvu zako , kwa wale wote watakaokuja . ” — ZABURI 71 : 18 . 
 1 , 2 . 
 Watumishi wa Mungu waliozeeka wanapaswa kuthamini nini , na sasa tutachunguza nini ? 
 MZEE mmoja Mkristo katika Afrika Magharibi alimtembelea ndugu mmoja mtiwa - mafuta na kumuuliza , “ Habari gani ? ” 
 Ndugu huyo alijibu hivi : “ Ninaweza kukimbia na ninaweza kuruka - ruka , ” huku akijaribu kutenda kupatana na maneno yake . 
 Na akaongeza hivi : “ Lakini , siwezi kupaa angani . ” 
 Mzee huyo alielewa hivi maneno hayo : ‘ Kile ninachoweza kufanya , ninafurahi kukifanya , lakini kile ambacho siwezi kufanya , sikifanyi . ’ 
 Mzee aliyemtembelea ndugu huyo , kwa sasa ana umri wa miaka 80 na kitu , na bado anakumbuka kwa shangwe jinsi ndugu huyo alivyokuwa mshikamanifu na mwenye kuchekesha . 
 Sifa za kimungu ambazo zinaonyeshwa na mtu aliyezeeka zinaweza kuwa na uvutano wa kudumu juu ya wengine . 
 Bila shaka , umri peke yake haumfanyi mtu awe mwenye hekima na kuwa na sifa kama za Kristo . 
 Biblia inasema hivi : “ Kichwa chenye mvi ni taji la uzuri kinapopatikana katika njia ya uadilifu . ” 
 Ikiwa una umri mkubwa , je , unatambua jinsi maneno na matendo yako yanavyoweza kuwa na uvutano mzuri juu ya wengine ? 
 Chunguza mifano fulani inayotajwa katika Biblia ambayo inaonyesha jinsi watu waliozeeka walivyokuwa baraka kwelikweli kwa vijana . 
 Imani Yenye Matokeo ya Kudumu 
 Uaminifu wa Noa umewafaidi jinsi gani watu wote wanaoishi leo ? 
 Imani ya Noa na kubaki kwake imara kulitokeza faida ambazo zinatunufaisha hata leo . 
 Noa alikuwa akikaribia umri wa miaka 600 alipojenga safina , kukusanya wanyama , na kuwahubiria majirani wake . 
 Kwa sababu ya kumwogopa na kumheshimu Mungu , Noa pamoja na familia yake , waliokoka ile Gharika kubwa , naye akawa babu ya watu wote wanaoishi duniani leo . 
 Kwa kweli , Noa aliishi wakati ambapo watu wengi walikuwa wakiishi miaka mingi . 
 Lakini , hata akiwa mwenye umri mkubwa , Noa alibaki mwaminifu , na hilo lilitokeza baraka nyingi sana . 
 Jinsi gani ? 
 Kubaki imara kwa Noa kumewafaidi jinsi gani watumishi wa Mungu leo ? 
 Noa alikuwa na umri wa karibu miaka 800 Nimrodi alipowachochea watu kujenga Mnara wa Babeli ili kuasi amri ya Yehova ya ‘ kujaza dunia . ’ 
 Hata hivyo , Noa hakushiriki katika uasi wa Nimrodi . 
 Hivyo , inaelekea kwamba lugha yake haikubadilishwa wakati lugha ya waasi ilipovurugwa . 
 Imani ya Noa na kubaki kwake imara , kulikoonekana si tu wakati wa uzee wake bali pia katika maisha yake yote marefu , kunastahili kwa kweli kuigwa na watumishi wa Mungu walio na umri wowote ule . — Waebrania 11 : 7 . 
 Uvutano Katika Familia 
 5 , 6 . ( a ) Abrahamu alipokuwa na umri wa miaka 75 , Yehova alimwambia afanye nini ? 
 ( b ) Abrahamu aliitikia jinsi gani amri ya Mungu ? 
 Uvutano ambao watu waliozeeka wanaweza kuwa nao juu ya imani ya watu wa familia zao unaweza kuonwa katika maisha ya wazee wa ukoo walioishi baada ya Noa . 
 Abrahamu alikuwa na umri wa miaka 75 hivi Mungu alipomwambia : “ Nenda zako kutoka katika nchi yako na kutoka kwa watu wa jamaa yako na kutoka kwa nyumba ya baba yako mpaka katika nchi ambayo nitakuonyesha ; nami nitafanya taifa kubwa kutokana nawe , nitakubariki . ” — Mwanzo 12 : 1 , 2 . 
 Wazia ukiambiwa uache nyumba yako , marafiki wako , nchi ulikozaliwa , na usalama wa watu wako wa ukoo ili uende katika nchi usiyoijua . 
 Abrahamu aliambiwa afanye hivyo . 
 ‘ Alienda kama vile Yehova alivyokuwa amemwambia , ’ na kwa muda wote uliobaki wa maisha yake , aliishi katika mahema akiwa mgeni na mkaaji wa kuhama - hama katika nchi ya Kanaani . 
 Ingawa Yehova alimwambia kwamba angekuwa “ taifa kubwa , ” Abrahamu alikufa muda mrefu kabla ya wazao wake kuwa wengi . 
 Sara , mke wake , alimzalia mwana mmoja tu , Isaka , baada ya Abrahamu kukaa katika Nchi ya Ahadi kwa miaka 25 . 
 Hata hivyo , Abrahamu hakuchoka wala hakurudi Uru , jiji alikotoka . 
 Ni mfano mzuri kama nini wa imani na uvumilivu ! 
 Uvumilivu wa Abrahamu ulikuwa na matokeo gani juu ya mwana wake Isaka , na kwa wanadamu ? 
 Uvumilivu wa Abrahamu ulikuwa na matokeo yenye nguvu juu ya mwana wake Isaka , ambaye aliishi maisha yake yote , yaani , miaka 180 , akiwa mkaaji mgeni katika nchi ya Kanaani . 
 Uvumilivu wa Isaka ulitegemea imani katika ahadi ya Mungu , imani ambayo ilijengwa ndani yake na wazazi wake waliozeeka , na baadaye ikatiwa nguvu na neno ambalo Yehova mwenyewe alimpa . 
 Kubaki imara kwa Isaka kulitimiza jambo la maana sana katika utimizo wa ahadi ya Yehova kwamba “ uzao ” ambao kupitia huo wanadamu wote wangejibariki ungetokana na familia ya Abrahamu . 
 Mamia ya miaka baadaye , Yesu Kristo , sehemu kuu ya “ uzao ” huo , aliwafungulia njia wote ambao wangemwamini ili wapatanishwe na Mungu na kupata uzima wa milele . — Wagalatia 3 : 16 ; Yohana 3 : 16 . 
 Yakobo alionyesha jinsi gani imani yenye nguvu , na matokeo yakawa nini ? 
 Naye Isaka alimsaidia mwana wake Yakobo kusitawisha imani yenye nguvu ambayo ilimwimarisha hata alipozeeka . 
 Yakobo alikuwa na umri wa miaka 97 alipopigana mieleka usiku mzima na malaika ili abarikiwe . 
 Kabla ya kifo chake akiwa na umri wa miaka 147 , Yakobo alitumia nguvu zake zote zilizobaki ili kumbariki kila mmoja wa wanawe 12 . 
 Maneno ya unabii aliyosema , yanayopatikana sasa kwenye Mwanzo 49 : 1 - 28 , yalithibitika kuwa ya kweli na bado yanatimizwa . 
 Tunaweza kusema nini kuhusu uvutano ambao watu wazee na wakomavu kiroho wanaweza kuwa nao juu ya familia zao ? 
 Kwa wazi , watumishi washikamanifu wa Mungu waliozeeka wanaweza kuwa na uvutano mzuri sana juu ya watu wa familia zao . 
 Mafundisho ya Maandiko , mashauri yenye hekima , na mfano mzuri wa uvumilivu , unaweza kumsaidia sana kijana kukua akiwa na imani yenye nguvu . 
 Watu wazee hawapaswi kamwe kupuuza uvutano mzuri ambao wanaweza kuwa nao juu ya familia zao . 
 Uvutano Juu ya Waabudu Wenzao 
 Yosefu alitoa ‘ amri gani kuhusu mifupa yake , ’ na matokeo yalikuwa nini ? 
 Pia , waliozeeka wanaweza kuwa na uvutano mzuri juu ya waamini wenzao . 
 Yosefu , mwana wa Yakobo , alifanya tendo moja rahisi la imani katika uzee wake ambalo lilikuwa na matokeo makubwa juu ya mamilioni ya waabudu wa kweli walioishi baada yake . 
 Yosefu alikuwa na umri wa miaka 110 ‘ alipotoa amri kuhusu mifupa yake , ’ kwamba wakati Waisraeli wangetoka Misri , wangepaswa kubeba mifupa yake . 
 Amri hiyo ilitoa tumaini na uhakikisho wa kwamba baada ya kifo cha Yosefu , Waisraeli wangekombolewa kutoka katika maisha magumu ya utumwa wa miaka mingi . 
 Inaelekea Musa aliyezeeka alikuwa na uvutano gani juu ya Yoshua ? 
 Musa ni mmoja wa wale ambao walitiwa moyo na maneno ya imani ya Yosefu . 
 Musa alipokuwa na umri wa miaka 80 , alipewa pendeleo la kuichukua mifupa ya Yosefu kutoka Misri . 
 Karibu na wakati huo , alikutana na Yoshua ambaye alikuwa kijana sana . 
 Kwa miaka 40 iliyofuata , Yoshua alitumikia akiwa mhudumu wa Musa . 
 Alipanda pamoja na Musa kwenye Mlima Sinai na alikuwepo Musa alipoteremka kutoka mlimani akiwa na mabamba ya Ushuhuda . 
 Ni wazi kwamba Musa aliyezeeka alimpa Yoshua mashauri bora na hekima nyingi kama nini ! 
 Yoshua alithibitisha jinsi gani kwamba alikuwa na uvutano mzuri juu ya taifa la Israeli kwa muda wote alioishi ? 
 Naye Yoshua alilitia moyo taifa la Israeli muda wote wa maisha yake . 
 Andiko la Waamuzi 2 : 7 linatuambia hivi : “ Watu wakaendelea kumtumikia Yehova siku zote za Yoshua na siku zote za wale wanaume wazee walioendelea kuishi baada ya Yoshua na ambao walikuwa wameona kazi yote kubwa ya Yehova ambayo aliwafanyia Israeli . ” 
 Hata hivyo , baada ya kifo cha Yoshua na wanaume wengine wazee , kipindi cha miaka 300 cha kuyumba - yumba kati ya ibada ya kweli na ya uwongo kilianza na kuendelea mpaka siku za nabii Samweli . 
 Samweli ‘ Alitenda Uadilifu ’ 
 Samweli alifanya nini ili ‘ kutenda uadilifu ? ’ 
 Biblia haisemi Samweli alikuwa na umri gani alipokufa , lakini matukio katika Kitabu cha Kwanza cha Samweli yanahusu kipindi cha miaka 102 hivi , na Samweli aliona mengi ya matukio hayo . 
 Kwenye Waebrania 11 : 32 , 33 , tunasoma kwamba waamuzi na manabii wanyoofu ‘ walitenda uadilifu . ’ 
 Ndiyo , Samweli aliwashawishi baadhi ya watu wa siku zake kuepuka au kuacha matendo maovu . 
 Alifanya hivyo kwa njia gani ? 
 Alikuwa mshikamanifu kwa Yehova katika maisha yake yote . 
 Hakuogopa kutoa mashauri mazito hata kwa mfalme . 
 Zaidi ya hayo , Samweli , akiwa ‘ amezeeka na mwenye mvi , ’ aliweka mfano mzuri wa kusali kwa ajili ya wengine . 
 Alisema ‘ lilikuwa jambo lisilowaziwa amtendee Yehova dhambi kwa kuacha kusali ’ kwa ajili ya Waisraeli wenzake . — 1 Samweli 12 : 2 , 23 . 
 14 , 15 . 
 Leo , waliozeeka wanaweza kumwiga Samweli jinsi gani kuhusiana na sala ? 
 Yote hayo yanaonyesha njia muhimu ambayo watu waliozeeka wanaweza kuwa na uvutano mzuri juu ya watumishi wenzao wa Yehova . 
 Ingawa wana udhaifu unaosababishwa na afya mbaya au hali nyingine , wale wenye umri mkubwa wanaweza kusali kwa ajili ya wengine . 
 Enyi mliozeeka , je , mnatambua jinsi sala zenu zinavyolifaidi sana kutaniko ? 
 Kwa sababu ya imani yenu katika damu ya Kristo iliyomwagwa , mna msimamo unaokubalika machoni pa Yehova , na kwa sababu ya uvumilivu wenu wa miaka mingi , imani yenu imepata “ sifa iliyojaribiwa . ” 
 Msisahau kamwe hili : “ Dua ya mtu mwadilifu , inapofanya kazi , ina nguvu nyingi . ” — Yakobo 5 : 16 . 
 Sala zenu za kutegemeza kazi ya Ufalme wa Yehova zinahitajiwa . 
 Baadhi ya ndugu zetu wamo gerezani kwa sababu ya msimamo wao wa Kikristo wa kutokuwamo . 
 Wengine wamepatwa na misiba ya asili , vita , na mapigano ya wenyewe kwa wenyewe . 
 Kwa kuongezea , kuna wengine katika makutaniko yetu ambao wanakabiliana na vishawishi au upinzani . 
 Mnahitaji pia kusali kwa ukawaida kwa ajili ya wale wanaoongoza katika kazi ya kuhubiri na kusimamia makutaniko . 
 Inatia moyo sana mnapotaja waamini wenzenu katika sala zenu , kama alivyofanya Epafra ! — Wakolosai 4 : 12 . 
 Kufundisha Kizazi Kinachokuja 
 16 , 17 . 
 Ni nini kilichotabiriwa kwenye Zaburi 71 : 18 , na hilo limetimia jinsi gani ? 
 “ Kondoo wengine ” ambao wana tumaini la kuishi milele duniani , wamepata mazoezi mazuri sana kwa sababu ya kushirikiana na watumishi waaminifu wa “ kundi dogo , ” yaani , wale walio na tumaini la kwenda mbinguni . 
 Hilo lilitabiriwa kwenye Zaburi 71 : 18 , ambapo tunasoma hivi : “ Mpaka wakati wa uzee na wa kuwa na kichwa chenye mvi , Ee Mungu , usiniache , mpaka nikitangazie kizazi habari za mkono wako , habari za nguvu zako , kwa wale wote watakaokuja . ” 
 Kabla ya kwenda mbinguni ili kutukuzwa pamoja na Yesu Kristo , watiwa - mafuta wamekuwa wenye bidii ya kuwazoeza washiriki wenzao wa kondoo wengine ili watimize madaraka mengi ambayo yanazidi kuongezeka . 
 Kanuni ya Zaburi 71 : 18 kuhusu kuwafundisha “ wale wote watakaokuja ” inaweza pia kuwahusu kondoo wengine ambao wamefundishwa na watiwa - mafuta wa Mungu . 
 Yehova amewapa washiriki waliozeeka wa kondoo wengine pendeleo la kutoa ushuhuda kuhusu jina lake kwa wale ambao sasa wanakubali ibada ya kweli . 
 Kondoo wengine wanahisi kwamba wamebarikiwa kwa sababu ya yale ambayo wamejifunza kutoka kwa watiwa - mafuta , nao wanachochewa kushiriki elimu yao ya Biblia pamoja na wengine wanaotamani kumtumikia Yehova . — Ufunuo 7 : 9 , 10 . 
 18 , 19 . ( a ) Watumishi wengi wa Yehova waliozeeka wanaweza kueleza habari gani zenye thamani ? 
 ( b ) Wakristo waliozeeka wanaweza kuwa na uhakika gani ? 
 Watumishi wa Yehova ambao wamezeeka , watiwa - mafuta na wale wa kondoo wengine , wanaishi wakati wa matukio ya maana sana ya kihistoria . 
 Wachache wao ambao bado wako hai walikuwepo wakati sinema ya kwanza ya “ Photo - Drama of Creation ” ilipoonyeshwa . 
 Mashahidi fulani waliozeeka waliwajua kibinafsi ndugu waliokuwa wakiongoza ambao walifungwa gerezani mwaka wa 1918 . 
 Wengine walishiriki kutangaza habari kwenye kituo cha redio cha WBBR cha Watchtower . 
 Wengi wanaweza kueleza kuhusu wakati ambapo mapambano ya kisheria ya kesi zilizohusu uhuru wa kidini wa Mashahidi wa Yehova yalipofanywa katika mahakama zilizo kuu zaidi . 
 Wengine walibaki imara kwa ajili ya ibada ya kweli huku wakiendelea kuishi chini ya serikali za kidikteta . 
 Ndiyo , waliozeeka wanaweza kusimulia jinsi ambavyo uelewaji wa kweli za Biblia umefunuliwa hatua kwa hatua . 
 Biblia inatutia moyo tufaidike na ujuzi wao mwingi . — Kumbukumbu la Torati 32 : 7 . 
 Wakristo waliozeeka wanahimizwa wawe mifano mizuri kwa vijana . 
 Kwa sasa , pengine huoni jinsi uvumilivu , sala , na mashauri yako yanavyowafaidi wengine . 
 Ni wazi kwamba Noa , Abrahamu , Yosefu , Musa , na wengine hawangeweza kujua jinsi uaminifu wao ungevifaidi vizazi vilivyofuata . 
 Hata hivyo , imani na utimilifu wao uliwafaidi sana wengine . 
 Mfano wako unaweza pia kuwa na matokeo kama hayo kwa vijana . 
 Wale wanaodumisha tumaini lao likiwa imara mpaka mwisho watapata baraka gani ? 
 Iwe utalindwa na kuokoka “ dhiki kuu ” au utafufuliwa , itakuwa shangwe kama nini kufurahia “ uzima ulio wa kweli ” ! 
 Fikiria kipindi cha Utawala wa Miaka Elfu wa Kristo wakati ambapo Yehova ataondoa madhara ya kuzeeka . 
 Badala ya miili yetu kuendelea kudhoofika , kila siku na hatua kwa hatua , tutaamka miili yetu ikiwa yenye nguvu zaidi , tukiwa na uwezo mzuri zaidi wa kuona , wa kusikia , na tukiwa na umbo zuri zaidi ! 
 Wale watakaobarikiwa kuishi katika ulimwengu mpya wa Mungu watakuwa vijana sikuzote kwa sababu wataishi milele . 
 Hivyo basi , sisi sote na tudumishe tumaini letu likiwa imara mpaka mwisho na kuendelea kumtumikia Yehova kwa nafsi yetu yote . 
 Tunaweza kuwa na uhakika kwamba Yehova atatimiza yote ambayo ameahidi na kwamba yale atakayofanya yatazidi kwa mbali matarajio yoyote ambayo huenda tukawa nayo . — Zaburi 37 : 4 ; 145 : 16 . 
 Ungetoa Jibu Gani ? 
 • Kubaki imara kwa Noa aliyezeeka kuliwaletea wanadamu wote baraka jinsi gani ? 
 • Imani ya wazee wa ukoo ilikuwa na matokeo gani juu ya wazao wao ? 
 • Wakiwa katika umri wao wa uzee , Yosefu , Musa , Yoshua , na Samweli waliwatia waabudu wenzao nguvu jinsi gani ? 
 • Watu waliozeeka wanaweza kuwawekea wengine mfano gani ? 
 [ Picha katika ukurasa wa 26 ] 
 Uvumilivu wa Abrahamu ulikuwa na matokeo yenye nguvu juu ya Isaka 
 [ Picha katika ukurasa wa 28 ] 
 Shauri la ukomavu la Musa lilimtia Yoshua moyo 
 [ Picha katika ukurasa wa 29 ] 
 Sala zako kwa ajili ya wengine zinaweza kutimiza mambo mengi mazuri 
 [ Picha katika ukurasa wa 30 ] 
 Vijana wanafaidika kwa kuwasikiliza watu waaminifu waliozeeka 
 ‘ Tumeumbwa Kwa Njia ya Ajabu ’ 
 “ Nimeumbwa kwa njia ya ajabu yenye kuogopesha . ” — ZABURI 139 : 14 . 
 Kwa nini watu wengi wenye akili wanaamini kwamba Mungu ndiye aliyeumba viumbe vya ajabu vilivyo duniani ? 
 ULIMWENGU wa asili umejaa viumbe vya ajabu . 
 Vilitoka wapi ? 
 Watu fulani wanafikiri kwamba jibu linaweza kupatikana bila kumhusisha Muumba mwenye akili . 
 Wengine wanaamini kwamba mtu asipomfikiria Muumba hatauelewa ulimwengu . 
 Wanaamini kwamba viumbe vilivyo duniani vinatatanisha sana , ni tofauti sana , na unaweza kuongeza kwamba ni vya ajabu sana visiweze kutokea vyenyewe tu . 
 Watu wengi , kutia ndani wanasayansi fulani , wanaona ushuhuda wa kwamba ulimwengu uliumbwa na Mtengenezaji mwenye hekima , mwenye nguvu , na mkarimu . 
 * 
 Ni nini kilichomchochea Daudi amsifu Yehova ? 
 Mfalme Daudi wa Israeli la kale aliamini kabisa kwamba Mtengenezaji anastahili kusifiwa kwa sababu ya uumbaji Wake wa ajabu . 
 Ingawa Daudi aliishi muda mrefu kabla ya enzi ya leo ya kisayansi , alitambua kwamba alikuwa amezungukwa na kazi za ajabu za uumbaji wa Mungu . 
 Daudi alihitaji tu kuchunguza mwili wake ili aogope na kuuheshimu uwezo wa Mungu wa kuumba . 
 Aliandika hivi : “ Nitakusifu kwa sababu nimeumbwa kwa njia ya ajabu yenye kuogopesha . 
 Kazi zako ni za ajabu , kama vile nafsi yangu inavyojua vema . ” — Zaburi 139 : 14 . 
 3 , 4 . 
 Kwa nini ni jambo la maana kwa kila mmoja wetu kutafakari kwa uzito kuhusu kazi za Yehova ? 
 Daudi alikuwa na usadikisho huo kwa sababu alitafakari kwa uzito . 
 Leo , shule nyingi na vyombo vya habari vinafundisha mawazo yanayovunja imani kuhusu mwanzo wa mwanadamu . 
 Ili tuwe na imani kama ya Daudi , tunapaswa pia kutafakari kwa uzito . 
 Hatupaswi kufuata tu mawazo ya wengine , hasa kuhusiana na mambo ya maana sana kama vile kuwapo kwa Muumba na daraka lake . 
 Zaidi ya hayo , kufikiria kwa uzito kuhusu kazi za Yehova kunatufanya tumthamini zaidi na tuwe na uhakika katika ahadi zake za wakati ujao . 
 Na hilo linaweza kutuchochea tumjue Yehova vizuri zaidi na kumtumikia . 
 Kwa hiyo , acheni tuone jinsi ambavyo sayansi ya leo imethibitisha kauli ya Daudi ya kwamba ‘ tumeumbwa kwa njia ya ajabu . ’ 
 Jinsi Mwili Wetu Unavyokua kwa Njia ya Ajabu 
 5 , 6 . ( a ) Uhai wetu sote ulianza namna gani ? 
 ( b ) Figo zetu zinafanya kazi gani ? 
 “ Wewe mwenyewe uliumba figo zangu ; wewe uliniweka nikiwa nimekingwa katika tumbo la mama yangu . ” 
 Uhai wa kila mmoja wetu ulianzia katika tumbo la mama ukiwa chembe moja ndogo kuliko nukta iliyo mwishoni mwa sentensi hii . 
 Chembe hiyo ndogo sana ilikuwa tata kabisa , ni kama maabara ndogo ya kemikali . 
 Ilikua haraka sana . 
 Kufikia mwisho wa mwezi wako wa pili katika tumbo la uzazi , tayari ulikuwa na viungo muhimu , kutia ndani figo . 
 Ulipozaliwa , figo zako zilikuwa tayari kusafisha damu yako , kuondoa sumu na maji ya ziada mwilini , na kuhifadhi vitu muhimu . 
 Figo zako mbili , ikiwa hazina tatizo lolote , zinasafisha maji yaliyo katika damu yako . 
 Zinasafisha lita 5 hivi za maji kwa kila dakika 45 katika mwili wa mtu mzima ! 
 Figo zako pia zinasaidia kudhibiti kiwango cha madini katika damu yako , asidi , na msukumo wa damu . 
 Figo zinafanya mambo mengine mengi yaliyo ya maana sana , kama vile kubadili vitamini D ili iweze kutumika kukuza mifupa kwa njia inayofaa na kutokeza homoni ( erythropoietin ) inayochochea mwili kutengeneza chembe nyekundu za damu ndani ya mifupa yako . 
 Ndiyo sababu figo zimeitwa “ wanakemia hodari wa mwili ” ! 
 * 
 7 , 8 . ( a ) Eleza ukuzi wa mapema wa mtoto mchanga katika tumbo la uzazi . ( b ) Mtoto anayekua ‘ anaungwa katika sehemu za chini kabisa za dunia ’ katika maana gani ? 
 “ Mifupa yangu haikufichwa kwako nilipofanyizwa katika siri , nilipoungwa katika sehemu za chini kabisa za dunia . ” 
 Chembe ya kwanza kabisa iligawanyika , na chembe mpya zilizotokezwa ziliendelea kugawanyika . 
 Baada ya muda , chembe ziligawanyika katika makundi ya pekee , zikawa chembe za neva , chembe za misuli , chembe za ngozi , na kadhalika . 
 Chembe za aina moja zilikusanyika pamoja na kutengeneza tishu na kisha viungo . 
 Kwa mfano , katika juma la tatu la mimba , mifupa ilianza kukua katika mwili wako . 
 Ulipokuwa na majuma saba tu ulikuwa na urefu wa sentimita 2.5 , lakini ulikuwa na mifupa yote 206 uliyo nayo sasa ukiwa mtu mzima , hata hivyo haikuwa imekomaa na ilikuwa laini , na bado haikuwa migumu . 
 Ukuzi huo wa ajabu ulitukia ndani ya tumbo la uzazi la mama yako . 
 Ni kana kwamba ulifichwa katika sehemu za chini za dunia ambamo mwanadamu hangeweza kuona . 
 Kwa kweli , wanadamu bado hawajui mengi kuhusu jinsi tunavyokua . 
 Kwa mfano , ni nini kilichofanya chembe fulani za urithi zichochee chembe kugawanyika na kufanyiza viungo mbalimbali vya mwili ? 
 Huenda mwishowe wanasayansi wakapata jibu , lakini kama Daudi anavyosema katika mstari unaofuata , Muumba wetu , Yehova , amekuwa akielewa vizuri jambo hilo . 
 9 , 10 . 
 Ukuzi wa sehemu za kiini - tete ‘ umeandikwa ’ katika “ kitabu ” cha Mungu jinsi gani ? 
 “ Macho yako yalikiona kiini - tete changu , na katika kitabu chako sehemu zake zote zilikuwa zimeandikwa , kuhusiana na siku ambazo zilifanyizwa na hakukuwako hata moja kati ya hizo . ” 
 Chembe yako ya kwanza ilikuwa na ramani kamili ya mwili wako wote . 
 Ramani hiyo iliongoza ukuzi wako kwa miezi tisa ambayo ulikuwa katika tumbo la uzazi kabla hujazaliwa na kisha ukuzi wako kwa zaidi ya miaka 20 kufikia kuwa mtu mzima . 
 Wakati huo , mwili wako ulipitia hatua nyingi , na hatua hizo zote ziliongozwa na habari iliyohifadhiwa katika chembe hiyo ya kwanza . 
 Daudi hakuwa na ujuzi kuhusu chembe za urithi na chembe nyingine , kwa sababu hakuwa na darubini . 
 Lakini alitambua kwa usahihi kwamba ukuzi wa mwili wake mwenyewe ulithibitisha kwamba ulipangwa mapema . 
 Huenda Daudi alijua kidogo jinsi viini - tete vinavyokua , kwa hiyo angeweza kufikiri kwamba ni lazima kila hatua ifuate ramani na programu iliyotayarishwa mapema . 
 Akitumia lugha ya kishairi , aliifafanua ramani hiyo kana kwamba ‘ ilikuwa imeandikwa ’ katika “ kitabu ” cha Mungu . 
 Tulipata umbo la mwili wetu jinsi gani ? 
 Leo , tunajua kwamba umbo ambalo ulirithi kutoka kwa wazazi wako na mababu , kama vile urefu , umbo la uso , rangi ya macho na ya nywele , na maelfu ya sifa nyingine , zilitegemea chembe zako za urithi . 
 Kila moja ya chembe zako ina makumi ya maelfu ya chembe za urithi , na kila chembe ya urithi ni sehemu ya mnyororo mrefu unaofanyizwa na DNA au ADN ( deoxyribonucleic acid ) . 
 Maagizo ya kuujenga mwili wako ‘ yameandikwa ’ katika kemikali zilizo katika DNA ya mwili wako . 
 Kila mara chembe zako zinapogawanyika ili kutengeneza chembe mpya au kuchukua mahali pa chembe zilizozeeka , DNA yako inatoa maagizo hayo , na hivyo kukufanya uendelee kuwa hai ukiwa na umbo lilelile . 
 Huo ni mfano mzuri kama nini ambao unaonyesha nguvu na hekima ya Mtengenezaji wetu wa kimbingu ! 
 Akili Yetu ya Pekee 
 Ni nini kinachofanya wanadamu wawe tofauti kabisa na wanyama ? 
 “ Kwa hiyo , jinsi mawazo yako yalivyo yenye thamani kwangu ! 
 Ee Mungu , jinsi jumla yake yote ilivyo kuu ! 
 Kama ningejaribu kuyahesabu , ni mengi kuliko hata chembe za mchanga . ” 
 Wanyama pia wameumbwa kwa njia ya ajabu , na wanyama fulani wana uwezo na hisi fulani ambazo zinapita zile za wanadamu . 
 Lakini Mungu aliwapa wanadamu akili inayopita akili ya mnyama yeyote yule . 
 Kitabu kimoja cha sayansi kinasema hivi : “ Ni kweli kwamba sisi wanadamu tunalingana na viumbe wengine kwa njia nyingi , lakini uwezo wetu wa kuzungumza lugha na kufikiri ni wa pekee sana miongoni mwa viumbe walio duniani . 
 Pia , tuna hamu ya pekee sana ya kujua jinsi tulivyo : Mwili wetu umefanywa jinsi gani ? 
 Tuliumbwa jinsi gani ? ” 
 Hayo ni maswali ambayo Daudi pia alifikiria . 
 ( a ) Daudi angeweza jinsi gani kutafakari kuhusu mawazo ya Mungu ? 
 ( b ) Tunaweza kufuata mfano wa Daudi jinsi gani ? 
 Jambo la maana zaidi ni kwamba tofauti na wanyama , tuna uwezo wa pekee sana wa kutafakari kuhusu mawazo ya Mungu . 
 * Zawadi hiyo ya pekee ni moja ya mambo yanayoonyesha tumeumbwa “ kwa mfano wa Mungu . ” 
 Daudi alitumia zawadi hiyo vizuri . 
 Alitafakari kuhusu mambo yanayothibitisha kwamba kuna Mungu na akatafakari pia kuhusu sifa nzuri zinazoonekana katika dunia . 
 Daudi alikuwa pia na vitabu vya zamani vya Maandiko Matakatifu ambamo Mungu anafunua habari na kazi zake . 
 Maandiko hayo yaliyoongozwa na roho yalimsaidia Daudi kuelewa mawazo , utu , na kusudi la Mungu . 
 Kutafakari kuhusu Maandiko , uumbaji , na jinsi Mungu alivyoshughulika naye kulimchochea Daudi amsifu Mtengenezaji wake . 
 Imani Inatia Ndani Nini ? 
 Ili tuweze kuwa na imani katika Mungu kwa nini hatuhitaji kujua kila jambo kumhusu ? 
 Kadiri Daudi alivyotafakari kuhusu uumbaji na Maandiko , ndivyo alivyotambua kwamba hangeweza kamwe kufahamu ujuzi kamili wa Mungu na uwezo wake . 
 Hali yetu ni kama ya Daudi . 
 Hatutaweza kamwe kuelewa kila jambo kuhusu kazi zote za uumbaji za Mungu . 
 Lakini Mungu ‘ amefunua ’ ujuzi wa kutosha kupitia Maandiko na uumbaji ili kuwasaidia watu wanaotafuta kweli ambao wanaishi wakati wowote ule , kuwa na imani ambayo inategemea uthibitisho . — Waroma 1 : 19 , 20 ; Waebrania 11 : 1 , 3 . 
 Onyesha jinsi imani na uhusiano wetu pamoja na Mungu zinavyohusiana . 
 Kuwa na imani kunatia ndani mambo mengi zaidi ya kukubali tu kwamba uhai na ulimwengu umetokana na Chanzo chenye akili . 
 Kunatia ndani kumtegemea Yehova Mungu akiwa mtu , na kutambua kwamba anataka tumjue na kudumisha uhusiano mzuri pamoja naye . 
 Tunaweza kufikiria jinsi mtoto anavyomtegemea na kumwamini baba mwenye upendo . 
 Mtu mwenye mashaka akikuuliza ikiwa baba yako anaweza kweli kukusaidia wakati wa taabu , huenda usiweze kumsadikisha kwamba baba yako anategemeka . 
 Hata hivyo , ikiwa umeona mambo yanayothibitisha kwamba baba yako anategemeka , unaweza kuwa na hakika kwamba hatakosa kukusaidia . 
 Vivyo hivyo , kupata kumjua Yehova kwa kujifunza Maandiko , kutafakari kuhusu uumbaji , na kuona akitusaidia kwa kujibu sala zetu kunatuchochea tumtegemee . 
 Pia kunatufanya tutake kujifunza mengi zaidi kumhusu na kumsifu milele kwa sababu tunampenda bila ubinafsi na tumejitoa kwake . 
 Hilo ndilo kusudi bora zaidi ambalo mtu anaweza kufuatia . — Waefeso 5 : 1 , 2 . 
 Tafuta Mwongozo wa Mtengenezaji Wetu 
 Tunajifunza nini tunapochunguza uhusiano wa karibu ambao Daudi alikuwa nao pamoja na Yehova ? 
 “ Unichunguze kabisa , Ee Mungu , uujue moyo wangu . 
 Unichunguze , na uzijue fikira zangu zinazofadhaisha , na uone kama ndani yangu mna njia yoyote yenye kuumiza , na uniongoze katika njia ya mpaka wakati usio na kipimo . ” 
 Daudi alijua kwamba tayari Yehova alimjua kabisa . 
 Mtengenezaji wake aliona kila jambo alilofikiria , alilosema , au alilofanya . 
 Ujuzi wa ndani sana ambao Mungu alikuwa nao ulimfanya Daudi ajisikie akiwa salama , kama vile mtoto mdogo anavyojisikia akiwa salama anapokuwa mikononi mwa wazazi wake wenye upendo . 
 Daudi alithamini uhusiano huo wa karibu pamoja na Yehova , naye alijitahidi kuudumisha kwa kufikiria kwa undani kuhusu kazi za Yehova na kwa kusali Kwake . 
 Kwa kweli , zaburi nyingi za Daudi , kutia ndani Zaburi ya 139 , ni sala ambazo zimetungwa kama muziki . 
 Kutafakari na kusali kunaweza kutusaidia vivyo hivyo kumkaribia Yehova . 
 ( a ) Kwa nini Daudi alitaka Yehova auchunguze moyo wake ? 
 ( b ) Njia yetu ya kutumia uhuru wetu wa kuchagua ina matokeo gani juu ya maisha yetu ? 
 Kwa kuwa tumefanywa kwa mfano wa Mungu , tumepewa uhuru wa kuchagua . 
 Tunaweza kuchagua kufanya mema au mabaya . 
 Kwa kuwa tuna uhuru huo tuna wajibu wa kiadili . 
 Daudi hakutaka kuhesabiwa pamoja na waovu . 
 Alitaka kuepuka kufanya makosa yenye kuumiza . 
 Hivyo , alipotafakari kuhusu ujuzi wa Yehova wa mambo yote , Daudi alimwomba Mungu kwa unyenyekevu achunguze utu wake wa ndani na kumwongoza katika njia ya uzima . 
 Viwango vya Mungu vya maadili vya uadilifu vinamhusu kila mtu ; kwa hiyo sisi pia tunahitaji kufanya maamuzi yanayofaa . 
 Yehova anatuhimiza sote tumtii . 
 Tukifanya hivyo atatukubali na tutapata faida nyingi . 
 Kutembea pamoja na Yehova siku kwa siku kunatusaidia kusitawisha amani ya akili , hata tunapopata matatizo yenye kuhuzunisha . — Wafilipi 4 : 6 , 7 . 
 Mfuate Mtengenezaji Wetu wa Ajabu ! 
 Daudi alikata kauli gani alipotafakari kuhusu uumbaji ? 
 Akiwa kijana , mara nyingi Daudi alikuwa nje , akichunga makundi ya kondoo . 
 Kondoo waliinamisha vichwa vyao ili kulisha , lakini yeye aliinua macho yake mbinguni . 
 Katika giza la usiku , alitafakari kuhusu fahari ya ulimwengu mzima na maana yake . 
 Daudi aliandika hivi : “ Mbingu zinatangaza utukufu wa Mungu ; nalo anga linatangaza kazi ya mikono yake . 
 Siku moja baada ya siku nyingine hufanya maneno yabubujike , na usiku mmoja baada ya usiku mwingine huonyesha ujuzi . ” 
 Daudi alielewa kwamba alihitaji kumtafuta na kumfuata Yule ambaye alitengeneza vitu vyote kwa njia ya ajabu . 
 Tunapaswa kufanya vivyo hivyo . 
 Vijana na wazee wanaweza kujifunza nini kuhusu jinsi ‘ tulivyoumbwa kwa njia ya ajabu ’ ? 
 Daudi aliweka mfano mzuri wa kufuata shauri ambalo baadaye mwana wake Sulemani aliwapa vijana : “ Mkumbuke , sasa , Muumba wako Mkuu katika siku za ujana wako . . . 
 Mwogope Mungu wa kweli na kushika amri zake . 
 Kwa maana huo ndio wajibu wote wa mwanadamu . ” 
 Akiwa kijana , tayari Daudi alitambua kwamba ‘ aliumbwa kwa njia ya ajabu . ’ 
 Kuishi kupatana na ujuzi huo kulimletea faida kubwa katika maisha yake yote . 
 Ikiwa sisi , vijana kwa wazee , tutamsifu na kumtumikia Muumba wetu Mkuu , maisha yetu ya sasa na ya wakati ujao yatakuwa yenye kupendeza . 
 Biblia inaahidi hivi kuhusu wale ambao wanadumisha uhusiano wa karibu pamoja na Yehova na kuishi kupatana na njia zake za uadilifu : “ Wataendelea kusitawi wakati wa kuwa na kichwa chenye mvi , wataendelea kuwa wanono na wabichi , ili kutangaza kwamba Yehova ni mnyoofu . ” 
 Nasi tutakuwa na tumaini la kufurahia milele kazi za ajabu za Mtengenezaji wetu . 
 [ Maelezo ya Chini ] 
 Ona gazeti la Amkeni ! 
 la Juni 22 , 2004 ( 22 / 6 / 2004 ) , lililochapishwa na Mashahidi wa Yehova . 
 Ona pia makala “ Mafigo Yako — Chujio la Kutegemeza Uhai , ” katika gazeti la Amkeni ! 
 la Agosti 8 , 1997 ( 8 / 8 / 1997 ) . 
 Inaonekana maneno ya Daudi katika Zaburi 139 : 18b yanamaanisha kwamba ikiwa angehesabu mawazo ya Yehova siku nzima mpaka alipolala usiku , bado angekuwa na mawazo mengi ya kuhesabu wakati angeamka asubuhi . 
 Je , Unaweza Kueleza ? 
 • Ukuzi wa kiini - tete unaonyesha jinsi gani kwamba ‘ tumeumbwa kwa njia ya ajabu ’ ? 
 • Kwa nini tunapaswa kutafakari kuhusu mawazo ya Yehova ? 
 • Kuna uhusiano gani kati ya imani na uhusiano wetu pamoja na Yehova ? 
 [ Picha katika ukurasa wa 23 ] 
 Ukuzi wa mtoto katika tumbo la uzazi unafuata ramani iliyotayarishwa mapema 
 DNA 
 [ Hisani ] 
 Unborn fetus : Lennart Nilsson 
 [ Picha katika ukurasa wa 24 ] 
 Tuna uhakika katika Yehova kama watoto wanaomtegemea baba mwenye upendo 
 [ Picha katika ukurasa wa 25 ] 
 Kutafakari kuhusu kazi za mikono za Yehova kulimchochea Daudi amsifu Mungu 
 “ Msimlipe Yeyote Uovu Kwa Uovu ” 
 “ Msimlipe yeyote uovu kwa uovu . 
 Fanyeni mambo mema machoni pa watu wote . ” — WAROMA 12 : 17 . 
 Watu wengi wana tabia gani ? 
 MTOTO anaposukumwa na mtoto mwenzake , kwa kawaida jambo la kwanza analofanya ni kumsukuma pia . 
 Inasikitisha kwamba si watoto tu walio na tabia hiyo ya kulipiza kisasi . 
 Watu wengi wazima wanatenda vivyo hivyo . 
 Mtu fulani anapowaudhi , wako tayari kulipiza kisasi . 
 Ni kweli kwamba watu wengi wazima hawawasukumi wenzao kihalisi , lakini wengi wanalipiza kisasi kwa njia za werevu . 
 Labda wanaeneza porojo yenye kuumiza kuhusu yule aliyewakosea au wanatafuta njia za kumzuia asifanikiwe maishani . 
 Hata watumie njia gani , nia yao ni moja , kulipiza kisasi . 
 ( a ) Kwa nini Wakristo wa kweli wanapambana na tamaa ya kulipiza kisasi ? 
 ( b ) Tutazungumzia maswali gani na sura gani ya Biblia ? 
 Ijapokuwa tamaa ya kulipiza kisasi ina nguvu sana , Wakristo wa kweli wanapambana ili isiwashinde . 
 Wanajitahidi kufuata himizo hili la mtume Paulo : “ Msimlipe yeyote uovu kwa uovu . ” 
 Ni nini kitatuchochea tuishi kupatana na kiwango hicho cha juu ? 
 Ni nani hasa ambaye hatupaswi kumlipa uovu ? 
 Tutapata faida gani tusipolipiza kisasi ? 
 Ili kujibu maswali hayo , acheni tuchunguze kwa undani maneno ya Paulo ili tuone jinsi sura ya 12 ya Waroma inavyoonyesha kwamba kutolipiza kisasi ni jambo linalofaa , la kiasi , na la upendo . 
 Tutazungumzia mambo hayo matatu , jambo moja baada ya lingine . 
 “ Kwa Sababu Hiyo Nawasihi Ninyi ” 
 3 , 4 . ( a ) Paulo anazungumzia nini kuanzia Waroma sura ya 12 , na kwa nini anatumia maneno “ kwa sababu hiyo ” ? 
 ( b ) Huruma za Mungu zilipaswa kuwa na matokeo gani kwa Wakristo huko Roma ? 
 Kuanzia sura ya 12 , Paulo anazungumzia mambo manne yanayohusiana ambayo yanagusa maisha ya Mkristo . 
 Anazungumzia uhusiano wetu pamoja na Yehova , pamoja na waamini wenzetu , pamoja na wasio waamini , na pamoja na mamlaka za kiserikali . 
 Paulo anaonyesha kwamba kuna sababu muhimu ya kuepuka mielekeo isiyofaa , kutia ndani tamaa ya kulipiza kisasi . 
 Anasema hivi : “ Kwa sababu hiyo nawasihi ninyi kwa huruma za Mungu , akina ndugu . ” 
 Angalia maneno “ kwa sababu hiyo , ” ambayo yanamaanisha “ kupatana na mambo yaliyotangulia . ” 
 Ni kana kwamba Paulo anasema , ‘ Kwa sababu ya mambo ambayo nimekwisha kuwaeleza , ninawasihi mfanye jambo ambalo sasa nitawaambia . ’ 
 Paulo alikuwa amewaeleza nini Wakristo hao wa Roma ? 
 Katika sura 11 za kwanza za barua yake , Paulo alizungumzia pendeleo la pekee ambalo Wayahudi na Watu wa Mataifa wanalo la kutawala pamoja na Kristo katika Ufalme wa Mungu , tumaini ambalo Waisraeli wa asili walikataa . 
 Pendeleo hilo lenye thamani liliwezekana tu “ kwa huruma za Mungu . ” 
 Wakristo wanapaswa kuitikia jinsi gani fadhili hizo kubwa zisizostahiliwa kutoka kwa Mungu ? 
 Wanapaswa kuchochewa na shukrani nyingi sana za kutoka moyoni kufanya jambo ambalo Paulo anasema : “ Mtoe miili yenu iwe dhabihu iliyo hai , takatifu , yenye kukubalika kwa Mungu , utumishi mtakatifu pamoja na nguvu zenu za kufikiri . ” 
 Lakini , kwa kweli Wakristo hao wangeweza kujitoa wenyewe jinsi gani wakiwa “ dhabihu ” kwa Mungu ? 
 ( a ) Mtu anaweza kujitoa mwenyewe namna gani kuwa “ dhabihu ” kwa Mungu ? 
 ( b ) Ni kanuni gani inayopaswa kuongoza mwenendo wa Mkristo ? 
 Paulo anaendelea kueleza hivi : “ Acheni kufanyizwa kulingana na mfumo huu wa mambo , bali mgeuzwe kwa kufanya upya akili yenu , ili mjihakikishie wenyewe mapenzi ya Mungu yaliyo mema na yenye kukubalika na makamilifu . ” 
 Badala ya kuruhusu roho ya ulimwengu ifinyange fikira zao , walihitaji kufanya upya akili zao ili zipatane na njia ya Kristo ya kufikiri . 
 Kanuni hiyo inapaswa kuongoza mwenendo wa Wakristo wote wa kweli kila siku , kutia ndani sisi leo . 
 Kulingana na hoja za Paulo katika Waroma 12 : 1 , 2 , ni nini kinachotuchochea tusilipize kisasi ? 
 Hoja anazotoa Paulo katika Waroma 12 : 1 , 2 zinatusaidia jinsi gani ? 
 Kama Wakristo hao wa Roma waliotiwa mafuta , tunashukuru sana kwa sababu Mungu anaendelea kutuonyesha huruma nyingi naye anafanya hivyo kila siku ya maisha yetu . 
 Kwa sababu hiyo , moyo uliojaa shukrani unatuchochea kumtumikia Mungu kwa nguvu , mali , na uwezo wetu wote . 
 Tamaa hiyo ya kutoka moyoni inatuchochea pia kufanya yote tunayoweza ili kufikiri kama Kristo wala si kama ulimwengu . 
 Kuwa na akili ya Kristo kunaongoza jinsi tunavyowatendea wengine , yaani , waamini wenzetu na watu ambao si waamini . 
 Kwa mfano : Ikiwa tunafikiri kama Kristo , tunachochewa kupinga mwelekeo wa kulipiza kisasi . — 1 Petro 2 : 21 - 23 . 
 “ Upendo Wenu na Uwe Bila Unafiki ” 
 Ni upendo wa aina gani unaozungumziwa katika Waroma sura ya 12 ? 
 Hatuepuki kulipa uovu kwa uovu kwa sababu tu hilo si jambo zuri bali pia kwa sababu kutofanya hivyo ni kuonyesha upendo . 
 Ona sasa jinsi mtume Paulo anavyozungumzia nia ya upendo . 
 Katika kitabu cha Waroma , Paulo anatumia neno “ upendo ” ( a·gaʹpe katika Kigiriki ) mara nyingi anapozungumzia upendo wa Mungu na wa Kristo . 
 Hata hivyo , katika sura ya 12 , Paulo anatumia neno a·gaʹpe kwa njia tofauti anapozungumza kuhusu upendo kuelekea wanadamu wengine . 
 Baada ya kusema kwamba zawadi za kiroho zinatofautiana na kwamba waamini fulani wana zawadi hizo , Paulo anataja sifa ambayo inapaswa kusitawishwa na Wakristo wote . 
 Anasema hivi : “ Upendo wenu na uwe bila unafiki . ” 
 Kuwapenda wengine ni sifa kuu inayowatambulisha Wakristo wa kweli . 
 Paulo anatutia moyo tuhakikishe kwamba upendo wetu tukiwa Wakristo ni wa kweli . 
 Tunaweza kuonyesha jinsi gani upendo bila unafiki ? 
 Kwa kuongezea , Paulo anaeleza jinsi upendo bila unafiki unavyoonyeshwa . 
 Anasema : “ Chukieni maovu , shikamaneni na mema . ” 
 Maneno “ chukieni ” na “ shikamaneni ” ni maneno yenye nguvu . 
 Neno ‘ chukia ’ linaweza kutafsiriwa kuwa kukirihi , yaani , “ kuchukia kabisa . ” 
 Ni lazima tuchukie si matokeo tu ya uovu bali pia uovu wenyewe . 
 Neno “ shikamaneni ” limetafsiriwa kutokana na kitenzi cha Kigiriki kinachomaanisha kihalisi “ kushikanisha kwa gundi ( colle ) . ” 
 Mkristo ambaye ana upendo wa kweli anashikamana kwa nguvu sana au kwa uthabiti na sifa ya wema hivi kwamba haiwezi kutenganishwa na utu wake . 
 Paulo anatoa himizo gani tena na tena ? 
 Paulo anataja tena na tena njia moja hasa ya kuonyesha upendo . 
 Anasema hivi : “ Endeleeni kuwabariki wale wanaowatesa ; muwe mkibariki wala msiwe mkilaani . ” 
 “ Msimlipe yeyote uovu kwa uovu . ” 
 “ Wapendwa , msijilipizie kisasi wenyewe . ” 
 “ Usiache ushindwe na uovu , bali endelea kuushinda uovu kwa wema . ” 
 Bila shaka , maneno ya Paulo yanaonyesha wazi jinsi tunavyopaswa kuwatendea wasio waamini , hata wale wanaotupinga . 
 “ Endeleeni Kuwabariki Wale Wanaowatesa ” 
 Tunaweza jinsi gani kuwabariki wale wanaotutesa ? 
 Tunaweza kutii namna gani himizo hili la Paulo : “ Endeleeni kuwabariki wale wanaowatesa ” ? 
 Yesu aliwaambia hivi wafuasi wake : “ Endeleeni kuwapenda adui zenu na kusali kwa ajili ya wale wanaowatesa ninyi . ” 
 Hivyo , njia moja ya kuwabariki wale wanaotutesa ni kusali kwa ajili yao , na kumsihi Mungu kwamba ikiwa kuna wowote wanaotupinga kwa sababu ya kutojua , Yehova awafungue macho ili waone kweli . 
 Ni kweli kwamba huenda likaonekana kuwa jambo la kushangaza kumwomba Mungu ambariki mtu anayetutesa . 
 Hata hivyo , kadiri tunavyopatanisha njia yetu ya kufikiri na njia ya Kristo , ndivyo tutakavyoweza kuwapenda adui zetu . 
 Kuonyesha upendo kama huo kunaweza kuwa na matokeo gani ? 
 ( a ) Tunaweza kujifunza nini kutokana na mfano wa Stefano ? 
 ( b ) Watesaji fulani wanaweza kufanya mabadiliko gani kama maisha ya Paulo yanavyoonyesha ? 
 Stefano alisali kwa ajili ya wale waliomtesa , na sala yake haikuwa ya bure . 
 Muda mfupi baada ya Pentekoste ya 33 W.K . , Stefano alikamatwa na wapinzani wa kutaniko la Kikristo , wakamburuta nje ya Yerusalemu na kumpiga kwa mawe . 
 Kabla ya kufa , alipaaza sauti hivi : “ Yehova , usiwahesabie dhambi hii . ” 
 Sauli alikuwa mmoja wa wanaume ambao Stefano alisali kwa ajili yao siku hiyo . 
 Sauli alishuhudia na kukubali Stefano auawe . 
 Baadaye , Yesu aliyefufuliwa alimtokea Sauli . 
 Mtu huyo ambaye alikuwa akiwatesa Wakristo akawa mfuasi wa Kristo na kisha akawa mtume Paulo , ambaye aliandika ile barua kwa Waroma . 
 Kupatana na sala ya Stefano , inaonekana kwamba Yehova alimsamehe Paulo dhambi ya kuwatesa Wakristo . 
 Haishangazi kwamba Paulo aliwatia moyo hivi Wakristo : “ Endeleeni kuwabariki wale wanaowatesa ” ! 
 Alijua kutokana na maisha yake kwamba watesaji fulani wanaweza mwishowe kuwa watumishi wa Mungu . 
 Leo , watesaji fulani wamekuwa waamini kwa sababu watumishi wa Yehova wanafuatia amani . 
 “ Iweni Wenye Kufanya Amani na Watu Wote ” 
 Maneno ya himizo katika Waroma 12 : 9 , 17 yanahusiana namna gani ? 
 Kisha , Paulo anatoa himizo hili kuhusu jinsi ya kuwatendea waamini na wasio waamini : “ Msimlipe yeyote uovu kwa uovu . ” 
 Maneno hayo yanapatana kabisa na yale aliyotangulia kusema , yaani , “ Chukieni maovu . ” 
 Kwa kweli , mtu anaweza kusema namna gani kwamba anachukia kabisa yaliyo maovu ikiwa anawalipa wengine uovu ? 
 Kufanya hivyo ni kinyume kabisa cha kuwa na upendo “ bila unafiki . ” 
 Kisha Paulo anasema hivi : “ Fanyeni mambo mema machoni pa watu wote . ” 
 Tunafanya hivyo jinsi gani ? 
 Tunajiendesha jinsi gani “ machoni pa watu wote ” ? 
 Mwanzoni , katika barua yake kwa Wakorintho , Paulo aliandika kuhusu mateso ambayo mitume walipata . 
 Alisema hivi : “ Tumekuwa tamasha kwa ulimwengu , na kwa malaika , na kwa wanadamu . . . . 
 Tunapotukanwa , tunabariki ; tunapoteswa , tunavumilia ; tunapoharibiwa sifa , tunasihi . ” 
 Vivyo hivyo , Wakristo wa kweli leo wanatazamwa na watu wa ulimwengu huu . 
 Wale walio karibu nasi wanapoona mambo mazuri tunayofanya hata tunapotendewa kwa njia isiyo ya haki , huenda wakawa na mwelekeo wa kukubali ujumbe wetu wa Kikristo . — 1 Petro 2 : 12 . 
 Tunapaswa kujitahidi kadiri gani ili kufanya amani ? 
 Hata hivyo , tunapaswa kujitahidi kadiri gani ili kufanya amani ? 
 Tunapaswa kujitahidi kadiri tunavyoweza . 
 Paulo anawaambia hivi ndugu zake Wakristo : “ Ikiwezekana , kwa kadiri inavyowategemea ninyi , iweni wenye kufanya amani na watu wote . ” 
 Maneno “ ikiwezekana ” na “ kadiri inavyowategemea ” yanaonyesha kwamba huenda sikuzote haitawezekana kufanya amani na wengine . 
 Kwa mfano , hatutakosa kutii amri ya Mungu ili tu kufanya amani na mwanadamu . 
 Hata hivyo , tunajitahidi kadiri tunavyoweza ili kufanya amani “ na watu wote ” bila kulegeza msimamo wetu kuelekea kanuni za uadilifu . 
 “ Msijilipizie Kisasi Wenyewe ” 
 Andiko la Waroma 12 : 19 linaonyesha sababu gani ya kutolipiza kisasi ? 
 Paulo anatoa sababu nyingine nzuri ya kutolipiza kisasi ; mwenendo huo unaonyesha kwamba tuna sifa ya kiasi . 
 Anasema hivi : “ Wapendwa , msijilipizie kisasi wenyewe bali iachieni nafasi ghadhabu ; kwa maana imeandikwa : ‘ Kisasi ni changu ; mimi nitalipa , asema Yehova . ’ ” 
 Mkristo ambaye anajaribu kulipiza kisasi ana kimbelembele . 
 Anajichukulia daraka ambalo ni la Mungu . 
 Kwa kuongezea , anapojichukulia mambo mikononi mwake , anaonyesha kwamba hana imani katika uhakikisho huu wa Yehova : “ Mimi nitalipa . ” 
 Kinyume cha hilo , Wakristo wa kweli wanasadiki kwamba Yehova “ atasababisha haki ifanywe kwa ajili ya watu wake waliochaguliwa . ” 
 Wanaonyesha sifa ya kiasi kwa kumwachia Mungu daraka la kulipiza uovu . — Yeremia 30 : 23 , 24 ; Waroma 1 : 18 . 
 16 , 17 . ( a ) Ni nini maana ya ‘ kukusanya makaa yenye moto ’ juu ya kichwa cha mtu ? 
 ( b ) Je , wewe binafsi umeona fadhili ikiondoa chuki katika moyo wa mtu ambaye si mwamini ? 
 Ikiwa umeona , toa mfano . 
 Inaelekea kwamba kumlipiza adui kisasi kunaweza kufanya moyo wake uwe mgumu , lakini kumtendea kwa fadhili kunaweza kuondoa chuki yake . 
 Kwa nini ? 
 Angalia maneno ambayo Paulo anawaambia Wakristo huko Roma . 
 Anasema hivi : “ Ikiwa adui yako ana njaa , mlishe ; ikiwa ana kiu , mpe kitu anywe ; kwa maana kwa kufanya hivyo utakusanya makaa yenye moto juu ya kichwa chake . ” 
 Hilo linamaanisha nini ? 
 ‘ Kukusanya makaa yenye moto juu ya kichwa chake ’ ni usemi wa mfano ambao unatokana na njia iliyotumiwa kuyeyusha vyuma katika nyakati za Biblia . 
 Mawe yenye chuma yalitiwa katika tanuru ya moto , na makaa yakawekwa juu na pia chini ya mawe hayo . 
 Makaa yenye moto yaliyokusanywa juu ya vyuma yaliongeza joto ambalo liliyeyusha vyuma vigumu na kuvitenganisha na uchafu uliokuwa ndani ya mawe hayo . 
 Vivyo hivyo , tunapomtendea mpinzani kwa fadhili , tunaweza “ kuyeyusha ” ugumu wake na kumfanya aonyeshe sifa zake nzuri . 
 Kwa kweli , washiriki wengi wa kutaniko la Kikristo walivutiwa na ibada ya kweli kwa sababu ya kutendewa kwa fadhili na watumishi wa Yehova . 
 Kwa Nini Hatulipizi Kisasi 
 Kwa nini kutolipiza kisasi ni jambo linalofaa , la upendo , na la kiasi ? 
 Katika mazungumzo haya mafupi ya Waroma sura ya 12 , tumeona sababu fulani muhimu zinazofanya ‘ tusimlipe yeyote uovu kwa uovu . ’ 
 Kwanza , kutolipiza kisasi ni jambo linalofaa . 
 Kwa sababu ya huruma ambazo Mungu ametuonyesha , ni jambo zuri na linalofaa kujitoa wenyewe kwa Yehova na kutii amri zake kwa kupenda , kutia ndani amri ya kuwapenda adui zetu . 
 Pili , kutolipa uovu kwa uovu ni kuonyesha upendo . 
 Tunapofanya amani na kutolipiza kisasi , tunatumaini kwa upendo kwamba tutawasaidia hata wapinzani fulani wakali wawe waabudu wa Yehova . 
 Tatu , tunaonyesha sifa ya kiasi kwa kutolipa uovu kwa uovu . 
 Kujilipizia kisasi ni kuwa na kimbelembele , kwa kuwa Yehova anasema : “ Kisasi ni changu . ” 
 Neno la Mungu linatuonya hivi pia : “ Je , kimbelembele kimekuja ? 
 Basi aibu itakuja ; lakini wenye kiasi wana hekima . ” 
 Tunaonyesha sifa ya kiasi tunapomwachia Mungu daraka la kulipiza uovu . 
 Tutazungumzia nini katika habari inayofuata ? 
 Paulo anatoa muhtasari wa mazungumzo yake kuhusu jinsi tunavyopaswa kuwatendea wengine . 
 Anawahimiza hivi Wakristo : “ Usiache ushindwe na uovu , bali endelea kuushinda uovu kwa wema . ” 
 Tunapambana na majeshi gani ya uovu leo ? 
 Tunaweza kuyashinda jinsi gani ? 
 Majibu ya maswali hayo na mengine yanayohusiana nayo yatazungumziwa katika habari inayofuata . 
 Je , Unaweza Kueleza ? 
 • Ni himizo gani linalorudiwa tena na tena katika Waroma sura ya 12 ? 
 • Ni nini kitakachotuchochea tusilipize kisasi ? 
 • Ni faida gani ambazo sisi na watu wengine tutapata ‘ tusipolipa uovu kwa uovu ’ ? 
 [ Sanduku katika ukurasa wa 22 ] 
 Andiko la Waroma sura ya 12 linaeleza uhusiano wa Mkristo pamoja na 
 • Yehova 
 • waamini wenzake 
 • wasio waamini 
 [ Picha katika ukurasa wa 23 ] 
 Barua ya Paulo kwa Waroma inawatolea Wakristo mashauri yanayofaa maishani 
 [ Picha katika ukurasa wa 25 ] 
 Tunaweza kujifunza nini kutokana na mfano wa mwanafunzi Stefano ? 
 “ Endelea Kuushinda Uovu Kwa Wema ” 
 “ Usiache ushindwe na uovu , bali endelea kuushinda uovu kwa wema . ” — WAROMA 12 : 21 . 
 Kwa nini tunaweza kuwa na hakika kwamba tunaweza kuushinda uovu ? 
 JE , TUNAWEZA kusimama imara na kuwashinda wale wanaopinga vikali ibada ya kweli ? 
 Je , tunaweza kuyashinda majeshi ambayo yanajaribu kutuvuta turudi katika ulimwengu usiomwogopa Mungu ? 
 Majibu kwa maswali hayo mawili ni ndiyo ! 
 Kwa nini tunasema hivyo ? 
 Ni kwa sababu ya yale ambayo mtume Paulo anasema katika barua yake kwa Waroma . 
 Anaandika hivi : “ Usiache ushindwe na uovu , bali endelea kuushinda uovu kwa wema . ” 
 Tukimtumaini Yehova na kuazimia kutoruhusu ulimwengu utushinde , uovu wa ulimwengu hautatushinda . 
 Kwa kuongezea , maneno “ endelea kuushinda uovu ” yanaonyesha kwamba tunaweza kuushinda uovu tukiendelea na vita vyetu vya kiroho vya kupambana na uovu . 
 Ni wale tu wasioendelea kuwa macho na wasiopigana ndio watakaoshindwa na ulimwengu huu mbovu na mtawala wake mwovu , Shetani Ibilisi . — 1 Yohana 5 : 19 . 
 Kwa nini tuzungumzie matukio fulani katika maisha ya Nehemia ? 
 Miaka 500 hivi kabla ya siku za Paulo , mtumishi fulani wa Mungu ambaye aliishi Yerusalemu alionyesha ukweli wa maneno ya Paulo kuhusu kupigana na uovu . 
 Mtumishi huyo wa Mungu , Nehemia , hakushinda tu upinzani kutoka kwa watu wasiomwogopa Mungu bali pia aliushinda uovu kwa wema . 
 Alipata magumu gani ? 
 Ni nini kilichomwezesha kufanikiwa ? 
 Tunaweza kuiga namna gani mfano wake ? 
 Ili kujibu maswali hayo , acheni tuzungumzie matukio fulani katika maisha ya Nehemia . 
 * 
 Nehemia aliishi katika mazingira ya aina gani , naye alifanya kazi gani kubwa ? 
 Nehemia alitumika katika makao ya Mfalme Artashasta wa Uajemi . 
 Ingawa Nehemia aliishi na watu ambao hawakuwa waamini , ‘ hakufanyizwa kulingana ’ na ‘ mfumo wa mambo ’ wa siku hizo . 
 Kulipokuwa na uhitaji huko Yuda , aliacha maisha yake ya starehe , akafunga safari ngumu ya kurudi Yerusalemu , naye akaanza kazi kubwa sana ya kujenga upya ukuta wa jiji hilo . 
 Hata ingawa alikuwa gavana wa Yerusalemu , kila siku Nehemia alifanya kazi pamoja na Waisraeli wenzake “ tangu mapambazuko mpaka kutokea kwa nyota . ” 
 Kwa sababu hiyo , kazi hiyo ilikamilishwa katika muda wa miezi miwili tu ! 
 Kazi hiyo haikuwa rahisi kwa kuwa wakati wa ujenzi , Waisraeli walipata upinzani mbalimbali . 
 Ni nani waliompinga Nehemia , na walikuwa na kusudi gani ? 
 Maadui wa Nehemia walikuwa na kusudi gani ? 
 Wapinzani wakubwa walikuwa Sanbalati , Tobia na Geshemu , wanaume wenye mamlaka walioishi karibu na Yuda . 
 Kwa kuwa walikuwa maadui wa watu wa Mungu , ‘ lilionekana kuwa jambo baya sana kwao kwamba Nehemia alikuja kuwatafutia mema wana wa Israeli . ’ 
 Maadui wa Nehemia waliazimia kusimamisha mipango ya Nehemia ya kujenga , hata wakapanga njama za uovu . 
 Je , Nehemia ‘ angejiacha ashindwe na uovu ’ ? 
 “ Alikasirika na Kuudhika Sana ” 
 5 , 6 . ( a ) Maadui wa Nehemia walifanya nini kuelekea kazi ya ujenzi ? 
 ( b ) Kwa nini Nehemia hakuogopeshwa na wapinzani ? 
 Kwa ujasiri , Nehemia aliwatia moyo hivi watu wake : “ Tujenge upya ukuta wa Yerusalemu . ” 
 Wakamwambia : “ Tukajenge . ” 
 Nehemia anasema hivi : “ Wakaitia mikono yao nguvu kwa ajili ya kazi hiyo njema , ” lakini wapinzani “ wakaanza kutudhihaki na kutudharau wakisema : ‘ Ni nini hili mnalofanya ? 
 Je , mnamwasi mfalme ? ’ ” 
 Nehemia hakuogopeshwa na dhihaka zao na mashtaka yao ya uwongo . 
 Aliwaambia hivi wapinzani hao : “ Mungu wa mbinguni , Yeye ndiye atakayetupatia mafanikio , na sisi watumishi wake , tutasimama , nasi tutajenga . ” 
 Nehemia aliazimia kuendelea na “ kazi hiyo njema . ” 
 Mmoja wa wapinzani hao , Sanbalati , “ alikasirika na kuudhika sana ” naye akazidi kuwashambulia kwa maneno . 
 “ Hawa Wayahudi wanyonge wanafanya nini ? ” 
 akawadhihaki . 
 “ Je , watafufua mawe kutoka kwenye marundo ya takataka chafu ? ” 
 Tobia alijiunga naye katika kuwadhihaki akisema : “ Mbweha akipanda juu yake , ataubomoa ukuta wao wa mawe . ” 
 Nehemia alitenda jinsi gani ? 
 Nehemia alitenda jinsi gani kuelekea mashtaka ya wapinzani wake ? 
 Nehemia alipuuza tu dhihaka zao . 
 Alifuata amri ya Mungu naye hakujaribu kulipiza kisasi . 
 Badala yake , aliacha mambo mikononi mwa Yehova , na akasali hivi : “ Sikiliza , Ee Mungu wetu , kwa maana tumedharauliwa ; na uzirudishe shutuma zao juu ya vichwa vyao wenyewe . ” 
 Nehemia alisadiki uhakikisho huu wa Yehova : “ Kisasi ni changu , na malipo . ” 
 Zaidi ya hayo , Nehemia na watu wake ‘ waliendelea kujenga ukuta . ’ 
 Hawakujiruhusu wakengeushwe . 
 Kwa hiyo , “ ukuta mzima ukaungana kufikia nusu ya kimo chake , watu nao wakaendelea kuwa na moyo wa kufanya kazi . ” 
 Maadui wa ibada ya kweli walishindwa kusimamisha kazi hiyo ya ujenzi ! 
 Tunaweza kumwiga Nehemia jinsi gani ? 
 ( a ) Tunaweza kumwiga Nehemia jinsi gani wapinzani wanapotushtaki kwa uwongo ? 
 ( b ) Simulia jambo uliloona au kusikia ambalo linaonyesha hekima ya kutolipa kisasi . 
 Leo , wapinzani shuleni , kazini , au hata nyumbani wanaweza kutudhihaki na kutushtaki . 
 Hata hivyo , mara nyingi njia nzuri ya kushughulikia mashtaka hayo ya uwongo ni kwa kufuata kanuni hii ya Maandiko : “ Kuna . . . wakati wa kukaa kimya . ” 
 Kwa hiyo , kama Nehemia , hatulipizi kisasi kwa kusema maneno yenye kuumiza . 
 Tunasali kwa Mungu na kumtumaini yule ambaye anatuhakikishia hivi : “ Mimi nitalipa . ” 
 Kwa njia hiyo , hatuwaruhusu wapinzani wetu watukengeushe kuacha kazi ya kiroho ambayo inapaswa kufanywa leo , kazi ya kuhubiri habari njema ya Ufalme wa Mungu na kufanya wanafunzi . 
 Kila wakati tunaposhiriki katika kazi ya kuhubiri na kutoruhusu upinzani utuzuie , tunaonyesha roho ileile ya uaminifu ambayo Nehemia alionyesha . 
 “ Nasi Tutawaua ” 
 Maadui wa Nehemia walitokeza upinzani wa aina gani , na Nehemia alichukua hatua gani ? 
 Wapinzani wa ibada ya kweli katika siku za Nehemia waliposikia kwamba kazi ya “ kurekebisha kuta za Yerusalemu imesonga mbele , ” walichukua panga zao ili “ kupiga vita juu ya Yerusalemu . ” 
 Hali hiyo iliwafadhaisha sana Wayahudi . 
 Wasamaria walikuwa upande wa kaskazini , Waamoni upande wa mashariki , Waarabu upande wa kusini , na Waashdodi upande wa magharibi . 
 Yerusalemu lilizingirwa ; ilionekana kwamba wajenzi hawakuwa na njia ya kutokea ! 
 Wangefanya nini ? 
 Nehemia anasema : “ Tulisali kwa Mungu wetu . ” 
 Maadui waliwatisha hivi : “ Nasi tutawaua na kuikomesha kazi . ” 
 Nehemia alichukua hatua ya kuwapa wajenzi kazi ya kulinda jiji hilo “ wakiwa na panga zao , mikuki yao na pinde zao . ” 
 Ni kweli kwamba kwa maoni ya wanadamu , kikundi hicho kidogo cha Wayahudi hakingeweza kamwe kushinda jeshi kubwa la maadui , lakini Nehemia aliwahimiza hivi : “ Msiogope . . . 
 Mkumbukeni Yehova , Yeye ambaye ni mkuu na Mwenye kuogopesha . ” — Nehemia 4 : 7 - 9 , 11 , 13 , 14 . 
 ( a ) Ni nini kilichosababisha badiliko la ghafula miongoni mwa maadui wa Nehemia ? 
 ( b ) Nehemia alichukua hatua gani ? 
 Mambo yalibadilika ghafula . 
 Maadui waliamua kutoshambulia . 
 Kwa nini ? 
 Nehemia anaripoti hivi : “ Mungu wa kweli amevunja shauri lao . ” 
 Hata hivyo , Nehemia alitambua kwamba bado maadui walikuwa tishio . 
 Kwa hiyo , kwa hekima alibadili njia ya wajenzi hao ya kufanya kazi . 
 Tangu wakati huo na kuendelea , “ kila mmoja alikuwa akifanya kazi kwa mkono wake mmoja , na mkono wa pili ukiwa umeshika silaha . ” 
 Nehemia pia alimpa mtu mmoja kazi ya “ kupiga baragumu ” ili kuwaonya wajenzi kuhusu shambulizi la maadui . 
 Zaidi ya yote , Nehemia aliwahakikishia watu hivi : “ Mungu wetu mwenyewe atatupigania . ” 
 Wakiwa wametiwa moyo na kutayarishwa kupambana na mashambulizi , wajenzi hao waliendelea na kazi . 
 Tunajifunza mambo gani kutokana na simulizi hilo ? 
 Ni nini kinachowawezesha Wakristo wa kweli kuushinda uovu katika nchi ambako kazi ya Ufalme imepigwa marufuku , nao wanashinda uovu kwa wema jinsi gani ? 
 Nyakati nyingine , Wakristo wa kweli wanapingwa kijeuri . 
 Kwa kweli , katika nchi fulani wapinzani wakali sana wa ibada ya kweli wanakuwa jeshi kubwa la maadui . 
 Kwa maoni ya wanadamu , waamini wenzetu katika nchi hizo hawawezi kuwashinda maadui hao . 
 Hata hivyo , Mashahidi hao wana hakika kwamba ‘ Mungu atawapigania . ’ 
 Kwa kweli , wale ambao wameteswa kwa sababu ya imani yao wameona mara nyingi kwamba Yehova anajibu sala zao na ‘ kuvunja shauri ’ la maadui wenye nguvu . 
 Hata katika nchi ambako kazi ya Ufalme imepigwa marufuku , Wakristo wanatafuta njia za kuendelea kuhubiri habari njema . 
 Kama vile wajenzi wa Yerusalemu walivyobadili njia yao ya kufanya kazi , ndivyo Mashahidi wa Yehova leo wanavyobadili kwa hekima njia zao za kuhubiri wanaposhambuliwa . 
 Bila shaka , wanajiepusha kutumia silaha halisi . 
 Hata wanapotishwa kushambuliwa kwa ujeuri , hawaachi kuhubiri . 
 Badala yake , ndugu na dada hao wenye ujasiri ‘ wanaendelea kuushinda uovu kwa wema . ’ 
 “ Njoo , Tukutane ” 
 12 , 13 . ( a ) Wapinzani wa Nehemia walitumia mbinu gani ? 
 ( b ) Kwa nini Nehemia alikataa mwaliko wa kukutana na wapinzani wake ? 
 Baada ya maadui wa Nehemia kutambua kwamba mashambulizi yao ya moja kwa moja hayakufanikiwa , walianza kupanga mbinu za werevu zaidi za kumpinga . 
 Kwa kweli , walijaribu mbinu tatu . 
 Ni mbinu gani hizo ? 
 Kwanza , maadui wa Nehemia walijaribu kumdanganya . 
 Walimwambia hivi : “ Njoo , tukutane pamoja kwa mapatano katika vijiji vya nchi tambarare ya bondeni ya Ono . ” 
 Nchi ya Ono ilikuwa kati ya Yerusalemu na Samaria . 
 Kwa hiyo , maadui walipendekeza kwamba Nehemia akutane nao katikati ili watatue matatizo . 
 Nehemia angefikiri hivi : ‘ Hilo ni jambo la busara . 
 Ni afadhali kuongea kuliko kupigana . ’ 
 Lakini Nehemia alikataa . 
 Alieleza kwa nini alikataa : “ Walikuwa wanapanga kuniumiza . ” 
 Alitambua njama yao naye hakudanganyika . 
 Mara nne aliwaambia hivi wapinzani wake : “ Siwezi kushuka . 
 Kwa nini kazi isimame kwa kuiacha ili nije kwenu ? ” 
 Jitihada za maadui za kumfanya Nehemia alegeze msimamo wake zilishindwa . 
 Alikazia macho kazi ya ujenzi . — Nehemia 6 : 1 - 4 . 
 Nehemia alichukua hatua gani ili kukabiliana na wale waliomshtaki kwa uwongo ? 
 Pili , maadui wa Nehemia walianza kueneza uvumi wa uwongo , wakidai kwamba Nehemia alikuwa ‘ anapanga kumwasi ’ Mfalme Artashasta . 
 Kwa mara nyingine tena walimwambia Nehemia hivi : “ Tushauriane pamoja . ” 
 Nehemia akakataa tena , kwa kuwa alitambua nia ya maadui hao . 
 Nehemia alieleza hivi : “ Wote walikuwa wakijaribu kututia woga , wakisema : ‘ Mikono yao italegea waache kazi , hivi kwamba haitafanywa . ’ ” 
 Hata hivyo , wakati huu , Nehemia alipinga mashtaka ya maadui wake , akisema : “ Mambo kama hayo unayosema hayajatokea , bali unayatunga moyoni mwako mwenyewe . ” 
 Zaidi ya hayo , Nehemia alimwomba Yehova msaada , naye alisali hivi : “ Itie mikono yangu nguvu . ” 
 Alisadiki kwamba kwa msaada wa Yehova angeweza kushinda njama hiyo ya uovu na kuendelea na kazi ya ujenzi . — Nehemia 6 : 5 - 9 . 
 Nabii wa uwongo alitoa pendekezo gani , na kwa nini Nehemia hakukubali pendekezo hilo ? 
 Tatu , maadui wa Nehemia walitumia msaliti , Mwisraeli aliyeitwa Shemaya , ili wajaribu kumfanya Nehemia avunje Sheria ya Mungu . 
 Shemaya alimwambia hivi Nehemia : “ Tukutane kwa mapatano katika nyumba ya Mungu wa kweli , ndani ya hekalu , halafu tufunge milango ya hekalu ; kwa maana wanakuja kukuua . ” 
 Shemaya alisema kwamba Nehemia angeuawa lakini angeweza kuokoa uhai wake kwa kujificha hekaluni . 
 Lakini , Nehemia hakuwa kuhani . 
 Angetenda dhambi kwa kujificha katika nyumba ya Mungu . 
 Je , angevunja Sheria ya Mungu akijaribu kuokoa uhai wake ? 
 Nehemia alimjibu hivi : “ Ni nani kama mimi anayeweza kuingia hekaluni kisha akaishi ? 
 Sitaingia ! ” 
 Kwa nini Nehemia hakunaswa na mtego ambao aliwekewa ? 
 Kwa sababu alijua kwamba ingawa Shemaya alikuwa Mwisraeli mwenzake , “ si Mungu aliyemtuma . ” 
 Kwa vyovyote vile , nabii wa kweli hangeweza kamwe kumshauri avunje Sheria ya Mungu . 
 Tena , Nehemia hakujiruhusu ashindwe na wapinzani waovu . 
 Muda mfupi baadaye aliripoti hivi : “ Mwishowe ukuta ukakamilika siku ya 25 ya mwezi wa Eluli , katika muda wa siku 52 . ” — Nehemia 6 : 10 - 15 ; Hesabu 1 : 51 ; 18 : 7 . 
 ( a ) Tunapaswa kushughulika kwa njia gani na marafiki wa uwongo , washtaki wa uwongo , na ndugu wa uwongo ? 
 ( b ) Unaonyesha jinsi gani kwamba unakataa kulegeza msimamo wako wa imani nyumbani , shuleni , au kazini ? 
 Kama Nehemia , huenda sisi pia tukakabili wapinzani ambao ni marafiki wa uwongo , washtaki wa uwongo , na ndugu wa uwongo . 
 Huenda watu fulani wakatualika tusikilizane nao na kulegeza msimamo wetu . 
 Huenda wakajaribu kutusadikisha kwamba tukimtumikia Yehova bila bidii nyingi , tunaweza kufuatia miradi ya kilimwengu wakati huohuo . 
 Hata hivyo , tunakataa kulegeza msimamo wetu kwa sababu tunatanguliza Ufalme wa Mungu katika maisha yetu . 
 Wapinzani pia wanaeneza mashtaka ya uwongo kutuhusu . 
 Katika nchi fulani , tunashtakiwa kwamba sisi ni tishio kwa Serikali , kama Nehemia alivyoshtakiwa kwamba anamwasi mfalme . 
 Tumefanikiwa kupinga mashtaka fulani katika mahakama . 
 Lakini , haidhuru tunapata matokeo gani katika hali mbalimbali , tunasali tukiwa na uhakika kwamba Yehova ataelekeza mambo kupatana na mapenzi yake . 
 Tunaweza pia kupingwa na wale wanaojifanya wanamtumikia Yehova . 
 Kama vile tu Nehemia alivyoshawishiwa na Myahudi mwenzake avunje Sheria ya Mungu ili kuokoa uhai wake , ndivyo waasi - imani ambao walikuwa Mashahidi wanavyoweza kujaribu kutushawishi ili tulegeze msimamo wetu kwa njia moja au nyingine . 
 Hata hivyo , tunawakataa kabisa waasi - imani kwa sababu tunajua kwamba tunaweza kuokoa uhai wetu kwa kutii sheria za Mungu wala si kwa kuzivunja ! 
 Ndiyo , kwa msaada wa Yehova tunaweza kuushinda uovu wa aina yoyote ile . 
 Kuhubiri Habari Njema Hata Tunapokabili Uovu 
 17 , 18 . ( a ) Shetani na watumishi wake wanajaribu kutimiza kusudi gani ? 
 ( b ) Umeazimia kufanya nini , na kwa nini ? 
 Neno la Mungu linasema hivi kuhusu ndugu watiwa - mafuta wa Kristo : “ Wakamshinda [ Shetani ] kwa sababu . . . ya neno la kutoa kwao ushahidi . ” 
 Kwa hiyo , kuna uhusiano wa moja kwa moja kati ya kumshinda Shetani , ambaye ni chanzo cha uovu , na kuhubiri ujumbe wa Ufalme . 
 Si ajabu kwamba Shetani anawashambulia bila kuchoka mabaki watiwa - mafuta na “ umati mkubwa ” kwa kuchochea upinzani ! — Ufunuo 7 : 9 ; 12 : 17 . 
 Kama tulivyoona , upinzani unaweza kuja kwa njia kama vile kushambuliwa kwa maneno au kwa vitisho vya kutendewa kwa ujeuri au kwa njia nyingine za werevu . 
 Kwa vyovyote vile , kusudi la Shetani ni lilelile , kusimamisha kazi ya kuhubiri . 
 Hata hivyo , atashindwa kabisa kwa sababu watu wa Mungu wameazimia kama Nehemia ‘ kuendelea kuushinda uovu kwa wema . ’ 
 Watafanya hivyo kwa kuendelea kuhubiri habari njema mpaka Yehova aseme kwamba kazi imekamilika ! — Marko 13 : 10 ; Waroma 8 : 31 ; Wafilipi 1 : 27 , 28 . 
 [ Maelezo ya Chini ] 
 Ili kuelewa matukio hayo , soma Nehemia 1 : 1 - 4 ; 2 : 1 - 6 , 9 - 20 ; 4 : 1 - 23 ; 6 : 1 - 15 . 
 Je , Unakumbuka ? 
 • Watumishi wa zamani wa Mungu walikabili upinzani gani ambao Wakristo leo wanakabili ? 
 • Maadui wa Nehemia walikuwa na kusudi gani kuu , na maadui wa Mungu leo wana kusudi gani ? 
 • Leo tunaendelea jinsi gani kuushinda uovu kwa wema ? 
 [ Sanduku / Picha katika ukurasa wa 29 ] 
 Mambo Tunayojifunza Katika Kitabu cha Nehemia 
 Watumishi wa Mungu wanakabili 
 • dhihaka 
 • vitisho 
 • udanganyifu 
 Udanganyifu unatumiwa na 
 • marafiki wa uwongo 
 • washtaki wa uwongo 
 • ndugu wa uwongo 
 Watumishi wa Mungu wanaushinda uovu kwa 
 • kuendelea kufanya kazi waliyopewa na Mungu 
 [ Picha katika ukurasa wa 27 ] 
 Nehemia na wafanyakazi wenzake walijenga upya ukuta wa Yerusalemu hata ingawa walikabili upinzani mkali 
 [ Picha katika ukurasa wa 31 ] 
 Wakristo wa kweli wanahubiri habari njema bila woga 
 Je , Umeitendea Dhambi Roho Takatifu ? 
 “ Kuna dhambi ambayo huleta kifo . ” — 1 YOHANA 5 : 16 . 
 1 , 2 . 
 Tunajua jinsi gani kwamba inawezekana kuitendea dhambi roho takatifu ya Mungu ? 
 “ NIMESUMBULIWA sana na wazo la kwamba nimeitendea dhambi roho takatifu . ” 
 Hivyo ndivyo alivyoandika mwanamke mmoja huko Ujerumani , ingawa alikuwa akimtumikia Mungu . 
 Je , Mkristo anaweza kwa kweli kuitendea dhambi roho takatifu , au nguvu ya utendaji ya Mungu ? 
 Ndiyo , inawezekana kuitendea dhambi roho takatifu ya Yehova . 
 Yesu Kristo alisema hivi : “ Watu watasamehewa kila namna ya dhambi na kufuru , lakini hawatasamehewa kufuru juu ya roho . ” 
 Tunaonywa hivi : “ Tukizoea kutenda dhambi kimakusudi baada ya kupokea ujuzi sahihi juu ya kweli , hakuna tena dhabihu yoyote iliyobaki kwa ajili ya dhambi , lakini kuna tarajio hakika lenye kuogopesha la hukumu . ” 
 Naye mtume Yohana aliandika : “ Kuna dhambi ambayo huleta kifo . ” 
 Lakini je , mtu aliyetenda dhambi nzito ndiye anayeamua mwenyewe ikiwa ametenda “ dhambi ambayo huleta kifo ” ? 
 Kutubu Kunaleta Msamaha 
 Inaelekea kuna uhakika gani ikiwa tunahuzunika sana kwa sababu ya dhambi ambayo tumetenda ? 
 Yehova ndiye Mwamuzi mkuu wa wakosaji . 
 Kwa kweli , ni lazima sote tutoe hesabu kwake , na sikuzote yeye anafanya yaliyo sawa . 
 Yehova ndiye anayeamua ikiwa tumetenda dhambi isiyoweza kusamehewa , naye ndiye anayeweza kuiondoa roho yake juu yetu . 
 Hata hivyo , ikiwa tunahuzunika sana kwa sababu ya dhambi ambayo tumetenda , inaelekea kwamba tumetubu kikweli . 
 Lakini toba ya kweli ni nini ? 
 ( a ) Kutubu kunamaanisha nini ? 
 ( b ) Kwa nini maneno ya Zaburi 103 : 10 - 14 yanafariji ? 
 Kutubu kunamaanisha kwamba tumebadili mtazamo wetu kuelekea makosa tuliyotenda au tuliyokusudia kutenda . 
 Kunamaanisha kwamba tunahuzunika au tunasikitika na kuachana na dhambi . 
 Ikiwa tumetenda dhambi nzito lakini tumechukua hatua za lazima ili kuonyesha kwamba tumetubu kikweli , tunaweza kufarijiwa na maneno yafuatayo ya mtunga - zaburi : “ [ Yehova ] hakututendea kulingana na dhambi zetu ; wala kuleta juu yetu kile tunachostahili kulingana na makosa yetu . 
 Kwa maana kama mbingu zilivyo juu kuliko dunia , ndivyo fadhili zake zenye upendo zilivyo kuu kuwaelekea wale wanaomwogopa . 
 Kama vile mashariki ilivyo mbali sana na magharibi , ndivyo ameweka makosa yetu mbali sana na sisi . 
 Kama vile baba anavyowaonyesha wanawe rehema , ndivyo ambavyo Yehova amewaonyesha rehema wale wanaomwogopa . 
 Kwa maana yeye mwenyewe analijua vema umbo letu , akikumbuka kwamba sisi ni mavumbi . ” — Zaburi 103 : 10 - 14 . 
 5 , 6 . 
 Taja wazo kuu la 1 Yohana 3 : 19 - 22 , na eleza maana ya maneno hayo ya mtume . 
 Pia , maneno yafuatayo ya mtume Yohana yanafariji : “ Kwa jambo hili tutajua kwamba sisi tunatokana na kweli , nasi tutaihakikishia mioyo yetu mbele zake kwa habari ya lolote ambalo huenda mioyo yetu ikatuhukumu kuwa na hatia , kwa sababu Mungu ni mkuu kuliko mioyo yetu naye anajua mambo yote . 
 Wapendwa , ikiwa mioyo yetu haituhukumu kuwa na hatia , tuna uhuru wa kusema kwa Mungu ; na chochote kile tunachoomba tunapokea kutoka kwake , kwa sababu tunazishika amri zake na tunafanya mambo yanayopendeza machoni pake . ” — 1 Yohana 3 : 19 - 22 . 
 ‘ Tunajua kwamba sisi tunatokana na kweli ’ kwa kuwa tunaonyesha upendo wa kindugu na hatuzoei kutenda dhambi . 
 Tukihisi tunajihukumu kwa sababu fulani , tunapaswa kukumbuka kwamba “ Mungu ni mkuu kuliko mioyo yetu naye anajua mambo yote . ” 
 Yehova anatuonyesha rehema kwa sababu anajua ‘ upendo wetu wa kindugu usio na unafiki , ’ pambano letu juu ya dhambi , na jitihada zetu za kufanya mapenzi yake . 
 Moyo wetu ‘ hautatuhukumu ’ tukimtegemea Yehova , tukionyesha upendo wa kindugu , na ikiwa hatuna hatia ya kutenda dhambi kimakusudi . 
 Tutakuwa na “ uhuru wa kusema kwa Mungu ” katika sala , naye atatujibu kwa sababu tunashika amri zake . 
 Waliitendea Dhambi Roho 
 Ni nini kinachoamua kama dhambi inaweza kusamehewa au hapana ? 
 Ni dhambi gani zisizoweza kusamehewa ? 
 Ili kujibu swali hilo , acheni tuchunguze mifano fulani katika Biblia . 
 Hilo linapaswa kutufariji ikiwa tumetubu lakini bado tunahuzunika sana kwa sababu ya makosa yetu mazito . 
 Tutaona kwamba jambo linaloamua kama dhambi inaweza kusamehewa au hapana , si aina ya dhambi ambayo mtu ametenda ; bali ni nia , hali ya moyo , na ni kwa kadiri gani alikusudia kufanya dhambi . 
 Viongozi fulani wa dini ya Kiyahudi wa karne ya kwanza waliitendea dhambi roho takatifu jinsi gani ? 
 Viongozi wa dini ya Kiyahudi wa karne ya kwanza ambao walimpinga Yesu Kristo kwa hila walikuwa wakiitendea dhambi roho takatifu . 
 Waliona roho ya Mungu ikitenda kazi kupitia Yesu alipofanya miujiza ambayo ilimletea Yehova heshima . 
 Hata hivyo , maadui hao wa Kristo walisema kwamba nguvu hizo zilitokana na Shetani Ibilisi . 
 Hivyo , kulingana na Yesu , wale waliokufuru roho takatifu ya Mungu walikuwa wakitenda dhambi ambayo haingesamehewa katika “ mfumo huu wa mambo wala katika ule utakaokuja . ” — Mathayo 12 : 22 - 32 . 
 Kukufuru ni nini , na Yesu alisema nini kuhusu tendo hilo ? 
 Kukufuru ni kuchongea , kusema maneno yenye kuumiza au matukano . 
 Kwa kuwa Mungu ndiye Chanzo cha roho takatifu , kusema mambo mabaya juu ya roho yake ni kusema vibaya juu ya Yehova . 
 Mtu anayesema maneno ya aina hiyo bila kutubu hawezi kusamehewa . 
 Maneno ya Yesu kuhusu dhambi kama hiyo yanaonyesha kwamba Yesu anazungumza kuhusu wale wanaopinga kimakusudi utendaji wa roho takatifu ya Mungu . 
 Kwa kuwa roho ya Yehova ilikuwa ikitenda kazi kupitia Yesu lakini wapinzani wake walidai kwamba nguvu hizo zilitoka kwa Ibilisi , walikufuru na kuitendea dhambi roho hiyo . 
 Hivyo , Yesu alisema : “ Yeyote yule anayekufuru roho takatifu hatapata msamaha milele , bali ana hatia ya dhambi ya milele . ” — Marko 3 : 20 - 29 . 
 Kwa nini Yesu alimwita Yuda “ yule mwana wa maangamizi ” ? 
 Pia , fikiria kisa cha Yuda Iskariote . 
 Hakuwa mnyoofu , na alikuwa akiiba pesa zilizowekwa ndani ya sanduku alilokabidhiwa . 
 Baadaye , Yuda aliwaendea watawala wa Kiyahudi akapanga kumsaliti Yesu kwa vipande 30 vya fedha . 
 Ndiyo , baada ya kumsaliti Yesu , Yuda alijihisi kuwa mwenye hatia , lakini hakutubu kamwe dhambi yake aliyotenda kimakusudi . 
 Kwa sababu hiyo , Yuda hastahili kufufuliwa , hivyo Yesu alimwita “ yule mwana wa maangamizi . ” — Yohana 17 : 12 ; Mathayo 26 : 14 - 16 . 
 Hawakuitendea Dhambi Roho 
 11 - 13 . 
 Mfalme Daudi alitenda dhambi jinsi gani pamoja na Bath - sheba , na tunaweza kupata faraja gani kutokana na jinsi Mungu alivyowashughulikia ? 
 Mara kwa mara , Wakristo ambao wameungama dhambi zao nzito na ambao wamepokea msaada wa kiroho kutoka kwa wazee wa kutaniko , huenda wakawa bado wanafadhaika kwa sababu walivunja sheria ya Mungu wakati uliopita . 
 Ikiwa sisi binafsi tunavurugika kwa njia hiyo , inaelekea sana kwamba tutafaidika tukichunguza yale ambayo Maandiko yanasema kuhusu wale ambao dhambi zao zilisamehewa . 
 Mfalme Daudi alitenda dhambi nzito na Bath - sheba , mke wa Uria . 
 Daudi akiwa kwenye paa alimwona mwanamke huyo mrembo akioga . 
 Aliagiza mwanamke huyo aletwe kwenye jumba lake la kifalme na akafanya ngono naye . 
 Baadaye , alipojulishwa kwamba mwanamke huyo ana mimba , Daudi alipanga njama ili Uria , mume wa mwanamke huyo , alale na mke wake na hivyo kufunika uzinzi huo . 
 Njama hiyo ilipokosa kufanikiwa , mfalme huyo alipanga Uria auawe vitani . 
 Baadaye , Bath - sheba akawa mke wa Daudi naye akamzalia mtoto ambaye alikufa . — 2 Samweli 11 : 1 - 27 . 
 Yehova alishughulikia mambo ya Daudi na Bath - sheba . 
 Mungu alimsamehe Daudi , inaelekea alitilia maanani mambo kama vile toba ya Daudi na agano la Ufalme ambalo alikuwa amefanya pamoja naye . 
 Kwa kuwa alipata pendeleo la kuwa mama ya Mfalme Sulemani na nyanya ya Yesu Kristo , ni wazi kwamba Bath - sheba alitubu . 
 Ikiwa tumetenda dhambi , ni vizuri kukumbuka kwamba Yehova anatilia maanani mtazamo wetu wa kutubu . 
 Kisa cha Mfalme Manase kinaonyesha Mungu anasamehe kadiri gani ? 
 Kisa cha Mfalme Manase wa Yuda kinaonyesha kadiri ambavyo Yehova anasamehe . 
 Alifanya mambo yaliyokuwa mabaya machoni pa Yehova . 
 Manase alisimamisha madhabahu kwa ajili ya Baali , akaabudu “ jeshi lote la mbinguni , ” na hata akajenga madhabahu kwa ajili ya miungu ya uwongo katika nyua mbili za hekalu . 
 Alipitisha wanawe katika moto , akawatia watu moyo wajiingize katika mazoea ya kuwasiliana na pepo , na akasababisha wakaaji wa Yuda na Yerusalemu “ wafanye mabaya zaidi kuliko yale mataifa ambayo Yehova alikuwa ameyaangamiza kutoka mbele ya wana wa Israeli . ” 
 Watu hawakutii maonyo yaliyotolewa na manabii wa Mungu . 
 Mwishowe , mfalme wa Ashuru akamchukua Manase mateka . 
 Akiwa utekwani , Manase alitubu na kwa unyenyekevu akaendelea kusali kwa Mungu , naye akamsamehe na kumrudisha tena kuwa mfalme huko Yerusalemu , ambako aliendeleza ibada ya kweli . — 2 Mambo ya Nyakati 33 : 2 - 17 . 
 Ni tukio gani katika maisha ya Petro linaloonyesha kwamba Yehova anasamehe “ kwa njia kubwa ” ? 
 Karne nyingi baadaye , mtume Petro alitenda dhambi nzito kwa kumkana Yesu . 
 Hata hivyo , Yehova alimsamehe Petro “ kwa njia kubwa . ” 
 Kwa nini ? 
 Kwa sababu Petro alitubu kikweli . 
 Uthibitisho ulio wazi wa kwamba Mungu alimsamehe ulionekana siku 50 baadaye katika siku ya Pentekoste , wakati Petro alipopewa pendeleo la kutoa kwa ujasiri ushuhuda kumhusu Yesu . 
 Tuna sababu ya kuamini kwamba Mungu anawasamehe vivyo hivyo Wakristo wanaotubu kikweli leo . 
 Mtunga - zaburi aliimba hivi : “ Kama ungekuwa unaangalia makosa , Ee Yah , Ee Yehova , ni nani angesimama ? 
 Kwa maana kwako wewe kuna msamaha wa kweli . ” — Zaburi 130 : 3 , 4 . 
 Kutuliza Wasiwasi wa Kwamba Umeitendea Dhambi Roho 
 Mungu anasamehe kwa msingi gani ? 
 Mifano tuliyozungumzia inapaswa kutuliza wasiwasi wetu kwamba tumeitendea dhambi roho takatifu . 
 Mifano hiyo inaonyesha kwamba Yehova anawasamehe watenda - dhambi wanaotubu . 
 Ni jambo la maana kusali kwa bidii kwa Mungu . 
 Ikiwa tumetenda dhambi , tunaweza kusihi tusamehewe kwa msingi wa dhabihu ya fidia ya Yesu , rehema za Yehova , kutokamilika kwetu tulikorithi , na utumishi wetu mwaminifu wa miaka mingi . 
 Tukijua fadhili zisizostahiliwa za Yehova , tunaweza kuomba msamaha tukiwa na hakika kwamba tutasamehewa . — Waefeso 1 : 7 . 
 Tunapaswa kufanya nini ikiwa tumetenda dhambi na tunahitaji msaada wa kiroho ? 
 Namna gani ikiwa tumetenda dhambi lakini tunashindwa kusali kwa sababu dhambi yetu imetufanya tuwe wagonjwa kiroho ? 
 Mwanafunzi Yakobo aliandika hivi kuhusu hilo : “ Na [ mtu huyo ] awaite kwake wanaume wazee wa kutaniko , nao wasali juu yake , wakimpaka mafuta katika jina la Yehova . 
 Na sala ya imani itamponya huyo asiyejisikia vizuri , na Yehova atamwinua . 
 Pia , ikiwa amefanya dhambi , atasamehewa . ” — Yakobo 5 : 14 , 15 . 
 Kwa nini si lazima mtu awe ametenda dhambi isiyoweza kusamehewa hata ikiwa ametengwa na ushirika wa kutaniko ? 
 Hata ikiwa mkosaji hatubu naye anatengwa na ushirika wa kutaniko , si lazima dhambi yake iwe isiyoweza kusamehewa . 
 Kuhusu mkosaji mtiwa - mafuta aliyetengwa na ushirika huko Korintho , Paulo aliandika hivi : “ Kemeo hili linalotolewa na walio wengi linamtosha mtu wa namna hiyo , ili kwamba , kinyume chake sasa , mnapaswa kumsamehe kwa fadhili na kumfariji , ili kwa njia fulani mtu huyo asimezwe na huzuni yake ya kupita kiasi . ” 
 Hata hivyo , ili wakosaji wawe tena na uhusiano pamoja na Yehova , wanahitaji kukubali msaada wa kiroho unaotegemea vichapo vya Biblia na ambao unatolewa na wazee Wakristo , na hivyo kuonyesha kwamba wametubu kikweli . 
 Wanapaswa ‘ kuzaa matunda yanayofaa toba . ’ — Luka 3 : 8 . 
 Ni nini kinachoweza kutusaidia tubaki “ wenye afya katika imani ” ? 
 Ni nini kinachoweza kutufanya tuhisi kwamba tumeitendea dhambi roho takatifu ? 
 Kujilaumu kupita kiasi au kuwa dhaifu sana kimwili kunaweza kuchangia hali hiyo . 
 Katika hali kama hizo , kusali na kupumzika zaidi kunaweza kusaidia sana . 
 Hatupaswi hasa kumwacha Shetani atuvunje moyo , na hivyo kuacha kumtumikia Mungu . 
 Kwa kuwa Yehova hafurahi mtu mwovu anapokufa , bila shaka hafurahi kumpoteza mtumishi wake yeyote . 
 Kwa hiyo , ikiwa tunaogopa kwamba tumeitendea dhambi roho takatifu , tunapaswa kuendelea kujilisha Neno la Mungu , kutia ndani sehemu zenye kufariji kama vile Zaburi . 
 Tunahitaji kuendelea kuhudhuria mikutano ya kutaniko na kushiriki katika kazi ya kuhubiri Ufalme . 
 Kufanya hivyo kutatusaidia kuwa “ wenye afya katika imani , ” nasi hatutakuwa na wasiwasi kwamba huenda tumetenda dhambi isiyoweza kusamehewa . — Tito 2 : 2 . 
 Ni sababu gani zinazoweza kumsaidia mtu kuona kwamba hajaitendea dhambi roho takatifu ? 
 Yeyote anayeogopa kwamba ameitendea dhambi roho takatifu anaweza kujiuliza hivi : ‘ Je , nimeikufuru roho takatifu ? 
 Je , nilitubu kikweli dhambi yangu ? 
 Je , ninaamini kwamba Mungu anasamehe ? 
 Je , mimi ni mwasi - imani ambaye amekataa nuru ya kiroho ? ’ 
 Inaelekea sana kwamba watu kama hao watatambua kuwa hawajaikufuru roho takatifu ya Mungu , wala si waasi - imani . 
 Wametubu , nao wanaendelea kuwa na imani katika msamaha wa Yehova . 
 Ikiwa ndivyo ilivyo , hawajaitendea dhambi roho takatifu ya Yehova . 
 Habari inayofuata itazungumzia maswali gani ? 
 Ni baraka kama nini kuwa na uhakika wa kwamba hatujaitendea dhambi roho takatifu ! 
 Hata hivyo , maswali yanayohusiana na roho takatifu yatazungumziwa katika habari inayofuata . 
 Kwa mfano , tunaweza kujiuliza hivi : ‘ Je , kweli ninaongozwa na roho takatifu ya Mungu ? 
 Je , matunda ya roho hiyo yanaonekana wazi katika maisha yangu ? ’ 
 Utatoa Jubu Gani ? 
 • Kwa nini tunaweza kusema kwamba mtu anaweza kuitendea dhambi roho takatifu ? 
 • Kutubu kunamaanisha nini ? 
 • Ni nani walioitendea dhambi roho takatifu Yesu alipokuwa duniani ? 
 • Tunaweza kushinda jinsi gani wasiwasi kuhusu kutenda dhambi isiyoweza kusamehewa ? 
 [ Picha katika ukurasa wa 17 ] 
 Wale waliosema kwamba Yesu alifanya miujiza kwa nguvu za Shetani waliitendea dhambi roho takatifu ya Mungu 
 [ Picha katika ukurasa wa 18 ] 
 Ingawa alimkana Yesu , Petro hakutenda dhambi isiyoweza kusamehewa 
 Kuingojea Siku ya Yehova Kwa Uvumilivu 
 “ Ongezeni kwenye imani yenu . . . uvumilivu . ” — 2 PETRO 1 : 5 , 6 . 
 1 , 2 . 
 Uvumilivu ni nini , na kwa nini Wakristo wanahitaji sifa hiyo ? 
 SIKU kuu ya Yehova iko karibu sana . 
 Tukiwa Wakristo ambao wameazimia kudumisha utimilifu kwa Mungu , tunangojea kwa hamu wakati ambapo enzi kuu ya Yehova itatetewa . 
 Kwa sasa , tunachukiwa , tunashutumiwa , tunateswa , na kuuawa kwa sababu ya imani yetu . 
 Hivyo , tunahitaji uvumilivu , yaani , uwezo wa kustahimili hali ngumu . 
 Mtume Petro anatuhimiza hivi : “ Ongezeni kwenye imani yenu . . . uvumilivu . ” 
 Tunahitaji uvumilivu kwa kuwa Yesu alisema : “ Yule ambaye atavumilia mpaka mwisho ndiye atakayeokolewa . ” — Mathayo 24 : 13 . 
 Tunakuwa pia wagonjwa , tunafiwa , na kupata majaribu mengine . 
 Shetani angefurahi sana kuona tukipoteza imani yetu ! 
 Tukitegemezwa na Yehova , tunaweza kuvumilia majaribu mbalimbali . 
 Fikiria masimulizi fulani halisi ambayo yanathibitisha kwamba tunaweza kuingojea siku ya Yehova kwa uvumilivu na imani yenye nguvu . 
 Ugonjwa Haujawazuia 
 3 , 4 . 
 Toa mfano ambao unaonyesha kwamba tunaweza kumtumikia Yehova kwa uaminifu tujapokuwa wagonjwa . 
 Leo , Mungu hatuponyi kimuujiza , lakini anatupa nguvu za kuvumilia magonjwa . 
 Sharon alisema hivi : “ Kwa muda mrefu sana , nimekuwa nikitumia kiti cha magurudumu . 
 Tangu nilipozaliwa , sikufurahia maisha yangu ya utotoni kwa sababu ya ugonjwa wa kupooza ubongo . ” 
 Sharon alipata tumaini alipojifunza kumhusu Yehova na ahadi zake za kuleta afya kamilifu . 
 Ingawa anaongea na kutembea kwa shida , anapata shangwe katika huduma ya Kikristo . 
 Miaka 15 iliyopita , alisema hivi : “ Huenda afya yangu ikaendelea kudhoofika , lakini tumaini langu na uhai wangu unategemea uhusiano wangu pamoja na Mungu . 
 Ninafurahi kama nini kuwa kati ya watu wa Yehova na kupata utegemezo wake unaodumu ! ” 
 Mtume Paulo aliwatia moyo Wakristo huko Thesalonike ‘ waseme kwa kuzifariji nafsi zilizohuzunika . ’ 
 Mambo kama vile kukatishwa tamaa sana yanaweza kumfanya mtu ashuke moyo . 
 Sharon aliandika hivi mwaka wa 1993 : ‘ Nilishuka moyo kabisa kwa miaka mitatu kwa sababu nilihisi kwamba sifai kamwe . 
 Wazee walinifariji na kunishauri . 
 Kupitia Mnara wa Mlinzi , Yehova alinisaidia kwa upendo kuelewa ugonjwa mbaya wa kushuka moyo . 
 Ndiyo , Yehova anawajali watu wake na anaelewa hisia zetu . ’ 
 Bado Sharon anamtumikia Mungu kwa uaminifu huku akiingojea siku kuu ya Yehova . 
 Kuna uthibitisho gani kwamba Wakristo wanaweza kuvumilia mfadhaiko mkali ? 
 Wakristo fulani wanafadhaika sana kwa sababu ya mambo waliyopitia maishani . 
 Harley aliona mapambano yenye jeuri sana wakati wa Vita vya Pili vya Ulimwengu naye aliota ndoto zenye kutisha kuhusu vita . 
 Akiwa katika usingizi , alikuwa akipaaza sauti hivi : “ Uwe mwangalifu ! 
 Jihadhari ! ” 
 Alipoamka , mwili wote ulikuwa umejaa jasho . 
 Hata hivyo , aliweza kufuata mwongozo wa Mungu maishani , na pole kwa pole , ndoto zake hazikuwa mbaya sana naye aliota mara chache zaidi . 
 Mkristo mmoja alipambana jinsi gani na matatizo ya kihisia ? 
 Ilikuwa vigumu sana kwa Mkristo mmoja aliyekuwa na ugonjwa wa kubadilika - badilika kwa hisia kuhubiri nyumba kwa nyumba . 
 Hata hivyo , aliendelea kuhubiri kwa sababu alitambua kwamba huduma hiyo itamwokoa yeye na wale wanaokubali ujumbe wake . 
 Nyakati nyingine , hangeweza kupiga kengele ya mlango , lakini alisema : “ Baada ya muda , ningeweza kuzuia hisia zangu , kwenda kwenye nyumba inayofuata , na kujaribu tena . 
 Kwa kuendelea kushiriki katika huduma , nilidumisha afya nzuri ya kiroho . ” 
 Pia , haikuwa rahisi kwa ndugu huyo kuhudhuria mikutano , lakini alijua kabisa faida za ushirika wa kiroho . 
 Kwa hiyo , alijitahidi inavyotakikana ili kuhudhuria mikutano . — Waebrania 10 : 24 , 25 . 
 Ingawa Wakristo fulani wanaogopa kuzungumza mbele ya watu au kuhudhuria mkutano , wanaonyesha uvumilivu jinsi gani ? 
 Wakristo wengine wanaogopa sana hali au vitu fulani . 
 Kwa mfano , wanaweza kuogopa kuzungumza mbele ya watu au hata kuhudhuria mkutano . 
 Wazia jinsi ilivyo vigumu kwao kutoa maelezo katika mikutano ya Kikristo au kutoa hotuba katika Shule ya Huduma ya Kitheokrasi ! 
 Lakini , wanavumilia , na tunathamini sana wanapohudhuria na kushiriki katika mikutano . 
 Ni nini hasa kinachosaidia kupambana na matatizo ya kihisia ? 
 Mtu anaweza kupambana na matatizo ya kihisia kwa kupumzika na kulala zaidi . 
 Huenda ikafaa kumwona daktari . 
 Hata hivyo , jambo linalosaidia zaidi ni kumtegemea Mungu kupitia sala . 
 Zaburi 55 : 22 inasema hivi : “ Mtupie Yehova mzigo wako , naye mwenyewe atakutegemeza . 
 Hatamwacha kamwe mwadilifu atikisike . ” 
 Basi , jitahidi kabisa ‘ kumtegemea Yehova kwa moyo wako wote . ’ — Methali 3 : 5 , 6 . 
 Kuvumilia Unapofiwa 
 9 - 11 . ( a ) Ni nini kinachoweza kutusaidia kuvumilia hali ya huzuni mpendwa wetu anapokufa ? 
 ( b ) Mfano wa Ana unaweza kutusaidia jinsi gani kuvumilia wakati tunapofiwa ? 
 Kifo kinapotenganisha familia , hasara hiyo kubwa inaweza kusababisha huzuni nyingi sana . 
 Abrahamu alilia kwa sababu ya kifo cha mke wake mpendwa , Sara . 
 Hata mwanamume mkamilifu Yesu ‘ alitokwa na machozi ’ rafiki yake Lazaro alipokufa . 
 Kwa hivyo , ni jambo la kawaida kuhuzunika wakati mtu fulani unayempenda anapokufa . 
 Hata hivyo , Wakristo wanajua kwamba kutakuwa na ufufuo . 
 Kwa hiyo , hawawi na “ huzuni kama wale watu wengine wasio na tumaini . ” — 1 Wathesalonike 4 : 13 . 
 Tunaweza kukabiliana jinsi gani na kifo cha mpendwa ? 
 Huenda mfano unaofuata ukatusaidia kuelewa . 
 Kwa kawaida hatuhuzuniki kwa muda mrefu wakati rafiki yetu anaposafiri kwa sababu tunatazamia kumwona tena anaporudi . 
 Kuwa na maoni kama hayo kuhusu kifo cha Mkristo mwaminifu kunaweza kupunguza huzuni yetu kwa sababu tunajua kwamba atafufuliwa . — Mhubiri 7 : 1 . 
 Kumtegemea kabisa “ Mungu wa faraja yote ” kutatusaidia kuvumilia kifo cha mpendwa . 
 Pia tutafaidika tukitafakari yale ambayo Ana , mjane aliyeishi katika karne ya kwanza alifanya . 
 Alibaki mjane baada tu ya miaka saba ya ndoa . 
 Lakini akiwa na umri wa miaka 84 , bado alikuwa akimtolea Yehova utumishi mtakatifu hekaluni . 
 Bila shaka , maisha kama hayo ya kujitolea yalimsaidia kukabiliana na huzuni na upweke . 
 Kushiriki kwa ukawaida katika utendaji wa Kikristo , kutia ndani kazi ya kuhubiri Ufalme , kunaweza kutusaidia kuvumilia huzuni ya kufiwa . 
 Kupambana na Majaribu Mbalimbali 
 Wakristo fulani wamevumilia majaribu gani yanayohusiana na maisha ya familia ? 
 Wakristo fulani wanalazimika kuvumilia majaribu yanayohusiana na maisha ya familia . 
 Kwa mfano , familia inaweza kuumia sana mwenzi akifanya uzinzi . 
 Mwenzi wa ndoa aliyekosewa anaweza kukosa usingizi na kulia kupita kiasi kwa sababu ya huzuni na mfadhaiko . 
 Hata kufanya kazi fulani rahisi kunaweza kumlemea sana hivi kwamba anakosea - kosea au kusababisha hasara . 
 Mwenzi wa ndoa asiye na hatia anaweza kushindwa kula , anaweza kukonda , na anaweza kusumbuka sana kihisia . 
 Huenda ikawa vigumu kwake kushiriki katika utendaji wa Kikristo . 
 Nao watoto wanaweza kupatwa na matokeo mabaya sana . 
 13 , 14 . ( a ) Sala ambayo Sulemani alitoa wakati wa kuzinduliwa kwa hekalu inakutia moyo jinsi gani ? 
 ( b ) Kwa nini tunasali tupewe roho takatifu ? 
 Tunapopatwa na majaribu kama hayo , Yehova anatutolea msaada tunaohitaji . 
 Sala ambayo Mfalme Sulemani alitoa wakati wa kuzinduliwa kwa hekalu la Yehova inaonyesha kwamba Mungu anasikiliza sala za watu wake . 
 Sulemani alisali hivi kwa Mungu : “ Sala yoyote , ombi lolote la kutaka kibali ambalo huenda likatolewa na mwanadamu au la watu wako wote Israeli , kwa sababu wanajua kila mmoja wao pigo la moyo wake mwenyewe , nao wanyooshe mikono yao kuelekea nyumba hii , basi na usikie ukiwa mbinguni , makao yako yaliyofanywa imara , nawe usamehe na kutenda na kumpa kila mmoja kulingana na njia zake zote , kwa sababu unaujua moyo wake ( kwa maana ni wewe peke yako unayejua vema moyo wa wanadamu wote ) ; kusudi wakuogope siku zote ambazo wako hai juu ya uso wa nchi ambayo uliwapa mababu zetu . ” — 1 Wafalme 8 : 38 - 40 . 
 Utafaidika sana ukiendelea kusali upewe roho takatifu . 
 Matunda ya roho yanatia ndani sifa kama vile shangwe na amani . 
 Tunapata kitulizo kikubwa kama nini wakati Baba yetu wa mbinguni anapojibu sala zetu ! 
 Tunakuwa na shangwe badala ya huzuni , na tunakuwa na amani badala ya maumivu makali ya moyoni . 
 Ni maandiko gani yanayoweza kutusaidia kupunguza mahangaiko yetu ? 
 Tunaweza kutazamia kuwa na mahangaiko kwa kiasi fulani tunapofadhaika sana . 
 Lakini angalau tunaweza kupunguza mahangaiko hayo tukikumbuka maneno haya ya Yesu : “ Acheni kuhangaika juu ya nafsi zenu kuhusu kile mtakachokula au kile mtakachokunywa , au juu ya miili yenu kuhusu kile mtakachovaa . . . . 
 Basi , endeleeni kuutafuta kwanza ufalme na uadilifu [ wa Mungu ] , nanyi mtaongezewa hivi vitu vingine vyote . ” 
 Mtume Petro anatuhimiza ‘ tutupe mahangaiko yetu yote juu ya Mungu , kwa sababu yeye anatujali sisi . ’ 
 Ni jambo linalofaa kujitahidi kutatua tatizo . 
 Hata hivyo , baada ya kujitahidi kadiri tunavyoweza , kuhangaika juu ya tatizo hilo hakuwezi kutusaidia , lakini sala inaweza kutusaidia . 
 Mtunga - zaburi aliimba hivi : “ Mkabidhi Yehova njia yako , na kumtegemea , naye mwenyewe atatenda . ” — Zaburi 37 : 5 . 
 16 , 17 . ( a ) Kwa nini hatuwezi kuepuka kabisa mahangaiko ? 
 ( b ) Tutapata nini tukifuata andiko la Wafilipi 4 : 6 , 7 ? 
 Paulo aliandika hivi : “ Msihangaike juu ya kitu chochote , bali katika kila jambo kwa sala na dua pamoja na kutoa shukrani maombi yenu na yajulishwe Mungu ; na amani ya Mungu yenye ubora unaozidi fikira zote itailinda mioyo yenu na nguvu zenu za akili kwa njia ya Kristo Yesu . ” 
 Bila shaka , wazao wasio wakamilifu wa Adamu hawawezi kuepuka kabisa mahangaiko . 
 Wake Wahiti wa Esau “ walikuwa chanzo cha uchungu wa roho ” kwa Isaka na Rebeka , wazazi wake waliomwogopa Mungu . 
 Bila shaka , Wakristo kama vile Timotheo na Trofimo walihangaika kwa sababu ya magonjwa . 
 Paulo alikuwa na mahangaiko kwa ajili ya waamini wenzake . 
 Lakini “ Msikiaji wa sala ” yuko tayari sikuzote kuwasaidia wale wanaompenda . — Zaburi 65 : 2 . 
 Tunapoingojea siku ya Yehova , tunategemezwa na kufarijiwa na “ Mungu wa amani . ” 
 Yehova ni “ mwenye rehema na neema , ” naye ni ‘ mwema na yuko tayari kusamehe , ’ na ‘ anakumbuka kwamba sisi ni mavumbi . ’ 
 Kwa hiyo , acheni ‘ maombi yetu yajulishwe kwa Mungu , ’ kwa sababu tukifanya hivyo tutapata “ amani ya Mungu , ” yaani , utulivu ambao unazidi fikira zote za wanadamu . 
 Kulingana na Ayubu 42 : 5 , tunaweza ‘ kumwona ’ Mungu jinsi gani ? 
 Sala zetu zinapojibiwa , tunajua kwamba Mungu yupo pamoja nasi . 
 Baada ya Ayubu kuvumilia majaribu yake , alisema hivi : “ Nimesikia habari zako [ Yehova ] kwa fununu , lakini sasa jicho langu mwenyewe linakuona wewe . ” 
 Kwa jicho la ufahamu , imani , na shukrani , tunaweza kutafakari mambo ambayo Mungu ametutendea na tunaweza ‘ kumwona ’ kwa njia ambayo hatujawahi kamwe kumwona . 
 Kwa kweli , uhusiano huo wa karibu unatuletea amani ya moyo na akili ! 
 Ni nini kitakachotukia ‘ tukimtupia Yehova mahangaiko yetu yote ’ ? 
 ‘ Tukimtupia Yehova mahangaiko yetu yote , ’ tunaweza kuvumilia majaribu tukiwa na amani ya ndani ambayo inalinda moyo na uwezo wetu wa kufikiri . 
 Ndani kabisa ya moyo wetu wa mfano , tutahisi tukiwa huru kutokana na wasiwasi , woga , na mahangaiko . 
 Akili yetu haitavurugika wala kulemewa na mahangaiko . 
 20 , 21 . ( a ) Kisa cha Stefano kinaonyesha jinsi gani kwamba mtu anaweza kuwa mtulivu anapokabili mateso ? 
 ( b ) Simulia mfano wa siku zetu wa mtu aliyevumilia majaribu kwa utulivu . 
 Mwanafunzi Stefano alikuwa mtulivu alipokuwa akikabili jaribu kali la imani yake . 
 Kabla hajatoa ushahidi wa mwisho , watu wote waliokuwa katika Sanhedrini ‘ waliona kwamba uso wake ulikuwa kama uso wa malaika . ’ 
 Uso wake ulikuwa mtulivu kama uso wa malaika , mjumbe wa Mungu . 
 Baada ya Stefano kufunua kwamba walikuwa na hatia kuhusiana na kifo cha Yesu , waamuzi hao “ wakahisi wamechomwa mioyoni mwao na kuanza kumsagia meno yao . ” 
 “ Akiwa amejaa roho takatifu , ” Stefano “ akakaza macho mbinguni , akaona utukufu wa Mungu na wa Yesu akiwa amesimama kwenye mkono wa kuume wa Mungu . ” 
 Stefano alitiwa nguvu na maono hayo , naye akawa mwaminifu mpaka kifo . 
 Ingawa hatupati maono , tunaweza kuwa na amani ya Mungu tunapoteswa . 
 Fikiria maelezo ya Wakristo fulani ambao waliuawa na Wanazi wakati wa Vita vya Pili vya Ulimwengu . 
 Mmoja wao alisema hivi alipokuwa akisimulia mambo yaliyompata mahakamani : “ Hukumu ya kifo ilipitishwa . 
 Nilisikiliza , na baada ya kusema maneno , ‘ Uwe mwaminifu mpaka kifo , ’ na maneno mengine machache ya Bwana wetu , mambo yalikwisha . 
 Lakini sasa msiwe na wasiwasi . 
 Nina amani na utulivu ambao hamwezi kamwe kuwazia ! ” 
 Mkristo mmoja kijana ambaye angeuawa kwa kukatwa kichwa aliwaandikia hivi wazazi wake : “ Tayari usiku wa manane umepita . 
 Ningali na wakati wa kubadili msimamo wangu . 
 Aa ! 
 je , kweli ninaweza tena kuwa na furaha katika ulimwengu huu baada ya kumkana Bwana wetu ? 
 Bila shaka , siwezi ! 
 Lakini sasa mna uhakikisho wa kwamba ninauacha ulimwengu huu kwa furaha na amani . ” 
 Bila shaka , Yehova anawategemeza watumishi wake washikamanifu . 
 Unaweza Kuvumilia ! 
 22 , 23 . 
 Unaweza kuwa na uhakika gani unapoingojea siku ya Yehova kwa uvumilivu ? 
 Huenda usipate matatizo fulani ambayo tumezungumzia . 
 Hata hivyo , Ayubu aliyemwogopa Mungu alisema hivi : “ Mwanadamu , aliyezaliwa na mwanamke , ana maisha mafupi na yenye kujaa msukosuko . ” 
 Labda wewe ni mzazi na unajitahidi kabisa kuwapa watoto wako mwongozo wa kiroho . 
 Wanalazimika kuvumilia majaribu shuleni , lakini unafurahi kama nini wakati wanaposhikamana na Yehova na kanuni zake za uadilifu ! 
 Labda unapata magumu na vishawishi kazini . 
 Hata hivyo , unaweza kuvumilia hali hizo na nyingine kwa sababu ‘ Yehova anakubebea mzigo wako kila siku . ’ — Zaburi 68 : 19 . 
 Huenda ukajiona kuwa mtu wa kawaida tu , lakini kumbuka kwamba Yehova hatasahau kamwe kazi yako na upendo unaoonyesha kwa ajili ya jina lake takatifu . 
 Kwa msaada wake , unaweza kuvumilia majaribu ya imani . 
 Kwa hiyo , sali kuhusu mapenzi ya Mungu na uyatilie maanani unapofanya mipango yako . 
 Ukifanya hivyo unaweza kuwa na uhakika kwamba Yehova atakubariki na kukutegemeza unapoingojea siku yake kwa uvumilivu . 
 Ungetoa Jubu Gani ? 
 • Kwa nini Wakristo wanahitaji uvumilivu ? 
 • Ni nini kinachoweza kutusaidia kuvumilia tunapokuwa wagonjwa au tunapofiwa ? 
 • Sala inatusaidia jinsi gani kuvumilia majaribu ? 
 • Kwa nini tunaweza kuingojea siku ya Yehova kwa uvumilivu ? 
 [ Picha katika ukurasa wa 29 ] 
 Kumtegemea Yehova kunatuwezesha kuvumilia tunapofiwa 
 [ Picha katika ukurasa wa 31 ] 
 Sala ya kutoka moyoni inatusaidia kuvumilia majaribu ya imani 
 ‘ Jilinde na Kila Namna ya Tamaa ’ 
 “ Hata wakati mtu ana vitu vingi uzima wake hautokani na vitu alivyo navyo . ” — LUKA 12 : 15 . 
 1 , 2 . ( a ) Umeona watu leo wanapendezwa na wanafuatia nini ? 
 ( b ) Mitazamo hiyo inaweza kuwa na matokeo gani mabaya kwetu ? 
 PESA , mali , sifa , kazi yenye mshahara mnono , na familia , ni kati ya mambo ambayo watu wengi wanafikiri yanaonyesha kwamba mtu amefanikiwa au yanamhamkikishia wakati ujao ulio salama . 
 Ni wazi kwamba katika nchi tajiri na maskini , watu wengi wanapendezwa na wanafuatia vitu vya kimwili na mafanikio maishani . 
 Kwa upande mwingine , ikiwa wanapendezwa na mambo ya kiroho kwa kadiri fulani , upendezi huo unazidi kupungua . 
 Hivyo ndivyo Biblia ilivyotabiri hasa . 
 Inasema : “ Katika siku za mwisho kutakuwa na nyakati za hatari zilizo ngumu kushughulika nazo . 
 Kwa maana watu watakuwa wenye kujipenda wenyewe , wenye kupenda pesa , . . . wanaopenda raha badala ya kumpenda Mungu wakiwa na namna ya ujitoaji - kimungu lakini wakizikana nguvu zake . ” 
 Kwa kuwa wanaishi kati ya watu hao kila siku , Wakristo wa kweli wanasukumwa kuwa na mtazamo na mtindo wa maisha kama wa watu hao . 
 Ni nini kinachoweza kutusaidia kupinga jitihada za ulimwengu za ‘ kutufinyanga katika muundo wake wenyewe ’ ? — Waroma 12 : 2 , The New Testament in Modern English , ya J . 
 B . 
 Phillips . 
 Sasa tutazungumzia shauri gani lililotolewa na Yesu ? 
 Akiwa “ Wakili Mkuu na Mkamilishaji wa imani yetu , ” Yesu Kristo alitufundisha mambo muhimu sana kuhusiana na hilo . 
 Pindi moja , Yesu alipokuwa akiufundisha umati wa watu mambo fulani ya kiroho yenye kuelimisha , mtu fulani alikatiza mazungumzo hayo alipoomba hivi : “ Mwalimu , mwambie ndugu yangu tugawane urithi . ” 
 Yesu alimjibu mtu huyo kwa kumpa yeye na wote waliokuwa wakisikiliza shauri zito . 
 Alitoa onyo kali sana kuhusu kuepuka tamaa na akakazia onyo hilo kwa kutumia mfano wenye kuchochea fikira . 
 Tunapaswa kutii shauri ambalo Yesu alitoa wakati huo na kuona jinsi tunavyoweza kufaidika kwa kulitumia katika maisha yetu . — Luka 12 : 13 - 21 . 
 Ombi Lisilofaa 
 Kwa nini haikufaa mtu huyo kumkatiza Yesu ? 
 Kabla ya mtu huyo kukatiza mazungumzo , Yesu alikuwa akizungumza na wanafunzi wake na watu wengine kuhusu kujihadhari na unafiki , kuwa na ujasiri wa kukiri kuwa na muungano pamoja na Mwana wa binadamu , na kuhusu kupata msaada wa roho takatifu . 
 Bila shaka , wanafunzi walipaswa kutia moyoni mambo hayo muhimu . 
 Hata hivyo , alipokuwa akiendelea kutoa hotuba hiyo yenye kuchochea fikira , mtu huyo alikatiza mazungumzo ghafula na kumwomba Yesu asuluhishe mgogoro ambao ulionekana kuwa wa kifamilia kuhusu vitu vya kimwili . 
 Hata hivyo , kuna jambo la maana ambalo tunaweza kujifunza kutokana na tukio hilo . 
 Ombi la mtu huyo lilionyesha nini kumhusu ? 
 Inasemekana kwamba “ kwa kawaida mambo ambayo mtu anafikiria wakati anaposikiliza mafundisho ya kidini yanaonyesha mwelekeo wake . ” 
 Wakati Yesu alipokuwa akizungumza kuhusu mambo mazito ya kiroho , inaelekea mtu huyo alikuwa akifikiria jambo ambalo angefanya ili apate faida fulani za kifedha . 
 Hatuambiwi ikiwa mtu huyo alikuwa na sababu halali ya kulalamika kuhusu urithi huo . 
 Labda alikuwa akijaribu kufaidika kutokana na mamlaka na sifa ya Yesu akiwa mwamuzi mwenye hekima katika shughuli za wanadamu . 
 Kwa vyovyote vile , swali lake lilionyesha kwamba alikuwa na tatizo ndani kabisa ya moyo wake , tatizo kubwa sana la kutothamini mambo ya kiroho . 
 Je , hiyo si sababu nzuri ya kutufanya tujichunguze wenyewe ? 
 Kwa mfano , ni rahisi kuruhusu akili zetu zitangetange tunapokuwa katika mikutano ya Kikristo au kufikiria mambo tutakayofanya baadaye . 
 Badala yake , tunapaswa kusikiliza kwa makini yale yanayosemwa na kufikiria njia za kutumia habari hiyo maishani ili tuboreshe uhusiano wetu pamoja na Baba yetu wa mbinguni , Yehova Mungu , na pamoja na Wakristo wenzetu . — Zaburi 22 : 22 ; Marko 4 : 24 . 
 Kwa nini Yesu alikataa kutimiza ombi la mtu huyo ? 
 Hata iwe mtu huyo alichochewa na nini kutoa ombi hilo , Yesu alikataa kulitimiza . 
 Badala yake , Yesu alimwambia hivi : “ Wewe mtu , nani aliyeniweka mimi kuwa mwamuzi au mgawaji juu yenu ? ” 
 Kwa kusema hivyo , Yesu alikuwa akizungumzia jambo fulani ambalo watu walijua vizuri , kwa sababu kulingana na Sheria ya Musa , waamuzi wa miji waliwekwa ili kuamua mambo hayo . 
 Kwa upande mwingine , Yesu alihangaikia mambo ya maana zaidi , yaani , kutoa ushahidi kuhusu kweli ya Ufalme na kuwafundisha watu mapenzi ya Mungu . 
 Tunafuata mfano wa Yesu kwa kutumia wakati na nguvu zetu kuhubiri habari njema na kufanya “ wanafunzi kutoka kwa watu wa mataifa yote , ” badala ya kukengeushwa na mambo yasiyo na maana . — Mathayo 24 : 14 ; 28 : 19 . 
 Jihadhari na Tamaa 
 Yesu alitambua jambo gani lililokuwa moyoni mwa mtu huyo ? 
 Kwa kuwa alikuwa na uwezo wa kutambua mielekeo iliyo ndani kabisa ya moyo , Yesu alijua kwamba jambo lingine zito zaidi lilihusika katika ombi la mtu huyo la kumtaka aingilie jambo la kibinafsi . 
 Kwa hiyo , badala ya kukataa tu kulitimiza , Yesu alitaja sababu kuu ya ombi hilo aliposema hivi : “ Endeleeni kufungua macho yenu na mjilinde na kila namna ya tamaa , kwa sababu hata wakati mtu ana vitu vingi uzima wake hautokani na vitu alivyo navyo . ” — Luka 12 : 15 . 
 Tamaa ni nini , na inaweza kuongoza kwenye nini ? 
 Tamaa inatia ndani mengi zaidi ya kutaka kuwa na pesa au vitu fulani tu , ambavyo vinaweza kutumiwa kwa njia na kusudi linalofaa . 
 Inatia ndani kutamani kupita kiasi utajiri , mali , au vitu vya mtu mwingine . 
 Inaweza kutia ndani hamu isiyoweza kutoshelezwa , pupa ya kupata vitu , labda vitu vya mtu mwingine , ili tu kuwa navyo bila uhitaji wowote au bila kujali matokeo kwa wengine . 
 Mtu mwenye tamaa anaruhusu kitu anachokitamani kitawale fikira na matendo yake hivi kwamba kinakuwa mungu wake . 
 Kumbuka kwamba mtume Paulo anamlinganisha mtu mwenye pupa na mwabudu - sanamu , ambaye hana urithi katika Ufalme wa Mungu . — Waefeso 5 : 5 ; Wakolosai 3 : 5 . 
 Tamaa inaweza kuonyeshwa kwa njia gani ? 
 Toa mifano . 
 Kwa kweli , Yesu alionya kuhusu “ kila namna ya tamaa . ” 
 Tamaa inaonyeshwa kwa njia mbalimbali . 
 Amri ya mwisho kati ya zile Amri Kumi inataja njia fulani kati ya hizo . 
 Inasema hivi : “ Usiitamani nyumba ya mwenzako . 
 Usimtamani mke wa mwenzako , wala mtumwa wake wala kijakazi wake wala ng’ombe - dume wake wala punda wake wala chochote cha mwenzako . ” 
 Biblia ina mifano mingi ya watu ambao wametenda dhambi nzito kwa sababu ya kuongozwa na tamaa fulani . 
 Shetani alikuwa wa kwanza kutamani kitu ambacho kilikuwa cha mwingine , yaani , alitamani utukufu , heshima , na mamlaka ambayo ni ya Yehova peke yake . 
 Hawa alitamani kupata haki ya kujiongoza , na alipodanganywa na tamaa hiyo aliwatumbukiza wanadamu katika dhambi na kifo . 
 Roho waovu ni malaika ambao hawakutosheka na ‘ mahali pao pa kwanza bali waliyaacha makao yao wenyewe yanayofaa ’ na kufanya jambo ambalo hawakustahili kufanya . 
 Mfikirie pia Balaamu , Akani , Gehazi , na Yuda . 
 Badala ya kutosheka na sehemu yao maishani , walitumia vibaya mapendeleo yao kwa sababu waliruhusu tamaa isiyotoshelezwa ya vitu vya kimwili iwaongoze katika maangamizo na uharibifu . 
 Kupatana na himizo la Yesu , tunapaswa ‘ kuendelea kufungua macho yetu ’ jinsi gani ? 
 Inafaa kama nini kwamba kabla ya Yesu kutoa onyo kuhusu tamaa alisema maneno haya : “ Endeleeni kufungua macho yenu ” ! 
 Kwa nini ? 
 Kwa sababu ni rahisi sana kwa watu kuona kwamba mtu mwingine ana pupa au anatamani , lakini si rahisi wao wenyewe kukubali kwamba wana tatizo hilo . 
 Hata hivyo , mtume Paulo anasema kwamba “ kupenda pesa ni chanzo cha mambo mabaya ya namna zote . ” 
 Mwanafunzi Yakobo anaeleza kwamba tamaa isiyofaa , “ wakati imetunga mimba , huzaa dhambi . ” 
 Kupatana na himizo la Yesu , tunapaswa ‘ kuendelea kufungua macho yetu , ’ si kuangalia wengine kuona kama wana tamaa lakini kujichunguza wenyewe ili kuona mambo tunayotamani mioyoni mwetu kisha ‘ tujilinde na kila namna ya tamaa . ’ 
 Kuwa na Vitu Vingi Maishani 
 11 , 12 . ( a ) Yesu alitoa onyo gani kuhusu tamaa ? 
 ( b ) Kwa nini tunahitaji kutii onyo la Yesu ? 
 Tunapaswa kujilinda na tamaa kwa sababu nyingine . 
 Angalia yale ambayo Yesu alisema baadaye : “ Hata wakati mtu ana vitu vingi uzima wake hautokani na vitu alivyo navyo . ” 
 Bila shaka , hilo ni jambo linalohitaji kufikiriwa kwa uzito katika nyakati zetu ambazo watu wanapenda mali na wanafikiri kwamba utajiri na ufanisi unaleta furaha na mafanikio . 
 Yesu aliposema maneno hayo alikuwa akionyesha kwamba maisha yenye kusudi la kweli na yenye kuridhisha hayatokani au hayategemei vitu vya kimwili hata viwe vingi kadiri gani . 
 Hata hivyo , huenda watu fulani wakapinga hilo . 
 Pengine wanaweza kudai kwamba vitu vya kimwili vinafanya maisha yawe yenye kustarehesha zaidi na kufurahisha , na hivyo yanakuwa yenye kusudi zaidi . 
 Kwa hiyo , wanakazana kufuatia mambo ambayo yatawawezesha kupata vitu vya kimwili na vifaa vyote ambavyo wanatamani . 
 Wanafikiri kwamba vitu hivyo vitawawezesha kuwa na maisha mazuri . 
 Lakini kwa kufikiri hivyo , wanakosa kuelewa jambo ambalo Yesu alikuwa anakazia . 
 Tunapaswa kuwa na maoni gani yaliyosawazika kuhusu uhai na vitu tulivyo navyo ? 
 Badala ya kuzungumza kuhusu ikiwa kuwa na vitu vingi ni sawa au si sawa , Yesu alikuwa akikazia kwamba uzima wa mtu hautokani na “ vitu alivyo navyo , ” yaani , vitu ambavyo tayari anavyo . 
 Kuhusiana na hilo , sote tunajua kwamba kwa kweli hatuhitaji vitu vingi ili kuishi au kuendelea kuwa hai . 
 Tunahitaji tu chakula kidogo , mavazi , na mahali pa kulala . 
 Matajiri wana vitu hivyo vingi , nao maskini huenda wakalazimika kujitahidi sana ili kupata vitu wanavyohitaji . 
 Hata hivyo , matajiri na maskini wanakuwa sawa wakati wanapokufa kwa sababu mambo yote yanaishia hapo . 
 Kwa hiyo , ili maisha yawe yenye kusudi na maana , hayawezi na hayapaswi kutegemea tu vitu ambavyo mtu anaweza kupata au kuwa navyo . 
 Wazo hilo linaeleweka wazi zaidi tunapochunguza aina ya uzima ambao Yesu alikuwa akizungumzia . 
 Tunaweza kujifunza nini kutokana na neno linalotafsiriwa “ uzima ” katika Biblia ? 
 Yesu alisema , ‘ Uzima wa mtu hautokani na vitu alivyo navyo . ’ 
 Neno linalotafsiriwa “ uzima ” katika Injili ya Luka ( Kigiriki , zo·eʹ ) halimaanishi namna au mtindo wa maisha , bali uzima wenyewe , yaani , uhai . 
 * Yesu alikuwa akisema kwamba tuwe matajiri au maskini , tuwe tunaishi maisha ya raha au tunapata riziki yetu kwa shida , hatuwezi kuamua urefu wa maisha yetu au hata hatuwezi kujua ikiwa kesho tutakuwa hai . 
 Yesu alisema hivi katika Mahubiri yake ya Mlimani : “ Ni nani kati yenu kwa kuhangaika anaweza kuongeza kipimo cha mkono mmoja kwenye uhai wake ? ” 
 Biblia inaonyesha wazi kwamba Yehova peke yake ndiye “ chemchemi ya uzima , ” na ndiye peke yake anayeweza kuwapa wale walio waaminifu “ uzima ulio wa kweli , ” au “ uzima wa milele , ” uhai usio na mwisho , iwe mbinguni au duniani . — Zaburi 36 : 9 ; 1 Timotheo 6 : 12 , 19 . 
 Kwa nini watu wengi wanategemea vitu vya kimwili ? 
 Maneno ya Yesu yanaonyesha jinsi ilivyo rahisi kwa watu kuwa na maoni yaliyopotoka au yasiyo sawa kuhusu maisha . 
 Iwe ni matajiri au maskini , wanadamu wote si wakamilifu nao wana mwisho mmoja . 
 Musa aliyeishi zamani alisema hivi : “ Kwa maana siku za miaka yetu ni miaka 70 ; na ikiwa kwa sababu ya nguvu za pekee ni miaka 80 , hata hivyo hizo husisitiza kuleta taabu na mambo yenye kuumiza ; kwa maana lazima zipite upesi , nasi huruka na kwenda zetu . ” 
 Kwa sababu hiyo , mara nyingi watu ambao hawajasitawisha uhusiano mzuri pamoja na Mungu wanakuwa na mtazamo ambao unatajwa na mtume Paulo wa kwamba “ tule na tunywe , kwa maana kesho tutakufa . ” 
 Wengine wanapotambua kwamba maisha ni mafupi sana na hayategemeki , wanajaribu kutafuta usalama na maisha marefu kutokana na vitu vya kimwili . 
 Labda wanafikiri kwamba wakiwa na vitu vingi vya kimwili , kwa njia fulani watakuwa na maisha salama zaidi . 
 Hivyo , wanajikakamua kabisa kukusanya mali na utajiri , wakifikiri kimakosa kwamba vitu hivyo vinaleta usalama na furaha . — Zaburi 49 : 6 , 11 , 12 . 
 Wakati Ujao Ulio Salama 
 Kusudi la kweli maishani halitegemei nini ? 
 Huenda ni kweli kwamba mtu anayeishi maisha ya hali ya juu akiwa na chakula cha kutosha , mavazi , makao na vitu vingine vya kujifurahisha anaweza kuishi maisha yenye starehe zaidi au anaweza kupata matibabu mazuri zaidi na hivyo kurefusha maisha yake kwa miaka michache . 
 Hata hivyo , je , kweli maisha ya aina hiyo yako salama zaidi na ni yenye kusudi zaidi ? 
 Kusudi la kweli maishani halitegemei miaka ambayo mtu anaweza kuishi au wingi wa vitu vya kimwili ambavyo anaweza kuwa navyo au kutumia . 
 Mtume Paulo alionyesha hatari ya kutegemea sana vitu kama hivyo . 
 Alimwandikia Timotheo hivi : “ Uwape maagizo wale walio matajiri katika mfumo wa mambo wa sasa wasitake makuu , na waweke tumaini lao , si katika utajiri usio hakika , bali katika Mungu , ambaye hutupa sisi vitu vyote kwa wingi ili tuvifurahie . ” — 1 Timotheo 6 : 17 . 
 17 , 18 . ( a ) Tunapaswa kuiga mifano gani bora kuhusiana na vitu vya kimwili ? 
 ( b ) Ni mfano gani wa Yesu utakaozungumziwa katika habari inayofuata ? 
 Si jambo la hekima kwa mtu kuweka tumaini lake katika utajiri kwa sababu ‘ si hakika . ’ 
 Mzee wa ukoo Ayubu alikuwa tajiri sana , lakini msiba ulipotokea ghafula , utajiri wake haungeweza kumsaidia ; utajiri wake ulipotea ghafula . 
 Uhusiano wake mzuri sana pamoja na Mungu ndio uliomwezesha kuvumilia majaribu na mateso yote . 
 Abrahamu hakuruhusu utajiri wake umzuie kukubali mgawo mgumu kutoka kwa Yehova , naye alibarikiwa na kuwa “ baba ya umati wa mataifa . ” 
 Tunapaswa kuiga mifano hiyo na mifano mingine . 
 Sisi sote vijana kwa wazee , tunahitaji kujichunguza ili tuone ni nini kilicho cha maana zaidi katika maisha yetu na tumaini letu linategemea nini . — Waefeso 5 : 10 ; Wafilipi 1 : 10 . 
 Maneno machache ambayo Yesu alisema kuhusu tamaa na maoni yanayofaa kuhusu uhai ni muhimu na kwa kweli yanafundisha . 
 Hata hivyo , Yesu alikuwa na mambo mengine akilini , naye alisimulia mfano wenye kuchochea fikira kuhusu mtu tajiri ambaye hakutumia akili yake . 
 Mfano huo unahusu maisha yetu leo jinsi gani , na tunaweza kujifunza nini kutokana nao ? 
 Habari inayofuata itajibu maswali hayo . 
 [ Maelezo ya Chini ] 
 Neno lingine la Kigiriki linalotafsiriwa “ uhai ” ni biʹos , ambalo linatokeza maneno ya Kiswahili kama vile “ biografia ” na “ biolojia . ” 
 Kulingana na kamusi moja ( Vine’s Expository Dictionary of Old and New Testament Words ) , neno biʹos linamaanisha “ kipindi au urefu wa maisha , ” “ namna ya maisha , ” na “ riziki ya maisha . ” 
 Ungetoa Jibu Gani ? 
 • Tunaweza kujifunza nini kutokana na uamuzi wa Yesu wa kukataa kutimiza ombi la mtu fulani aliyekuwa kati ya umati wa watu ? 
 • Kwa nini ni lazima tujilinde na tamaa , nasi tunaweza kujilinda jinsi gani ? 
 • Kwa nini uhai hautokani na vitu vya kimwili ? 
 • Ni nini kinachoweza kufanya maisha yawe salama na yenye kusudi la kweli ? 
 [ Picha katika ukurasa wa 23 ] 
 Kwa nini Yesu alikataa kutimiza ombi la mtu fulani ? 
 [ Picha katika ukurasa wa 23 ] 
 Kutamani kunaweza kuongoza kwenye msiba 
 [ Picha katika ukurasa wa 25 ] 
 Abrahamu alionyesha namna gani kwamba alikuwa na maoni yanayofaa kuhusu vitu vya kimwili ? 
 Je , Wewe Ni “ Tajiri Kwa Mungu ” ? 
 “ Hivyo ndivyo huwa kwa mtu anayejikusanyia mwenyewe hazina lakini si tajiri kwa Mungu . ” — LUKA 12 : 21 . 
 1 , 2 . ( a ) Watu wamekuwa tayari kujidhabihu sana ili kupata nini ? 
 ( b ) Ni lazima Wakristo wakabili hatari na hali gani ngumu ? 
 KUTAFUTA HAZINA si kama mchezo wa kutafuta kitu kilichofichwa ambao watoto wanapenda kucheza . 
 Kwa miaka mingi sana na katika jamii nyingi watu wamekuwa wakitafuta hazina halisi . 
 Kwa mfano , katika karne ya 19 juhudi za kuhamia katika maeneo yenye migodi ya dhahabu huko Australia , Afrika Kusini , Kanada , na Marekani ziliwavutia watu kutoka sehemu za mbali sana . 
 Watu hao walikuwa tayari kuacha wapendwa wao na makao yao ili kutafuta utajiri katika nchi za kigeni ambazo nyakati nyingine zilikuwa na hali ngumu sana . 
 Ndiyo , watu wengi wako tayari kujihatarisha kabisa na kujidhabihu sana ili kupata utajiri ambao mioyo yao inatamani . 
 Ingawa watu wengi leo hawatafuti hazina kihalisi , wanalazimika kujitahidi sana ili kupata mahitaji ya lazima . 
 Kufanya hivyo katika mfumo huu wa mambo kunaweza kuwa jambo gumu , lenye kuchosha , na lenye kulemea sana . 
 Ni rahisi kuhangaikia sana chakula , mavazi , na makao hivi kwamba tunapuuza au hata kusahau mambo yaliyo ya maana zaidi . 
 Yesu alitoa mfano ambao unaonyesha wazi kabisa mwelekeo huo wa wanadamu . 
 Mfano huo uko katika andiko la Luka 12 : 16 - 21 . 
 Eleza kwa ufupi mfano wa Yesu katika Luka 12 : 16 - 21 . 
 Yesu alitoa mfano huo wakati uleule alipozungumzia uhitaji wa kujilinda na tamaa , ambao tulizungumzia kwa undani katika habari iliyotangulia . 
 Baada ya kutoa onyo kuhusu tamaa , Yesu alitoa mfano wa mtu tajiri ambaye hatosheki na maghala yaliyojaa vitu vyema ambavyo tayari alikuwa amekusanya , badala yake anabomoa maghala hayo na kujenga maghala makubwa zaidi ili akusanye vitu vyema vingi zaidi . 
 Wakati tu anapofikiri kwamba sasa anaweza kupumzika na kujifurahisha , Mungu anamwambia kwamba uhai wake unafikia mwisho , na vitu vyote vyema ambavyo ameweka akiba vitachukuliwa na mwingine . 
 Kisha Yesu anamalizia kwa maneno haya : “ Hivyo ndivyo huwa kwa mtu anayejikusanyia mwenyewe hazina lakini si tajiri kwa Mungu . ” 
 Tunaweza kujifunza somo gani kutokana na mfano huo ? 
 Tunaweza kutumia jinsi gani somo hilo katika maisha yetu ? 
 Mtu Mwenye Tatizo 
 Tunaweza kusema mtu anayetajwa katika mfano wa Yesu alikuwa mtu wa aina gani ? 
 Watu wengi wanajua mfano huo ambao Yesu alitoa . 
 Tunaona kwamba Yesu alianza kusimulia mfano huo kwa maneno haya : “ Shamba la mtu fulani tajiri lilizaa vizuri . ” 
 Yesu hakusema kwamba mtu huyo alipata utajiri wake kwa udanganyifu au kwa njia isiyo halali . 
 Kwa maneno mengine , hakusema kwamba mtu huyo alikuwa mbaya . 
 Kwa kweli , kutokana na maneno ya Yesu , ni jambo linalopatana na akili kufikiri kwamba mtu huyo alikuwa amefanya kazi kwa bidii . 
 Angalau inaweza kuonekana kwamba alikuwa mtu ambaye alifanya mipango na kuweka akiba kwa ajili ya wakati ujao , labda ili familia yake iwe na maisha mazuri . 
 Hivyo , kwa maoni ya watu , anaweza kuonwa kuwa mtu mwenye bidii ambaye alichukua wajibu wake kwa uzito . 
 Mtu anayetajwa katika mfano wa Yesu alikabili tatizo gani ? 
 Kwa vyovyote vile , katika mfano huo Yesu alimwita mtu huyo tajiri , yaani , mtu ambaye tayari alikuwa na vitu vingi vya kimwili . 
 Hata hivyo , kama Yesu alivyoeleza , tajiri huyo alikuwa na tatizo . 
 Shamba lake lilizaa mazao mengi kuliko alivyotazamia , mengi zaidi kuliko kiasi alichohitaji au ambacho angeweza kutunza . 
 Angefanya nini ? 
 Watumishi wengi wa Mungu leo wanakabili maamuzi gani ? 
 Watumishi wengi wa Yehova leo wanakabili hali ambayo inalingana sana na ya tajiri huyo . 
 Wakristo wa kweli wanajitahidi kuwa wanyoofu , wenye bidii , na wafanyakazi wenye kutegemeka . 
 Iwe wameajiriwa kazi au wana biashara zao wenyewe , mara nyingi wanafaulu na hata kufanikiwa sana katika kazi yao . 
 Wanahitaji kufanya uamuzi wanapopewa nafasi ya kupandishwa cheo au kupata nafasi mpya za biashara . 
 Je , wakubali vyeo hivyo au nafasi hizo za kupata pesa zaidi ? 
 Vivyo hivyo , vijana wengi Mashahidi wanafanya vizuri shuleni . 
 Kwa sababu hiyo , wanaweza kupewa nafasi ya kupata elimu ya juu katika vyuo maarufu . 
 Je , wanapaswa kukubali tu nafasi hizo kama watu wengi wanavyofanya ? 
 Mtu anayetajwa katika mfano wa Yesu alitatua tatizo lake jinsi gani ? 
 Tukichunguza tena mfano wa Yesu , yule mtu tajiri alifanya nini wakati shamba lake lilipozaa vizuri hivi kwamba hakuwa na mahali pa kuweka mavuno yake ? 
 Aliamua kubomoa maghala ambayo alikuwa nayo na kujenga makubwa zaidi ili aweke akiba nafaka yake yote ya ziada na vitu vyema . 
 Inaonekana alitosheka na mpango huo na kujihisi akiwa salama hivi kwamba akawaza : “ Nami nitaiambia nafsi yangu : ‘ Nafsi yangu , una vitu vyema vingi vilivyokusanywa kwa miaka mingi ; starehe , ule , unywe , na kujifurahisha . ’ ” — Luka 12 : 19 . 
 Kwa Nini ‘ Hakuwa na Akili ’ ? 
 Mtu anayetajwa katika mfano wa Yesu alipuuza jambo gani la maana ? 
 Hata hivyo , kama Yesu alivyoonyesha , mipango ya mtu huyo tajiri ilimfanya ahisi usalama usio wa kweli . 
 Ingawa huenda mipango hiyo ilionekana kuwa mizuri , mtu huyo alipuuza jambo fulani la maana , yaani , mapenzi ya Mungu . 
 Mtu huyo alikuwa akijifikiria mwenyewe tu , jinsi ambavyo angestarehe na kula , kunywa , na kujifurahisha . 
 Alifikiri kwamba kwa sababu alikuwa na ‘ vitu vingi vyema ’ angeishi pia “ miaka mingi . ” 
 Lakini inasikitisha kwamba mambo hayakuwa hivyo . 
 Kama tu Yesu alivyosema mapema , “ hata wakati mtu ana vitu vingi uzima wake hautokani na vitu alivyo navyo . ” 
 Usiku huohuo , jitihada zote za mtu huyo zilifikia mwisho ghafula , kwa sababu Mungu alimwambia hivi : “ Wewe usiye na akili , usiku huu wanadai nafsi yako kutoka kwako . 
 Basi , vitu ulivyoviweka akiba vitakuwa vya nani ? ” — Luka 12 : 20 . 
 Kwa nini yule mtu katika mfano wa Yesu aliitwa asiye na akili ? 
 Sasa tumefikia jambo kuu la mfano wa Yesu . 
 Mungu alisema kwamba mtu huyo hakuwa na akili . 
 Kamusi moja ( Exegetical Dictionary of the New Testament ) inaeleza kwamba namna mbalimbali za neno la Kigiriki linalotumiwa hapo “ sikuzote zinamaanisha kutoelewa . ” 
 Kamusi hiyo inasema kwamba katika mfano huo , Mungu anatumia neno hilo ili kuonyesha kwamba “ mipango ya wakati ujao ya tajiri haina maana yoyote . ” 
 Neno hilo linahusu “ mtu ambaye anakataa kumtegemea Mungu ” wala si mtu ambaye si mwerevu . 
 Maelezo ya Yesu kumhusu yule mtu tajiri yanatukumbusha yale ambayo aliwaambia baadaye Wakristo wa kutaniko la karne ya kwanza la Laodikia , huko Asia Ndogo : “ Unasema : ‘ Mimi ni tajiri , nimejipatia utajiri na sihitaji kitu chochote hata kidogo , ’ lakini hujui kwamba wewe ni mwenye taabu na wa kusikitikiwa na maskini na kipofu na uchi . ” — Ufunuo 3 : 17 . 
 Kwa nini kuwa na “ vitu vyema vingi ” si uhakikisho wa kuishi “ miaka mingi ” ? 
 Tunapaswa kufikiria kwa uzito somo la mfano huo . 
 Je , tunaweza kuwa kama mtu aliye katika mfano huo na kufanya kazi kwa bidii sana ili kuhakikisha kwamba tuna “ vitu vyema vingi ” lakini tukose kufanya yale tunayohitaji kufanya ili kuwa na tumaini la kuishi “ miaka mingi ” ? 
 Biblia inasema hivi : “ Vitu vyenye thamani havitakuwa na faida yoyote siku ya ghadhabu , ” na “ anayetegemea utajiri wake — yeye mwenyewe ataanguka . ” 
 Kwa hiyo , Yesu alimalizia mfano wake kwa himizo hili : “ Hivyo ndivyo huwa kwa mtu anayejikusanyia mwenyewe hazina lakini si tajiri kwa Mungu . ” — Luka 12 : 21 . 
 Kwa nini ni ubatili kuweka tumaini na usalama katika vitu vya kimwili ? 
 Yesu aliposema “ hivyo ndivyo huwa , ” alikuwa akimaanisha kwamba mambo yaliyompata yule tajiri katika mfano huo yatawapata pia wale ambao wanajenga maisha yao , yaani , wanaweka tumaini lao na usalama wao katika vitu vya kimwili . 
 Kosa si ‘ kujikusanyia mwenyewe hazina ’ lakini ni kutokuwa “ tajiri kwa Mungu . ” 
 Mwanafunzi Yakobo alitoa onyo kama hilo alipoandika hivi : “ Haya , basi , ninyi ambao husema : ‘ Leo au kesho tutasafiri kwenda jiji fulani nasi tutakaa mwaka mmoja huko , tutafanya biashara na kupata faida , ’ ingawa hamjui uzima wenu utakuwa namna gani kesho . ” 
 Wanapaswa kufanya nini ? 
 “ Badala yake , mnapaswa kusema : ‘ Yehova akipenda , tutaishi na pia kufanya hili au lile . ’ ” 
 Hata mtu awe tajiri namna gani au awe na vitu vingi kadiri gani , vyote vitakuwa ubatili ikiwa yeye si tajiri kwa Mungu . 
 Basi , ni nini maana ya kuwa tajiri kwa Mungu ? 
 Kuwa Tajiri kwa Mungu 
 Tutakuwa matajiri kwa Mungu tukifanya nini ? 
 Yesu alisema kwamba kuwa tajiri kwa Mungu ni tofauti kabisa na kujiwekea hazina za vitu vya kimwili , au kujitafutia utajiri wa kimwili . 
 Hivyo , Yesu alikuwa akisema kwamba hangaiko letu kuu maishani halipaswi kuwa kukusanya utajiri wa kimwili au kufurahia vitu tulivyo navyo . 
 Badala yake , tunapaswa kutumia mali zetu kwa njia ambayo itaboresha , au kujenga , uhusiano wetu pamoja na Yehova . 
 Tukifanya hivyo , bila shaka tutakuwa matajiri kwa Mungu . 
 Kwa nini ? 
 Kwa sababu tutaweza kupata baraka nyingi kutoka kwake . 
 Biblia inatuambia hivi : “ Baraka ya Yehova — hiyo ndiyo hutajirisha , naye haongezi maumivu pamoja nayo . ” — Methali 10 : 22 . 
 Baraka ya Yehova “ hutajirisha ” namna gani ? 
 Yehova anapowabariki watu wake , sikuzote anawapa vitu vilivyo bora . 
 Kwa mfano , Yehova alipowapa Waisraeli nchi , “ ilikuwa nchi inayotiririka maziwa na asali . ” 
 Ingawa nchi ya Misri pia ilisemwa kuwa hivyo , nchi ambayo Yehova aliwapa Waisraeli ilikuwa tofauti angalau katika njia moja muhimu . 
 Musa aliwaambia Waisraeli hivi : Ni “ nchi ambayo Yehova Mungu wako anaitunza . ” 
 Kwa maneno mengine , wangefanikiwa kwa sababu Yehova angewatunza . 
 Maadamu Waisraeli waliendelea kuwa waaminifu kwa Yehova , aliwabariki sana na ni wazi kwamba waliishi kwa njia bora kuliko mataifa yote yaliyowazunguka . 
 Ndiyo , baraka ya Yehova ndiyo “ hutajirisha ” ! — Hesabu 16 : 13 ; Kumbukumbu la Torati 4 : 5 - 8 ; 11 : 8 - 15 . 
 Wale walio matajiri kwa Mungu wanapata nini ? 
 Maneno “ tajiri kwa Mungu ” yanatafsiriwa pia kuwa “ tajiri mbele ya Mungu ” ( Biblia Habari Njema ) au “ tajiri machoni pa Mungu . ” 
 ( The New Testament in Modern English , ya J . 
 B . 
 Phillips ) Wale ambao ni matajiri kimwili kwa ujumla wanahangaikia jinsi ambavyo wanaonwa na wengine . 
 Mara nyingi njia yao ya maisha inaonyesha hivyo . 
 Wanataka kuwapendeza watu kwa ‘ kujionyesha mali yao maishani ’ kama Biblia inavyosema . 
 Kinyume chake , wale ambao ni matajiri kwa Mungu wanapata kibali , upendeleo , na fadhili nyingi zisizostahiliwa kutoka kwa Mungu , na wana uhusiano wa karibu pamoja naye . 
 Bila shaka , kuwa katika hali hiyo nzuri sana kunawaletea furaha na usalama , baraka nyingi ambazo utajiri wa kimwili hauwezi kuleta . 
 Swali linalobaki ni , Ni lazima tufanye nini ili tuwe matajiri machoni pa Mungu ? 
 Tajiri Machoni pa Mungu 
 Tunapaswa kufanya nini ili tuwe matajiri kwa Mungu ? 
 Mtu anayetajwa katika mfano wa Yesu alipanga na kufanya kazi ngumu ili ajitajirishe , naye aliitwa asiye na akili . 
 Kwa hiyo , ili tuwe matajiri kwa Mungu , tunapaswa kujitahidi kabisa kushiriki kikamili katika utendaji ambao ni wa maana na wenye thamani kikweli machoni pa Mungu . 
 Utendaji huo unatia ndani amri hii ya Yesu : “ Nendeni mkafanye wanafunzi kutoka kwa watu wa mataifa yote . ” 
 Kutumia wakati , nguvu , na vipawa vyetu katika kazi ya kuhubiri Ufalme na kufanya wanafunzi wala si kuboresha maisha yetu kunaweza kulinganishwa na kuwekeza pesa katika biashara . 
 Wale ambao wamefanya hivyo wamepata baraka nyingi sana za kiroho , kama mambo yafuatayo yanavyoonyesha . — Methali 19 : 17 . 
 16 , 17 . 
 Unaweza kusimulia mambo gani yaliyoonwa ili kuonyesha njia ya maisha ambayo inamfanya mtu awe tajiri machoni pa Mungu ? 
 Mfikirie mwanamume mmoja Mkristo katika nchi fulani ya Asia . 
 Alikuwa fundi wa kompyuta naye alipata mshahara mnono . 
 Hata hivyo , kazi yake ilichukua wakati wake wote na hivyo akadhoofika kabisa kiroho . 
 Mwishowe , badala ya kujaribu kufanya maendeleo katika kazi hiyo , aliiacha na kuanza kutengeneza aiskrimu ( glace ) na kuiuza mitaani , ili awe na wakati zaidi wa kushughulikia mahitaji na wajibu wake wa kiroho . 
 Wafanyakazi wenzake wa zamani walimdhihaki , lakini matokeo yalikuwa nini ? 
 Alisema hivi : “ Kwa kweli , nilipata pesa nyingi zaidi kuliko nilizopata nilipokuwa nikifanya kazi ya kompyuta . 
 Nimepata furaha zaidi kwa sababu sina mfadhaiko wala wasiwasi kama niliokuwa nao katika kazi yangu ya zamani . 
 Jambo la maana zaidi ni kwamba sasa ninajihisi nikiwa karibu zaidi na Yehova . ” 
 Kubadili kazi kulimwezesha Mkristo huyo kuanza huduma ya wakati wote , na hivi sasa anatumika katika ofisi ya tawi ya Mashahidi wa Yehova katika nchi yake . 
 Kwa kweli , baraka ya Yehova ‘ inatajirisha . ’ 
 Mfano mwingine ni wa mwanamke ambaye alilelewa katika familia ambayo ilithamini sana elimu . 
 Alipata elimu katika vyuo vikuu nchini Ufaransa , Mexico , na Uswisi , naye alitumaini kupata kazi nzuri . 
 Alisema hivi : “ Nilifanikiwa ; niliheshimiwa na kupewa mapendeleo ya pekee , lakini moyoni nilihisi kwamba maisha yangu hayana maana yoyote , nami sikutosheka hata kidogo . ” 
 Kisha alijifunza kumhusu Yehova . 
 Anasema hivi : “ Kadiri nilivyofanya maendeleo ya kiroho , tamaa yangu ya kumpendeza Yehova na kumshukuru angalau kidogo kwa ajili ya mambo aliyonipa ilinisaidia kuelewa wazi jambo nililopaswa kufanya , yaani , kumtumikia kwa wakati wote . ” 
 Aliacha kazi yake na muda si muda akabatizwa . 
 Kwa miaka 20 iliyopita , amefurahi kutumika katika huduma ya wakati wote . 
 Anasema : “ Watu fulani wanafikiri kwamba nimepoteza vipawa vyangu , lakini wanatambua kwamba nina furaha , nao wanavutiwa na kanuni ambazo ninafuata maishani . 
 Kila siku ninamwomba Yehova anisaidie kuwa mnyenyekevu ili nipate kibali chake . ” 
 Kama Paulo , tunaweza kuwa matajiri kwa Mungu jinsi gani ? 
 Sauli , ambaye alikuja kuwa mtume Paulo , alikuwa na nafasi ya kupata kazi nzuri sana . 
 Hata hivyo , aliandika hivi baadaye : “ Kwa kweli naviona vitu vyote kuwa hasara kwa sababu ya thamani bora zaidi ya kumjua Kristo Yesu Bwana wangu . ” 
 Paulo aliona kwamba utajiri ambao alipata kupitia Kristo ulikuwa wenye thamani zaidi kuliko kitu chochote ambacho ulimwengu ungempa . 
 Vivyo hivyo , tukiacha miradi ya kichoyo na kufuatia maisha ya ujitoaji - kimungu , sisi pia tunaweza kuwa matajiri machoni pa Mungu . 
 Neno la Mungu linatuhakikishia hivi : “ Matokeo ya unyenyekevu na kumwogopa Yehova ni utajiri na utukufu na uzima . ” — Methali 22 : 4 . 
 Je , Unaweza Kueleza ? 
 • Mtu aliyetajwa katika mfano wa Yesu alikuwa na tatizo gani ? 
 • Kwa nini mtu huyo aliitwa asiye na akili ? 
 • Ni nini maana ya kuwa tajiri kwa Mungu ? 
 • Tunaweza kuwa matajiri kwa Mungu jinsi gani ? 
 [ Picha katika ukurasa wa 26 ] 
 Kwa nini yule mtu tajiri aliitwa asiye na akili ? 
 [ Picha katika ukurasa wa 27 ] 
 Nafasi za kuboresha maisha yetu zinaweza jinsi gani kuwa jaribu kubwa ? 
 [ Picha katika ukurasa wa 28 , 29 ] 
 “ Baraka ya Yehova — hiyo ndiyo hutajirisha ” 
 Yehova Ni Mpenda - haki 
 “ Mimi , Yehova , napenda haki . ” — ISAYA 61 : 8 . 
 1 , 2 . ( a ) Maneno “ haki ” na “ ukosefu wa haki ” yanamaanisha nini ? 
 ( b ) Biblia inasema nini kumhusu Yehova na sifa yake ya haki ? 
 HAKI inafafanuliwa kuwa ‘ sifa ya kutokuwa na ubaguzi , kutopendelea , kutenda kupatana na yaliyo manyoofu na mazuri kiadili . ’ 
 Ukosefu wa haki unamaanisha kupendelea , kuwa mwenye ubaguzi , kuwa mbaya , na mwenye kuwaumiza wengine . 
 Karibu miaka 3,500 iliyopita , Musa aliandika hivi kumhusu Mwenye Enzi Kuu , Yehova : “ Njia zake zote ni haki . 
 Mungu wa uaminifu , ambaye hana ukosefu wowote wa haki . ” 
 Zaidi ya karne saba baadaye , Mungu alimwongoza Isaya kwa roho takatifu kuandika maneno yafuatayo : “ Mimi , Yehova , napenda haki . ” 
 Kisha katika karne ya kwanza , Paulo alisema hivi : “ Je , Mungu ana ukosefu wa haki ? 
 Isiwe hivyo kamwe ! ” 
 Na katika karne hiyohiyo , Petro alisema : “ Mungu hana ubaguzi , bali katika kila taifa mtu ambaye anamwogopa na kutenda uadilifu anakubalika kwake . ” 
 Ndiyo , “ Yehova ni mpenda - haki . ” — Zaburi 37 : 28 ; Malaki 3 : 6 . 
 Ukosefu wa Haki Unaenea 
 Ukosefu wa haki ulianza duniani jinsi gani ? 
 Leo sifa ya haki imetoweka . 
 Tunaweza kutendewa isivyo haki katika kila sehemu ya maisha , yaani , kazini , shuleni , tunaposhughulika na wenye mamlaka , katika njia nyinginezo , na hata katika familia . 
 Bila shaka , ukosefu wa haki kama huo si jambo geni . 
 Ukosefu wa haki ulianza katika jamii ya wanadamu wakati wazazi wetu wa kwanza walipoasi na kuwa waasi - sheria , wakichochewa na kiumbe wa roho aliyeasi na kuwa Shetani Ibilisi . 
 Bila shaka , Adamu , Hawa , na Shetani , walitenda isivyo haki kwa kutumia vibaya zawadi bora ya uhuru wa kuchagua ambayo walipewa na Yehova . 
 Matendo yao mabaya yalitokeza mateso makubwa na kifo kwa jamii nzima ya wanadamu . — Mwanzo 3 : 1 - 6 ; Waroma 5 : 12 ; Waebrania 2 : 14 . 
 Ukosefu wa haki umekuwa sehemu ya historia ya wanadamu kwa muda gani ? 
 Kwa miaka 6,000 hivi tangu uasi utokee katika Edeni , ukosefu wa haki umekuwa sehemu ya maisha ya jamii ya wanadamu . 
 Bila shaka , hilo lingetarajiwa kwa sababu Shetani ndiye mungu wa ulimwengu huu . 
 Yeye ni mwongo na baba ya uwongo , mchongezi , na mpinzani wa Yehova . 
 Sikuzote amesababisha matendo mabaya sana ya ukosefu wa haki . 
 Kwa mfano , kwa sababu ya uvutano mwovu wa Shetani kabla ya Gharika ya siku za Noa , Mungu aliona kwamba “ ubaya wa mwanadamu ulikuwa mwingi duniani na kila mwelekeo wa fikira za moyo wake ulikuwa mbaya tu wakati wote . ” 
 Hali hiyo bado ilikuwepo hata katika siku za Yesu . 
 Alisema hivi : “ Unatosha kila siku ubaya wake , ” akimaanisha matatizo yenye kufadhaisha ya siku hiyo , kama vile ukosefu wa haki . 
 Biblia inasema hivi kwa usahihi : “ Uumbaji wote unaendelea kuugua pamoja na kuwa katika maumivu pamoja mpaka sasa . ” — Waroma 8 : 22 . 
 Kwa nini kuna ukosefu mwingi wa haki leo kuliko wakati mwingine wowote ? 
 Hivyo , mambo mabaya yanayosababisha ukosefu mkubwa sana wa haki yametukia katika historia yote ya wanadamu . 
 Leo hali ni mbaya hata zaidi . 
 Kwa nini ? 
 Kwa sababu mfumo huu wa mambo usiomwogopa Mungu umekuwa katika ‘ siku zake za mwisho ’ kwa miaka mingi , nao umekumbwa na “ nyakati za hatari zilizo ngumu kushughulika nazo ” huku ukikaribia mwisho wake . 
 Biblia ilitabiri kwamba katika kipindi hiki cha historia , watu wangekuwa wenye “ kujipenda wenyewe , wenye kupenda pesa , wenye kujidai , wenye majivuno , wakufuru , . . . wasio na shukrani , wasio washikamanifu , wasio na upendo wa asili , wasiotaka makubaliano yoyote , wachongezi , wasiojizuia , wakali , wasiopenda wema , wasaliti , wenye vichwa vigumu , wenye kujivuna kwa kiburi . ” 
 Sifa mbaya kama hizo zinaongoza kwenye ukosefu wa haki wa kila aina . 
 6 , 7 . 
 Ni matendo gani ya ukosefu mkubwa wa haki ambayo yameiumiza jamii ya wanadamu katika nyakati za kisasa ? 
 Katika muda wa miaka mia moja iliyopita , kumekuwa na ukosefu mwingi wa haki ambao haujawahi kamwe kutukia . 
 Sababu moja ni kwamba miaka hiyo imekuwa yenye vita vingi zaidi . 
 Kwa mfano , wanahistoria fulani wanakadiria kwamba katika Vita vya Pili vya Ulimwengu tu , jumla ya watu waliouawa ilikuwa kutoka milioni 50 mpaka milioni 60 hivi , na wengi wao walikuwa raia ; wanaume , wanawake , na watoto wasio na hatia . 
 Tangu vita hivyo viishe , mamilioni ya watu wameuawa katika vita mbalimbali , wengi wao wakiwa raia . 
 Shetani anasababisha ukosefu huo mwingi wa haki kwa sababu ana ghadhabu , akijua kwamba hivi karibuni Yehova atamshinda kabisa . 
 Unabii wa Biblia unasema hivi : “ Ibilisi ameshuka kwenu , akiwa na hasira kali , akijua kwamba ana kipindi kifupi cha wakati . ” — Ufunuo 12 : 12 . 
 Sasa gharama za kijeshi ulimwenguni pote ni dola trilioni moja hivi kila mwaka . 
 Mamia ya mamilioni ya watu hawawezi kutimiza mahitaji yao ya lazima ya maisha . 
 Hivyo , fikiria faida ambayo ingepatikana ikiwa pesa hizo zote zingetumiwa kwa mambo yenye kuchangia amani . 
 Karibu watu bilioni moja hawana chakula cha kutosha , lakini wengine wana chakula kingi zaidi . 
 Kulingana na chanzo kimoja cha Umoja wa Mataifa , watoto milioni tano hivi wanakufa kila mwaka kwa sababu ya matokeo ya njaa . 
 Ni ukosefu mkubwa wa haki kama nini ! 
 Halafu , fikiria pia watoto wengi wasio na hatia ambao wanauawa kwa utoaji wa mimba . 
 Inakadiriwa kwamba kila mwaka , kati ya watoto milioni 40 na milioni 60 hivi wanauawa ulimwenguni pote . 
 Ni ukosefu wa haki wenye kuhuzunisha kama nini ! 
 Haki ya kweli kwa wanadamu inaweza kupatikana kwa njia gani tu ? 
 Wanadamu wanaotawala hawapati suluhisho kwa matatizo mengi yanayowakumba wanadamu leo ; wala jitihada za wanadamu haziwezi kuboresha hali . 
 Neno la Mungu lilitabiri kwamba katika wakati wetu “ watu waovu na wajanja wataendelea kutoka ubaya mpaka ubaya zaidi , wakipotosha na kupotoshwa . ” 
 Ukosefu wa haki umeenea sana katika maisha yetu ya kila siku hivi kwamba wanadamu hawawezi kuuondoa . 
 Mungu wa haki tu ndiye anayeweza kuuondoa . 
 Ni yeye tu anayeweza kumwondoa Shetani , roho waovu , na wanadamu waovu . — Yeremia 10 : 23 , 24 . 
 Kuna Sababu Nzuri ya Kuwa na Hangaiko 
 9 , 10 . 
 Kwa nini Asafu alishuka moyo ? 
 Zamani , hata waandikaji fulani wa Biblia walijiuliza kwa nini Mungu hakuwa ameingilia kati mambo ya wanadamu na hivyo kuleta haki ya kweli na uadilifu . 
 Fikiria mfano wa mwanamume mmoja katika nyakati za Biblia . 
 Maandishi ya utangulizi ya Zaburi ya 73 yanaonyesha jina Asafu , yakirejelea Mlawi mmoja ambaye alikuwa mwanamuziki mashuhuri wakati wa utawala wa Mfalme Daudi au wanamuziki wa nyumba ambayo Asafu alikuwa ndiye baba wa ukoo . 
 Asafu na wazao wake waliandika nyimbo nyingi ambazo zilitumiwa katika ibada ya watu wote . 
 Hata hivyo , wakati fulani katika maisha yake , mwandikaji wa zaburi hiyo alishuka moyo kiroho . 
 Aliona utajiri wa kimwili wa watu waovu , na mara nyingi walionekana kuwa wenye kutosheka maishani , na kwamba hawakupata matokeo yoyote mabaya . 
 Tunasoma hivi : “ Niliwaonea wivu wenye kujisifu , nilipokuwa nikiiona amani ya watu waovu . 
 Kwa maana hawana maumivu ya kifo ; na kitambi chao ni kinono . 
 Wala hawamo katika taabu ya mwanadamu anayeweza kufa , wala hawapati mapigo kama wanadamu wengine . ” 
 Lakini baadaye mwandikaji huyo wa Biblia alitambua kwamba maoni kama hayo yalikuwa yenye makosa . 
 Mtunga - zaburi huyo alijaribu kurekebisha njia yake ya kufikiri , lakini hangeweza kuelewa kabisa kwa nini waovu walionekana wanaepuka adhabu huku watu wanyoofu wakiteseka mara nyingi . 
 Mtunga - zaburi Asafu alipata kuelewa nini ? 
 Mwishowe , mwanamume huyo mwaminifu wa kale alipata kuelewa yale ambayo yangewapata waovu na kwamba mwishowe Yehova angerekebisha mambo . 
 Daudi aliandika hivi : “ Mtumaini Yehova na kuishika njia yake , naye atakuinua uimiliki dunia . 
 Watu waovu watakapokatiliwa mbali , wewe utaona hilo . ” — Zaburi 37 : 9 , 11 , 34 . 
 ( a ) Kusudi la Yehova ni nini kuhusiana na uovu na ukosefu wa haki ? 
 ( b ) Wewe unahisi jinsi gani kuhusu suluhisho hilo la tatizo la ukosefu wa haki ? 
 Kwa hakika , Yehova anakusudia kwa wakati wake kuondoa duniani pote uovu na ukosefu mwingi wa haki unaotokana nao . 
 Hilo ni jambo ambalo hata Wakristo washikamanifu wanapaswa kujikumbusha kwa ukawaida . 
 Yehova atawaondoa wale wanaopinga mapenzi yake , naye atawathawabisha wale wanaoishi kulingana nayo . 
 “ Macho yake yanaangalia , macho yake yanayong’aa yanawachunguza wana wa binadamu . 
 Yehova humchunguza mwadilifu na pia mwovu , na mtu yeyote anayependa jeuri nafsi Yake hakika inamchukia . 
 Yeye atawanyeshea waovu mitego , moto na kiberiti na upepo wenye kuunguza . . . 
 Kwa maana Yehova ni mwadilifu ; yeye huyapenda matendo ya uadilifu . ” — Zaburi 11 : 4 - 7 . 
 Ulimwengu Mpya wa Haki 
 13 , 14 . 
 Kwa nini kutakuwa na uadilifu na haki katika ulimwengu mpya ? 
 Yehova atakapoharibu mfumo huu wa mambo usio na haki ambao unaongozwa na Shetani , Yeye ataanzisha ulimwengu mpya wenye utukufu . 
 Utatawaliwa na Ufalme wa kimbingu wa Mungu , ambao Yesu aliwafundisha wafuasi wake kusali kuuhusu . 
 Kutakuwa na uadilifu na haki badala ya uovu na ukosefu wa haki , kwa kuwa wakati huo sala hii itajibiwa katika maana kamili : “ Ufalme wako na uje . 
 Mapenzi yako na yatendeke duniani kama ilivyo mbinguni . ” — Mathayo 6 : 10 . 
 Biblia inatuambia ni aina gani ya utawala tunaoweza kutazamia , utawala ambao sasa watu wote wanyoofu wanatazamia sana . 
 Kisha , Zaburi 145 : 16 itatimia katika maana kamili : “ Unaufumbua [ Yehova Mungu ] mkono wako na kutosheleza tamaa ya kila kitu kilicho hai . ” 
 Zaidi ya hayo , andiko la Isaya 32 : 1 linasema hivi : “ Tazama ! 
 Mfalme [ Kristo Yesu akiwa mbinguni ] atatawala kwa ajili ya uadilifu ; nao wakuu [ wawakilishi wa Kristo duniani ] watatawala wakiwa wakuu kwa ajili ya haki . ” 
 Kuhusu Mfalme Yesu Kristo , andiko la Isaya 9 : 7 linatabiri hivi : “ Hakutakuwa na mwisho kwa habari ya wingi wa huo utawala wa kifalme na kwa amani , juu ya kiti cha ufalme cha Daudi na juu ya ufalme wake ili kuufanya imara na kuutegemeza kwa njia ya haki na kwa njia ya uadilifu , kuanzia sasa na kuendelea mpaka wakati usio na kipimo . 
 Bidii ya Yehova wa majeshi itafanya hayo . ” 
 Je , unaweza kujiona mwenyewe ukiishi chini ya utawala huo wa haki ? 
 Yehova atawafanyia wanadamu nini katika ulimwengu mpya ? 
 Katika ulimwengu mpya wa Mungu , hatutakuwa tena na sababu ya kusema maneno yaliyo katika Mhubiri 4 : 1 : “ Nikarudi nipate kuona matendo yote ya uonevu yanayofanywa chini ya jua , na , tazama ! 
 machozi ya wale wanaokandamizwa , lakini hawakuwa na mtu wa kuwafariji ; nao wakandamizaji walikuwa na nguvu , hivi kwamba hawakuwa na mtu wa kuwafariji . ” 
 Ni kweli kwamba kwa sababu ya akili zetu zisizo kamilifu , ni vigumu kuwazia hasa jinsi ulimwengu huo mpya wenye uadilifu utakavyokuwa mzuri ajabu . 
 Mabaya hayatakuwepo tena ; badala yake kila siku itajawa na mambo mazuri . 
 Ndiyo , Yehova atarekebisha kila kitu ambacho si sawa , naye atafanya hivyo kwa njia inayopita kabisa matazamio yetu . 
 Inafaa kama nini kwamba Yehova Mungu alimwongoza kwa roho mtume Petro kuandika hivi : “ Kulingana na ahadi yake tunangojea mbingu mpya na dunia mpya , na humo uadilifu utakaa ” ! — 2 Petro 3 : 13 . 
 “ Mbingu mpya ” zimesimamishwa jinsi gani , na ni katika maana gani “ dunia mpya ” inatayarishwa leo ? 
 Kwa kweli , hizo “ mbingu mpya , ” yaani , serikali ya kimbingu ya Mungu mikononi mwa Kristo , tayari imesimamishwa . 
 Wale ambao watakuwa msingi wa “ dunia mpya , ” ambayo ni jamii mpya ya kidunia ya wanadamu wenye mwelekeo unaofaa , wanakusanywa katika siku hizi za mwisho . 
 Tayari idadi yao inakaribia milioni saba , katika nchi 235 hivi na katika makutaniko 100,000 hivi . 
 Mamilioni hao wamekuwa wakijifunza njia za uadilifu na za haki za Yehova , na kwa sababu hiyo , wana umoja unaotegemea upendo wa Kikristo ulimwenguni pote . 
 Umoja wao unaonekana zaidi na ni wenye kudumu katika historia ya ulimwengu . 
 Unazidi chochote kile ambacho watu wa Shetani wamepata kufanya . 
 Upendo na umoja kama huo unaonyesha kimbele wakati ujao ulio mzuri ajabu katika ulimwengu mpya wa Mungu ambao utaongozwa kwa uadilifu na haki . — Isaya 2 : 2 - 4 ; Yohana 13 : 34 , 35 ; Wakolosai 3 : 14 . 
 Shambulio la Shetani Halitafanikiwa 
 Kwa nini ni hakika kwamba shambulio la mwisho la Shetani juu ya watu wa Yehova halitafanikiwa ? 
 Hivi karibuni Shetani na wafuasi wake watawashambulia waabudu wa Yehova na kujaribu kuwaharibu . 
 Hiyo itakuwa sehemu ya kile ambacho Yesu aliita “ dhiki kuu ya namna ambayo haijapata kutukia tangu mwanzo wa ulimwengu mpaka sasa , hapana , wala haitatukia tena . ” 
 Je , shambulio la Shetani litafanikiwa ? 
 Hapana . 
 Neno la Mungu linatuhakikishia hivi : “ Yehova ni mpenda - haki , naye hatawaacha washikamanifu wake . 
 Hakika watalindwa mpaka wakati usio na kipimo ; lakini wazao wa waovu , hakika watakatiliwa mbali . 
 Waadilifu wenyewe wataimiliki dunia , nao watakaa milele juu yake . ” — Zaburi 37 : 28 , 29 . 
 ( a ) Mungu atachukua hatua gani Shetani atakapowashambulia watu Wake ? 
 ( b ) Umefaidika kwa njia gani kwa kuchunguza tena habari hii inayotegemea Biblia kuhusu ushindi wa haki ? 
 Shambulio hilo la Shetani na jeshi lake juu ya watu wa Yehova litakuwa ndilo tendo lao la mwisho lenye kuchukiza . 
 Yehova alitabiri hivi kupitia Zekaria : “ Yeye anayewagusa ninyi anaigusa mboni ya jicho langu . ” 
 Ni kana kwamba mtu fulani anadunga mboni ya jicho la Yehova kwa kidole . 
 Yehova atachukua hatua haraka na kuwaondoa kabisa wakosaji hao . 
 Watumishi wa Yehova ni watu wenye upendo , umoja , amani , na wenye kutii sheria zaidi duniani . 
 Kwa hiyo , shambulio hilo juu yao litakuwa lisilostahiliwa na lisilo la haki . 
 “ Mpenda - haki ” mkuu hatavumilia jambo hilo . 
 Hatua ambayo Mungu atachukua kwa ajili ya watu wake itakuwa na matokeo yafuatayo : Kuharibiwa milele kwa maadui wao , ushindi wa haki , na wokovu wa wale wanaomwabudu Mungu wa pekee wa kweli . 
 Matukio hayo yaliyo mbele yetu ni yenye kustaajabisha na kusisimua kama nini ! — Methali 2 : 21 , 22 . 
 Ungetoa Jibu Gani ? 
 • Kwa nini ukosefu wa haki umeenea ? 
 • Yehova atatatua tatizo la ukosefu wa haki duniani jinsi gani ? 
 • Ni nini kimekuvutia katika funzo hili kuhusu ushindi wa haki ? 
 [ Picha katika ukurasa wa 23 ] 
 Ubaya ulikuwa mwingi kabla ya Gharika , na ni mwingi pia katika ‘ siku hizi za mwisho ’ 
 [ Picha katika ukurasa wa 24 , 25 ] 
 Katika ulimwengu mpya wa Mungu , kutakuwa na haki na uadilifu badala ya uovu 
 Wazazi — Wazoezeni Watoto Wenu Kwa Upendo 
 “ Mambo yenu yote na yatendeke kwa upendo . ” — 1 WAKORINTHO 16 : 14 . 
 Wazazi wanahisi namna gani wanapomzaa mtoto ? 
 WAZAZI wengi wanakubali kwamba kumzaa mtoto kunaweza kuwa moja ya mambo yenye kufurahisha sana maishani . 
 Mama mmoja anayeitwa Aleah anasema hivi : “ Nilifurahi sana nilipomtazama kwa mara ya kwanza binti yangu mchanga . 
 Sijawahi kamwe kuona mtoto mrembo kama huyo . ” 
 Hata hivyo , jambo kama hilo lenye kufurahisha linaweza pia kuwaletea wazazi mahangaiko . 
 Mume wa Aleah anasema : “ Jambo ambalo lilinihangaisha ni ikiwa ningeweza kumzoeza inavyofaa binti yangu ili apambane kwa mafanikio na matatizo ya maisha . ” 
 Wazazi wengi wana mahangaiko kama hayo na wanatambua uhitaji wa kuwazoeza watoto wao kwa upendo . 
 Lakini , wazazi Wakristo ambao wanatamani kuwazoeza watoto wao kwa upendo wanakabili magumu . 
 Magumu gani ? 
 Wazazi wanakabili magumu gani ? 
 Sasa tunaishi siku za mwisho kabisa za mfumo huu . 
 Kama ilivyotabiriwa , watu wengi ulimwenguni hawaonyeshi upendo . 
 Hata katika familia , watu ‘ hawana upendo wa asili , ’ na wamekuwa “ wasio na shukrani , wasio washikamanifu , . . . wasiojizuia , wakali . ” 
 Kushughulika kila siku na watu wenye sifa hizo mbaya kunaweza kuwa na matokeo mabaya juu ya namna washiriki wa familia za Kikristo wanavyotendeana . 
 Kwa kuongezea , wazazi wanapambana na mielekeo waliyorithi ya kutojizuia , kusema mambo bila kufikiri , na kufanya maamuzi yasiyo ya busara katika mambo mengine . — Waroma 3 : 23 ; Yakobo 3 : 2 , 8 , 9 . 
 Wazazi wanaweza jinsi gani kulea watoto wenye furaha ? 
 Hata ingawa kuna magumu hayo , wazazi wanaweza kulea watoto wenye furaha ambao wanampenda Mungu . 
 Jinsi gani ? 
 Kwa kufuata shauri hili la Biblia : “ Mambo yenu yote na yatendeke kwa upendo . ” 
 Kwa kweli , upendo ni “ kifungo kikamilifu cha muungano . ” 
 Na tuchunguze sifa tatu za upendo ambazo zinaelezwa na mtume Paulo katika barua yake ya kwanza kwa Wakorintho na tuzungumzie njia fulani hususa ambazo wazazi wanaweza kuonyesha sifa hizo wanapowazoeza watoto wao . — 1 Wakorintho 13 : 4 - 8 . 
 Uhitaji wa Ustahimilivu 
 Kwa nini wazazi wanahitaji kuwa wastahimilivu ? 
 Paulo aliandika hivi : “ Upendo ni wenye ustahimilivu . ” 
 Neno la Kigiriki ambalo limetafsiriwa “ ustahimilivu ” linamaanisha kuwa na subira na kutokasirika haraka . 
 Kwa nini wazazi wanahitaji kuwa wastahimilivu ? 
 Bila shaka , wazazi wengi wanaweza kufikiria sababu nyingi za kuwa wastahimilivu . 
 Fikiria sababu chache tu . 
 Kwa kawaida , watoto wanaomba tena na tena kitu fulani wanachotaka . 
 Hata ikiwa mzazi anakataa kwa uthabiti , huenda mtoto akaendelea kuomba tena na tena akitumaini kwamba mzazi atakubali . 
 Huenda vijana wakabishana kwa muda mrefu na wazazi ili waruhusiwe kufanya jambo fulani ambalo wazazi wanajua ni la ujinga . 
 Na kama sisi sote , watoto wana mwelekeo wa kurudia - rudia makosa fulani . — Zaburi 130 : 3 . 
 Ni nini kinachoweza kuwasaidia wazazi kuwa wastahimilivu ? 
 Ni nini kinachoweza kuwasaidia wazazi wawe wastahimilivu na wenye subira kwa watoto wao ? 
 Mfalme Sulemani aliandika hivi : “ Ufahamu wa mtu hakika hupunguza hasira yake . ” 
 Wazazi wanaweza kuelewa tabia za watoto wao wakikumbuka kwamba wakati fulani wao pia ‘ walikuwa wakisema kama watoto , wakifikiri kama watoto , wakiwaza kama watoto . ’ 
 Wazazi , je , mnaweza kukumbuka jinsi mlivyowasumbua mama au baba zenu ili wakubali ombi lenu la kitoto ? 
 Mkiwa vijana , je , mlifikiri kwamba wazazi wenu hawakuelewa kamwe matatizo yenu au jinsi mlivyohisi ? 
 Ikiwa ndivyo , inaelekea kwamba mnaelewa kwa nini watoto wenu wanajiendesha kwa njia hiyo na kwa nini mnahitaji kuendelea kuwakumbusha maamuzi yenu kwa subira . 
 Ni vizuri kukumbuka kwamba Yehova aliwaambia wazazi Waisraeli ‘ wakazie ’ sheria zake katika mioyo ya watoto wao . 
 Neno la Kiebrania linalotafsiriwa ‘ kazia ’ linamaanisha “ kurudia ” “ kusema tena na tena , ” “ kusisitiza . ” 
 Hilo linamaanisha kwamba huenda wazazi wakahitaji kurudia - rudia jambo lilelile mara nyingi kabla mtoto hajajifunza kufuata sheria za Mungu . 
 Mara nyingi wanahitaji kurudia - rudia ili kuwafundisha watoto mambo mengine maishani . 
 Kwa nini mzazi mstahimilivu si mzazi anayewaachilia watoto wafanye wanavyotaka ? 
 Hata hivyo , mzazi mstahimilivu si mzazi anayewaachilia watoto wafanye wanavyotaka . 
 Neno la Mungu linaonya hivi : “ Mvulana aliyeachiliwa atamletea mama yake aibu . ” 
 Ili kuepuka matokeo kama hayo , methali hiyohiyo inasema hivi : “ Fimbo na karipio ndivyo hutia hekima . ” 
 Nyakati nyingine , huenda watoto wakafikiri kwamba wazazi hawana haki ya kuwakaripia . 
 Lakini familia za Kikristo hazifuati mfumo wa demokrasia , kana kwamba watoto ndio wanaoamua ikiwa wazazi wana haki ya kuwawekea sheria . 
 Badala yake , Yehova , akiwa Kichwa juu ya familia , anawapa wazazi mamlaka ya kuwazoeza na kuwatia nidhamu watoto wao kwa upendo . 
 Kwa kweli , nidhamu inahusiana sana na sifa ya pili ya upendo ambayo inatajwa na Paulo . 
 Jinsi ya Kutia Nidhamu kwa Upendo 
 Kwa nini wazazi wenye fadhili wanawatia nidhamu watoto wao , na nidhamu hiyo inatia ndani nini ? 
 Paulo aliandika kwamba “ upendo ni . . . wenye fadhili . ” 
 Wazazi ambao kwa kweli ni wenye fadhili watawatia watoto wao nidhamu kila mara inapohitajiwa . 
 Wanapofanya hivyo , wanamwiga Yehova . 
 Paulo aliandika hivi : “ Yeye ambaye Yehova anampenda , humtia nidhamu . ” 
 Tafadhali ona kwamba nidhamu inayotajwa katika Biblia haimaanishi kutoa adhabu tu . 
 Inamaanisha kuzoeza na kuelimisha . 
 Nidhamu hiyo inatolewa kwa kusudi gani ? 
 Paulo anasema : “ Kwa wale ambao wamezoezwa nayo hiyo huzaa tunda lenye kufanya amani , yaani , uadilifu . ” 
 Wazazi wanapowaelimisha kwa fadhili watoto wao kupatana na mapenzi ya Mungu , wanawasaidia kuwa watu wazima wanyoofu na wenye kufanya amani . 
 Watoto wakikubali “ nidhamu ya Yehova , ” wanapata hekima , ujuzi , na utambuzi , sifa zenye thamani sana kuliko fedha au dhahabu . — Methali 3 : 11 - 18 . 
 Kwa kawaida matokeo yanakuwa nini wazazi wanapokosa kuwatia nidhamu watoto wao ? 
 Kwa upande mwingine , wazazi hawaonyeshi fadhili wanapokosa kuwatia nidhamu watoto wao . 
 Yehova alimwongoza Sulemani kwa roho kuandika hivi : “ Anayezuia fimbo yake anamchukia mwana wake , lakini anayempenda ni yule anayemwangalia kwa nidhamu . ” 
 Inaelekea kwamba watoto wanaolelewa bila kutiwa nidhamu ipasavyo watakuwa wachoyo na hawatakuwa na furaha . 
 Kwa upande mwingine , watoto ambao wana wazazi wenye huruma lakini wanaoshikilia kwa uthabiti mipaka waliyoweka wanafanya vizuri shuleni , wanashirikiana vizuri na wengine , na kwa ujumla wanakuwa wenye furaha . 
 Bila shaka , wazazi wanaowatia nidhamu watoto wao wanawatendea kwa fadhili . 
 Wazazi Wakristo wanawafundisha watoto wao nini , na matakwa hayo yanapaswa kuonwa jinsi gani ? 
 Kuwatia nidhamu watoto kwa fadhili na upendo kunatia ndani nini ? 
 Wazazi wanahitaji kuzungumza pamoja na watoto wao mambo hususa wanayotaka wafanye . 
 Kwa mfano , wazazi Wakristo wanawafundisha watoto wao tangu wakiwa wachanga kanuni za msingi za Biblia na vilevile uhitaji wa kushiriki katika utendaji mbalimbali wa ibada ya kweli . 
 Watoto wanahitaji kujua kwamba matakwa hayo hayabadiliki kamwe . 
 10 , 11 . 
 Kwa nini wazazi wanaweza kutilia maanani mapendezi ya watoto wao wanapoweka sheria za nyumbani ? 
 Hata hivyo , nyakati nyingine huenda wazazi wakataka kuzungumza na watoto wao wanapoweka sheria za nyumbani . 
 Ikiwa vijana wanaweza kushiriki katika mazungumzo ya kuweka sheria hizo , inaelekea sana kwamba watazitii . 
 Kwa mfano , wazazi wakiamua kuweka wakati wa kurudi nyumbani , wanaweza kuchagua saa fulani hususa ambayo watoto wanapaswa kuwa nyumbani . 
 Au badala yake , wanaweza kuwaruhusu watoto wao wapendekeze saa ya kurudi nyumbani na waeleze sababu za uchaguzi wao . 
 Kisha wazazi wanaweza kutaja saa ambayo wanapendelea na kueleza kwa nini wanaona kwamba inafaa . 
 Ikiwa maoni yao yanatofautiana na ya watoto , na inaelekea yatatofautiana , watafanya nini ? 
 Nyakati nyingine , wazazi wanaweza kuamua kukubali maoni ya watoto wao ikiwa hayavunji kanuni za Biblia . 
 Je , hilo linamaanisha kwamba wazazi wanawaachia watoto madaraka yao au kuyapuuza ? 
 Ili kujibu swali hilo , fikiria jinsi Yehova alivyotumia mamlaka yake kwa upendo aliposhughulika na Loti na familia yake . 
 Baada ya kumsindikiza Loti , mke wake , na mabinti wake kutoka Sodoma , malaika hao walimwambia : “ Kimbilia eneo lenye milima usije ukafagiliwa mbali ! ” 
 Hata hivyo , Loti alijibu hivi : “ Sivyo , tafadhali , Yehova ! ” 
 Kisha Loti akapendekeza jambo tofauti : “ Tafadhali , sasa , jiji hili liko karibu kuweza kukimbiliwa nalo ni dogo . 
 Tafadhali , acha nikimbilie huko . ” 
 Yehova alimwambia nini ? 
 “ Haya , nakujali kwa kadiri hii pia , ” akasema . 
 Je , Yehova aliachilia mamlaka yake ? 
 Bila shaka hapana ! 
 Hata hivyo , alitilia maanani ombi la Loti na kuamua kumwonyesha fadhili ya pekee kuhusiana na jambo hilo . 
 Ikiwa wewe ni mzazi , je , kuna nyakati fulani ambapo unaweza kutilia maanani mapendezi ya watoto wako unapoweka sheria za familia ? 
 Ni nini kinachoweza kumfanya mtoto ajihisi akiwa salama ? 
 Bila shaka , watoto hawapaswi kujua tu sheria hizo bali pia adhabu ya kuzivunja . 
 Baada ya kuzungumzia na kuelewa adhabu itakayotolewa , sheria hizo zinapaswa kutekelezwa . 
 Wazazi hawaonyeshi fadhili wanapowaonya kila mara watoto wao kwamba watawaadhibu lakini wanakosa kuwaadhibu . 
 Biblia inasema : “ Kwa maana hukumu juu ya kazi mbaya haikutekelezwa upesi , ndiyo sababu moyo wa wana wa binadamu umeazimia kabisa ndani yao kutenda yaliyo mabaya . ” 
 Ni kweli kwamba mzazi anaweza kuamua kutomwadhibu mtoto mbele ya watu au mbele ya watoto wenzake , ili asimwaibishe . 
 Lakini watoto wanahisi wakiwa salama zaidi na wanawaheshimu na kuwapenda zaidi wazazi wao wanapojua kwamba wazazi wao wanaposema “ Ndiyo ” wanamaanisha ndiyo na wanaposema “ Siyo ” wanamaanisha siyo , hata ikiwa inamaanisha kutiwa nidhamu . — Mathayo 5 : 37 . 
 13 , 14 . 
 Wazazi wanaweza kumwiga Yehova jinsi gani wanapowazoeza watoto wao ? 
 Ili adhabu iwe yenye fadhili , ni lazima adhabu yenyewe na njia ya kuitoa ilingane na mahitaji ya mtoto . 
 Pam anakumbuka hivi : “ Watoto wetu wawili walihitaji kutiwa nidhamu kwa njia tofauti . 
 Nidhamu iliyokuwa na matokeo kwa mtoto mmoja haikuwa na matokeo kwa yule mwingine . ” 
 Larry , mume wake anaeleza : “ Binti yetu mkubwa alikuwa mgumu na alibadilika tu tulipomwadhibu kwa ukali . 
 Lakini , binti yetu mdogo alibadilika haraka tuliposema kwa uthabiti na hata kwa kumtazama kwa ukali . ” 
 Kwa kweli , wazazi wenye fadhili wanajitahidi kutambua aina ya nidhamu ambayo inamfaa zaidi kila mmoja wa watoto wao . 
 Yehova anawawekea wazazi mfano kwa sababu anajua sifa nzuri na udhaifu wa kila mmoja wa watumishi wake . 
 Kwa kuongezea , anapowaadhibu , Yehova si mkali kupita kiasi wala hawaendekezi watumishi wake kupita kiasi . 
 Badala yake , sikuzote anawatia nidhamu watu wake “ kwa kiwango kinachofaa . ” 
 Wazazi , je , mnajua sifa nzuri na udhaifu wa watoto wenu ? 
 Je , mnaweza kutumia ujuzi huo kwa njia inayofaa ili kuwazoeza kwa fadhili ? 
 Ikiwa ndivyo , mnathibitisha kwamba mnawapenda watoto wenu . 
 Watie Moyo Wazungumze kwa Unyoofu 
 15 , 16 . 
 Wazazi wanaweza jinsi gani kuwatia moyo watoto wazungumze kwa unyoofu , na wazazi fulani Wakristo wamefanikiwa kwa kutumia njia gani ? 
 Pia , upendo “ haushangilii juu ya ukosefu wa uadilifu , bali hushangilia pamoja na kweli . ” 
 Wazazi wanaweza kuwazoeza jinsi gani watoto wao ili wapende yaliyo sawa na yaliyo kweli ? 
 Hatua muhimu ni kuwatia moyo watoto waeleze maoni yao kwa unyoofu , hata ikiwa ni vigumu kwa wazazi kuyakubali . 
 Kwa kweli , wazazi wanafurahi wakati watoto wanapoeleza mawazo na hisia zao kupatana na viwango vya uadilifu . 
 Lakini nyakati nyingine mtoto anaweza kusema kutoka moyoni mambo ambayo yanaonyesha mwelekeo wa kutofuatia uadilifu . 
 Wazazi wanapaswa kufanya nini ? 
 Huenda wakakimbilia kuwatia nidhamu watoto wao kwa sababu ya kusema mambo hayo . 
 Wazazi wakifanya hivyo , baada ya muda watoto wanaweza kuanza kusema tu mambo ambayo wanafikiri wazazi wanataka kusikia . 
 Bila shaka , wazazi wanapaswa kuwarekebisha upesi ikiwa wanazungumza bila heshima , lakini kuna tofauti kati ya kuwafundisha watoto jinsi ya kuongea kwa upole na kuwaambia mambo ambayo wanapaswa kusema . 
 Wazazi wanaweza jinsi gani kusitawisha mawasiliano mazuri ? 
 Aleah , ambaye alitajwa mapema , anasema hivi : “ Tunajizuia kukasirika wakati watoto wetu wanapotuambia mambo ambayo yanaudhi na hivyo tunawasiliana kwa unyoofu . ” 
 Baba mmoja ambaye anaitwa Tom anasema : “ Tulimtia moyo binti yetu kutuambia maoni yake , hata wakati ambapo hakukubaliana na maoni yetu . 
 Tuliona kwamba sikuzote tukimzuia kuongea na kumlazimisha kufuata maoni yetu , angevunjika moyo na angeamua kutosema mambo yaliyo moyoni mwake . 
 Kwa upande mwingine , kumsikiliza kulimtia moyo atusikilize . ” 
 Bila shaka , watoto wanapaswa kuwatii wazazi wao . 
 Lakini mawasiliano ya wazi yanawapa wazazi nafasi ya kuwasaidia watoto wao kukuza uwezo wa kufikiri . 
 Vincent , ambaye ni baba mwenye watoto wanne , anasema hivi : “ Kwa kawaida , tulizungumza sana kuhusu faida na hasara za jambo fulani ili watoto wetu waweze kujionea wenyewe matokeo ambayo ni bora . 
 Kufanya hivyo kuliwasaidia kukuza uwezo wa kufikiri . ” — Methali 1 : 1 - 4 . 
 Wazazi wanaweza kuwa na uhakika gani ? 
 Bila shaka , hakuna mzazi ambaye anaweza kutumia kikamilifu mashauri ya Biblia kuhusu kuwalea watoto . 
 Hata hivyo , unaweza kuwa na hakika kwamba watoto wako watathamini sana bidii yako ya kuwazoeza kwa ustahimilivu , kwa fadhili , na kwa upendo . 
 Bila shaka , Yehova atabariki jitihada zako za kufanya hivyo . 
 Kwa kweli , wazazi wote Wakristo wanataka watoto wao wajifunze kumpenda Yehova kama wao wanavyompenda . 
 Wazazi wanaweza kutimiza jinsi gani mradi huo mzuri ? 
 Habari inayofuata itazungumzia njia fulani hususa . 
 Je , Unakumbuka ? 
 • Busara inaweza kumsaidia namna gani mzazi awe mstahimilivu ? 
 • Kuna uhusiano gani kati ya fadhili na nidhamu ? 
 • Kwa nini mawasiliano ya unyoofu kati ya wazazi na watoto ni ya maana ? 
 [ Picha katika ukurasa wa 23 ] 
 Wazazi , je , mnakumbuka mlivyokuwa mlipokuwa watoto ? 
 [ Picha katika ukurasa wa 24 ] 
 Je , unawatia moyo watoto wako wazungumze nawe kwa unyoofu na waziwazi ? 
 Wafundishe Watoto Wako Kumpenda Yehova 
 “ Kama mishale mkononi mwa mwanamume mwenye nguvu , ndivyo walivyo wana wa ujanani . ” — ZABURI 127 : 4 . 
 1 , 2 . 
 Watoto ni kama “ mishale mkononi mwa mwanamume mwenye nguvu ” jinsi gani ? 
 MPIGA - MISHALE anajitayarisha kupiga shabaha . 
 Anautia mshale kwa uangalifu kwenye upinde , kisha anavuta upinde kwa nguvu . 
 Ingawa anatumia nguvu , anachukua wakati kulenga mshale . 
 Kisha anauachilia mshale huo ! 
 Je , utapiga shabaha ? 
 Jibu linategemea mambo fulani , kama vile ustadi wa yule mpiga - mishale , msukumo wa upepo , na hali ya mshale . 
 Mfalme Sulemani aliwalinganisha watoto na “ mishale mkononi mwa mwanamume mwenye nguvu . ” 
 Fikiria jinsi mfano huo unavyoweza kutumiwa . 
 Mpiga - mishale anatia mshale kwenye upinde kwa muda mfupi tu . 
 Ili upige shabaha , ni lazima auachilie haraka . 
 Vivyo hivyo , wazazi wana muda mfupi tu wa kuwasaidia watoto wao kumpenda Yehova kutoka moyoni . 
 Baada ya miaka michache tu , watoto wanakua na kuondoka nyumbani . 
 Je , watoto watafikia shabaha , yaani , wataendelea kumpenda na kumtumikia Mungu baada ya kuondoka nyumbani ? 
 Matokeo yanategemea mambo mengi . 
 Mambo matatu kati ya hayo ni ustadi wa mzazi , mazingira ambamo mtoto analelewa , na jinsi ‘ mshale , ’ au mtoto anavyofuata mazoezi ambayo anapokea . 
 Acheni tuchunguze kila moja ya mambo hayo kwa undani zaidi . 
 Kwanza , tutazungumzia sifa fulani za mzazi mwenye ustadi . 
 Wazazi Wenye Ustadi Wanaweka Mfano Mzuri 
 Kwa nini ni lazima maneno ya mzazi yaambatane na matendo ? 
 Yesu aliwawekea wazazi mfano kwa sababu alitenda kupatana na mambo aliyohubiri . 
 Kwa upande mwingine , aliwashutumu Mafarisayo ambao walikuwa ‘ wakisema ’ lakini ‘ hawakutenda . ’ 
 Ili kuwachochea watoto wao wampende Yehova , ni lazima maneno ya wazazi yaambatane na matendo . 
 Maneno bila matendo ni bure tu kama upinde bila kamba ya upinde . — 1 Yohana 3 : 18 . 
 Wazazi wanapaswa kujiuliza maswali gani , na kwa nini ? 
 Kwa nini mfano wa wazazi ni wa maana sana ? 
 Kama vile tu watu wazima wanavyoweza kujifunza kumpenda Mungu kwa kutazama mfano wa Yesu , ndivyo watoto wanavyoweza kujifunza kumpenda Yehova kwa kufuata mfano mzuri wa wazazi wao . 
 Mashirika ya mtoto yanaweza kumsaidia au ‘ kuharibu tabia yake nzuri . ’ 
 Watu ambao mtoto anashirikiana nao kwa ukaribu zaidi kwa miaka mingi , na hasa miaka muhimu sana ya maisha yake , ni wazazi wake . 
 Wanakuwa na uvutano mkubwa kwa mtoto . 
 Kwa hiyo , wazazi wanapaswa kujiuliza : ‘ Mimi ni mshirika wa aina gani ? 
 Je , mfano wangu unamtia moyo mtoto wangu asitawishe tabia nzuri ? 
 Ninaweka mfano wa aina gani katika mambo ya maana kama vile sala na funzo la Biblia ? ’ 
 Wazazi Wenye Ustadi Wanasali Pamoja na Watoto Wao 
 Watoto wanaweza kujifunza nini kutokana na sala za mzazi ? 
 Watoto wako wanaweza kujifunza mengi kumhusu Yehova kwa kusikiliza sala zako . 
 Wakikusikia ukimshukuru Mungu wakati wa chakula na kusali wakati wa funzo la Biblia , wanaweza kukata kauli gani ? 
 Inaelekea kuwa watajifunza kwamba Yehova anatutimizia mahitaji yetu ya kimwili , na hivyo tunapaswa kumshukuru , na watajifunza pia kwamba anatufundisha kweli za kiroho . 
 Hayo ni masomo ya maana sana . — Yakobo 1 : 17 . 
 Wazazi wanaweza kuwasaidia jinsi gani watoto waone kwamba Yehova anapendezwa kibinafsi na kila mmoja wao ? 
 Hata hivyo , ukisali pamoja na familia yako katika pindi nyingine si tu wakati wa chakula na wa funzo la Biblia la familia , na ukizungumzia mambo hususa ambayo yanakusumbua wewe na watoto wako , utakuwa na matokeo zaidi . 
 Utawasaidia watoto wako wahisi kwamba Yehova ni sehemu ya familia yenu , na kwamba anakujali wewe sana kibinafsi . 
 Baba mmoja anasema : “ Tangu binti yetu alipozaliwa , tulisali pamoja naye . 
 Alipoendelea kukua , tulisali kuhusu mahusiano na mambo mengine ambayo yalimhusu . 
 Hatukukosa kamwe kusali pamoja naye hata siku moja , mpaka alipoolewa na kuondoka nyumbani . ” 
 Je , unaweza pia kusali pamoja na watoto wako kila siku ? 
 Je , unaweza kuwasaidia wamwone Yehova kuwa Rafiki ambaye anatimiza mahitaji yao ya kimwili na ya kiroho na vilevile anayejali mahitaji yao ya kihisia ? — Wafilipi 4 : 6 , 7 . 
 Wazazi wanahitaji kujua nini ili kutoa sala hususa ? 
 Bila shaka , ili utoe sala hususa , unahitaji kujua mambo ambayo yanampata mtoto wako maishani . 
 Ona maelezo ya baba mmoja ambaye alilea watoto wawili : “ Mwishoni mwa kila juma , nilikuwa nikijiuliza maswali mawili : ‘ Watoto wangu walihangaishwa na mambo gani juma hili ? 
 Na ni mambo gani mazuri yaliyotukia katika maisha yao ya kila siku ? ’ ” 
 Wazazi , je , mnaweza kujiuliza maswali kama hayo na kisha mtaje baadhi ya mambo hayo katika sala mnazotoa pamoja na watoto wenu ? 
 Mkifanya hivyo , hamtakuwa tu mkiwafundisha kusali kwa Yehova , yule Msikiaji wa sala , bali pia mtakuwa mkiwafundisha kumpenda . — Zaburi 65 : 2 . 
 Wazazi Wenye Ustadi Wanawasaidia Watoto Kusitawisha Mazoea Mazuri ya Kujifunza 
 Kwa nini ni lazima wazazi wawasaidie watoto wao kusitawisha mazoea ya kujifunza Neno la Mungu ? 
 Mtazamo wa mzazi kuhusu funzo la Biblia unaweza kuwa na matokeo gani katika uhusiano wa mtoto pamoja na Mungu ? 
 Ili mtu awe na uhusiano wowote ule na kuudumisha , hapaswi tu kuzungumza bali pia kumsikiliza mwenzake akizungumza . 
 Njia moja ya kumsikiliza Yehova ni kujifunza Biblia kwa kutumia vichapo vinavyotayarishwa na “ mtumwa mwaminifu . ” 
 Kwa hiyo , ili kuwasaidia watoto wao wasitawishe uhusiano wa kudumu na wenye upendo pamoja na Yehova , wazazi wanapaswa kuwatia moyo watoto wawe na mazoea ya kujifunza Neno la Mungu . 
 Watoto wanaweza kusaidiwa jinsi gani wasitawishe mazoea mazuri ya kujifunza ? 
 Watoto wanaweza kusaidiwa jinsi gani kusitawisha mazoea mazuri ya kujifunza ? 
 Katika jambo hili pia , njia bora ambayo mzazi anaweza kutumia ni kuwawekea mfano . 
 Je , watoto wako wanakuona kwa ukawaida ukisoma au ukijifunza Biblia kibinafsi ? 
 Ni kweli kwamba huenda unajishughulisha sana kuwatunza watoto wako , na labda unajiuliza utapata wapi wakati wa kusoma na kujifunza . 
 Lakini jiulize , ‘ Je , kwa kawaida watoto wangu wananiona nikitazama televisheni ? ’ 
 Ikiwa ndivyo ilivyo , je , unaweza kutumia sehemu fulani ya wakati huo kuwawekea mfano mzuri kuhusu funzo la kibinafsi ? 
 10 , 11 . 
 Kwa nini wazazi wanapaswa kuwa na mazungumzo ya Biblia ya kawaida ya familia ? 
 Njia nyingine nzuri ambayo mzazi anaweza kuwafundisha watoto kumsikiliza Yehova ni kwa kuwa na mazungumzo ya Biblia ya familia kwa ukawaida . 
 Hata hivyo , huenda watu wengine wakauliza , ‘ Kwa nini watoto wanahitaji funzo la familia ikiwa wazazi wao wanaenda nao kwa ukawaida kwenye mikutano ya kutaniko ? ’ 
 Kuna sababu fulani nzuri . 
 Yehova anawapa wazazi daraka mkubwa zaidi wa kuwafundisha watoto wao . 
 Kuwa na funzo la Biblia la familia kunawafundisha watoto kwamba ibada si jambo la kidesturi tu linalofanywa mbele ya watu , lakini ni sehemu ya maisha ya faraghani ya familia . — Kumbukumbu la Torati 6 : 6 - 9 . 
 Kwa kuongezea , funzo la familia linaloongozwa vizuri linaweza kuwasaidia wazazi kuelewa jinsi watoto wanavyoona mambo ya kiroho na ya kimaadili . 
 Kwa mfano , watoto wanapokuwa wachanga , wazazi wanaweza kutumia vitabu kama vile Jifunze Kutoka kwa Mwalimu Mkuu . 
 * Katika karibu kila fungu la kitabu hicho cha kujifunzia Biblia , watoto wanaombwa watoe maoni yao kuhusu jambo linalozungumziwa . 
 Wazazi wakijadiliana na watoto wakitumia maandiko yaliyotajwa katika kitabu hicho , wanaweza kuwasaidia kusitawisha nguvu zao za ufahamu ili “ kutofautisha yaliyo sawa na yaliyo makosa pia . ” — Waebrania 5 : 14 . 
 Wazazi wanaweza kubadili jinsi gani funzo la familia kupatana na mahitaji ya mtoto , na ni njia gani ambayo umeona kuwa ina matokeo ? 
 Kadiri watoto wanavyokua , badili funzo kulingana na mahitaji yao . 
 Ona jinsi wenzi fulani walivyowasaidia wasichana wao matineja kufikiria ombi la kwenda katika dansi fulani shuleni . 
 Baba anasema hivi : “ Tuliwaambia watoto wetu kwamba wakati wa funzo letu la familia linalofuata , mimi na mke wangu tutaigiza sehemu ya watoto , na wao watakuwa wazazi . 
 Mmoja wao atakuwa Baba na mwingine Mama , lakini walipaswa kufanya utafiti kuhusu dansi za shule na kuonyesha mwongozo kuhusu jambo hilo . ” 
 Matokeo yalikuwa nini ? 
 Baba anaendelea kusema : “ Tulishangaa jinsi mabinti wetu walivyokuwa wakomavu ( wakiwa kama wazazi ) walipokuwa wakitueleza ( tukiwa kama watoto ) sababu zao zinazotegemea Biblia kuonyesha kwa nini halingekuwa jambo la hekima kwenda katika dansi hiyo . 
 Tulivutiwa sana pia tuliposikia mapendekezo yao kuhusu mambo mazuri ya kufanya badala ya dansi hiyo . 
 Walitusaidia kuelewa mambo wanayofikiri na yale wanayotamani . ” 
 Ni kweli kwamba wazazi wanahitaji kujitahidi daima na kufikiria sana ili funzo la familia liwe la kawaida na linalofaa mahitaji ya familia , lakini wakifanya hivyo watabarikiwa sana . — Methali 23 : 15 . 
 Sitawisha Mazingira Yenye Amani 
 13 , 14 . ( a ) Wazazi wanaweza kufanya nini ili mazingira ya nyumbani yawe yenye amani ? 
 ( b ) Kuna faida gani ya mzazi kukubali kwamba amekosea ? 
 Inaelekea kwamba mshale utapiga shabaha ikiwa mpiga - mishale anaulenga na kuuachilia katika hali zenye utulivu . 
 Vivyo hivyo , inaelekea kwamba watoto watajifunza kumpenda Yehova ikiwa wazazi watafanya mazingira ya nyumbani yawe yenye amani . 
 “ Mbegu ya tunda la uadilifu hupandwa chini ya hali zenye amani kwa wale wanaofanya amani , ” akaandika Yakobo . 
 Wazazi wanaweza jinsi gani kufanya mazingira ya nyumbani yawe yenye amani ? 
 Wenzi wa ndoa wanahitaji kudumisha kifungo cha ndoa chenye nguvu . 
 Mume na mke ambao wanapendana na kuheshimiana wana nafasi nzuri ya kuwafundisha watoto wao kuwapenda na kuwaheshimu wengine , kutia ndani Yehova . 
 Upendo na heshima zinaendeleza amani . 
 Na wenzi wa ndoa ambao wana amani kati yao wanaweza kutatua migogoro ambayo inaweza kutokea katika familia . 
 Bila shaka hakuna ndoa kamilifu , vivyo hivyo hakuna familia kamilifu duniani leo . 
 Huenda nyakati nyingine wazazi wakakosa kuonyesha matunda ya roho wanaposhughulika na watoto wao . 
 Wazazi wanapaswa kufanya nini hali inapokuwa hivyo ? 
 Je , wakikubali kwamba wamekosea , watapunguza heshima ya mtoto kuwaelekea ? 
 Fikiria mfano wa mtume Paulo . 
 Alikuwa kama baba wa kiroho kwa watu wengi . 
 Lakini , alikubali waziwazi kwamba alikosea . 
 Hata hivyo , badala ya kupunguza heshima yetu kumwelekea , unyenyekevu na unyoofu wake unatufanya tumheshimu zaidi . 
 Ingawa alikuwa na kasoro , Paulo aliliandikia hivi kutaniko la Korintho akiwa na uhakika : “ Iweni waigaji wangu , kama vile mimi nilivyo mwigaji wa Kristo . ” 
 Wewe pia ukikubali makosa yako , inaelekea kwamba watoto wako hawatakazia fikira kasoro zako . 
 15 , 16 . 
 Kwa nini wazazi wanapaswa kuwazoeza watoto wao kuwapenda ndugu na dada zao Wakristo , na wanaweza kufanya hivyo jinsi gani ? 
 Wazazi wanaweza kufanya jambo gani lingine ili kusitawisha mazingira ambayo yatawasaidia watoto wao wampende Yehova zaidi ? 
 Mtume Yohana aliandika hivi : “ Yeyote akisema : ‘ Mimi nampenda Mungu , ’ na bado anamchukia ndugu yake , yeye ni mwongo . 
 Kwa maana yeye ambaye hampendi ndugu yake , ambaye amemwona , hawezi kuwa anampenda Mungu , ambaye hajamwona . ” 
 Hivyo , unapowazoeza watoto wako kuwapenda ndugu na dada zao Wakristo , unawafundisha kumpenda Mungu . 
 Wazazi wanapaswa kujiuliza , ‘ Je , kila mara ninazungumza mambo yenye kutia moyo kuhusu kutaniko au ninalichambua ? ’ 
 Unaweza kujua hilo jinsi gani ? 
 Sikiliza kwa makini jinsi watoto wako wanavyozungumza kuhusu mikutano na washiriki wa kutaniko . 
 Inaelekea kwamba utasikia wakirudia mawazo yako katika mazungumzo yao . 
 Wazazi wanaweza kufanya nini ili kuwasaidia watoto wao wawapende ndugu zao wa kiroho ? 
 Peter , ambaye ni baba mwenye wavulana wawili matineja , anasema hivi : “ Tangu wavulana wetu walipokuwa wachanga , tumekuwa tukiwaalika kwa ukawaida watu waliokomaa kiroho ili wale chakula pamoja nasi na kututembelea nyumbani mwetu , nasi tumefurahia sana kufanya hivyo . 
 Wavulana wetu wamekua huku wakishirikiana na watu wanaompenda Yehova , na sasa wanaona kwamba kumtumikia Mungu ni njia bora ya maisha . ” 
 Dennis , ambaye ni baba mwenye wasichana watano , anasema hivi : “ Tuliwatia moyo wasichana wetu wasitawishe urafiki na mapainia wenye umri mkubwa kutanikoni , na ilipowezekana tuliwakaribisha waangalizi wanaosafiri na wake zao . ” 
 Je , unaweza pia kuchukua hatua ya kuwasaidia watoto wako kuliona kutaniko kuwa sehemu ya familia yenu ? — Marko 10 : 29 , 30 . 
 Wajibu wa Mtoto 
 Mwishowe ni lazima watoto wafanye uamuzi gani ? 
 Fikiria tena ule mfano wa mpiga - mishale . 
 Ingawa huenda akawa stadi , inaelekea kwamba hatapiga shabaha ikiwa mshale anaolenga umekunjika au kupindika . 
 Bila shaka , kwa njia ya mfano , wazazi watajaribu sana kuunyoosha mshale uliokunjika kwa kujitahidi kurekebisha mawazo yasiyofaa ya mtoto . 
 Lakini mwishowe ni lazima watoto wajiamulie wenyewe ikiwa wataruhusu ulimwengu huu uwakunje kupatana na mapenzi yake au ikiwa watamruhusu Yehova ‘ anyooshe mapito ’ yao . — Methali 3 : 5 , 6 ; Waroma 12 : 2 . 
 Uamuzi wa mtoto unaweza kuwa na matokeo gani kwa wengine ? 
 Ingawa wazazi wana daraka zito la kuwalea watoto katika “ nidhamu na mwongozo wa akilini wa Yehova , ” mtoto mwenyewe ndiye atakayeamua atakuwa mtu mzima wa aina gani . 
 Kwa hiyo , watoto , jiulizeni hivi : ‘ Je , nitakubali mazoezi yenye upendo yanayotolewa na wazazi wangu ? ’ 
 Ukifanya hivyo , utakuwa ukichagua njia bora zaidi ya maisha . 
 Utawafurahisha sana wazazi wako . 
 Na jambo la maana zaidi ni kwamba utaufanya moyo wa Yehova ushangilie . — Methali 27 : 11 . 
 [ Maelezo ya Chini ] 
 Kilichochapishwa na Mashahidi wa Yehova . 
 Je , Unakumbuka ? 
 • Wazazi wanaweza jinsi gani kuweka mfano mzuri katika kusali na kujifunza Biblia ? 
 • Wazazi wanaweza kufanya nini ili mazingira ya nyumbani yawe yenye amani ? 
 • Watoto wanapaswa kufanya uamuzi gani , na uamuzi wao utakuwa na matokeo gani kwa wengine ? 
 [ Picha katika ukurasa wa 28 ] 
 Je , unamwekea mtoto wako mfano mzuri katika kujifunza kibinafsi ? 
 [ Picha katika ukurasa wa 29 ] 
 Mazingira yenye amani katika familia yanachangia furaha 
 ‘ Baba Yenu Ni Mwenye Rehema ’ 
 “ Endeleeni kuwa wenye rehema , kama vile Baba yenu alivyo mwenye rehema . ” — LUKA 6 : 36 . 
 1 , 2 . 
 Maneno ya Yesu kwa waandishi na Mafarisayo na kwa wafuasi wake yanaonyesha jinsi gani kwamba rehema ni sifa yenye kupendeza ? 
 SHERIA iliyotolewa kupitia Musa ilikuwa na matakwa na masharti 600 hivi . 
 Ingawa lilikuwa jambo la maana kutimiza matakwa ya Sheria ya Musa , lilikuwa pia jambo la maana kuonyesha rehema . 
 Fikiria yale ambayo Yesu aliwaambia Mafarisayo ambao hawakuwaonyesha wengine rehema . 
 Mara mbili , aliwakemea akisema kwamba Mungu alikuwa ametangaza hivi : “ Ninataka rehema , wala si dhabihu . ” 
 Mwishoni mwa huduma yake , Yesu alisema : “ Ole wenu ninyi , waandishi na Mafarisayo , wanafiki ! 
 kwa sababu ninyi huitoa sehemu ya kumi ya mnanaa na dili na bizari , lakini mmepuuza mambo mazito zaidi ya Sheria , yaani , haki na rehema na uaminifu . ” — Mathayo 23 : 23 . 
 Ni wazi kwamba Yesu aliona rehema kuwa sifa ya maana sana . 
 Aliwaambia wafuasi wake hivi : “ Endeleeni kuwa wenye rehema , kama vile Baba yenu alivyo mwenye rehema . ” 
 Hata hivyo , ili tuwe “ waigaji wa Mungu , ” tunahitaji kujua rehema ya kweli ni nini . 
 Zaidi ya hayo , kuelewa faida za rehema kutatuchochea kuonyesha sifa hiyo kwa ukamili zaidi katika maisha yetu . 
 Kuwaonyesha Rehema Wenye Uhitaji 
 Kwa nini tunapaswa kumwendea Yehova ili tujifunze maana ya rehema ya kweli ? 
 Mtunga - zaburi aliimba hivi : “ Yehova ni mwenye neema na mwenye rehema , si mwepesi wa hasira naye ni mkuu katika fadhili zenye upendo . 
 Yehova ni mwema kwa wote , na rehema zake ziko juu ya kazi zake zote . ” 
 Yehova ni “ Baba ya rehema nyororo na Mungu wa faraja yote . ” 
 Tunaonyesha rehema kwa kumtendea mtu mwingine kwa huruma . 
 Hiyo ni sehemu muhimu sana ya utu wa Mungu . 
 Tunaweza kujifunza maana ya rehema ya kweli kupitia kielelezo cha Mungu na maagizo anayotupa . 
 Andiko la Isaya 49 : 15 linatufundisha nini kuhusu rehema ? 
 Kama inavyoonyeshwa kwenye Isaya 49 : 15 , Yehova anasema : “ Je , mke anaweza kumsahau mtoto wake anayenyonya hivi kwamba asimhurumie mwana wa tumbo lake ? ” 
 Maneno mbalimbali ya Kiebrania yanayohusiana sana na neno linalotafsiriwa hapa kuwa ‘ kuhurumia ’ yanatumiwa kuhusiana na rehema katika andiko la Zaburi 145 : 8 , 9 , linalonukuliwa hapo juu . 
 Hisia zinazomchochea Yehova kuwa mwenye rehema zinalinganishwa na hisia ambazo kwa kawaida mama mwenye kunyonyesha anazo kuelekea mtoto wake . 
 Pengine mtoto ana njaa au ana uhitaji mwingine . 
 Hisia hizo zinamchochea mama kuwa na huruma , na hivyo anatosheleza mahitaji ya mtoto wake . 
 Yehova ana hisia nyororo kama hizo kuelekea wale ambao anawaonyesha rehema . 
 Yehova alionyesha namna gani kwamba alikuwa “ tajiri katika rehema ” kuwaelekea Waisraeli ? 
 Ni jambo zuri kuwahurumia wengine , lakini ni jambo bora hata zaidi kusukumwa na huruma kuchukua hatua ili kuwasaidia wenye uhitaji . 
 Fikiria jinsi Yehova alivyoitikia waabudu wake walipokuwa utumwani huko Misri miaka 3,500 iliyopita . 
 Alimwambia Musa hivi : “ Pasipo shaka nimeyaona mateso ya watu wangu walio Misri , nami nimesikia kilio chao kwa sababu ya wale wanaowalazimisha kufanya kazi ; kwa sababu nayajua vizuri maumivu waliyo nayo . 
 Nami ninashuka ili kuwakomboa kutoka katika mkono wa Wamisri na kuwatoa katika nchi hiyo mpaka kwenye nchi nzuri na kubwa , nchi inayotiririka maziwa na asali . ” 
 Miaka 500 hivi baada ya Waisraeli kukombolewa kutoka Misri , Yehova aliwakumbusha : “ Mimi ndiye niliyewatoa Israeli kutoka Misri nami nikawakomboa ninyi kutoka mkono wa Misri na kutoka mkono wa falme zote zilizokuwa zikiwakandamiza ninyi . ” 
 Kwa sababu ya kuacha viwango vya uadilifu vya Mungu , mara kwa mara Waisraeli walikuwa katika hali ngumu . 
 Hata hivyo , Yehova aliwahurumia na aliwaokoa tena na tena . 
 Hilo linaonyesha jinsi Mungu huyo mwenye upendo anavyowatendea wale walio katika uhitaji , hatari , au hali ngumu . 
 Yehova ni “ tajiri katika rehema . ” — Waefeso 2 : 4 . 
 Yesu Kristo alimwiga Baba yake jinsi gani katika kuonyesha rehema ? 
 Alipokuwa duniani , Yesu Kristo alimwiga Baba yake kikamilifu katika kuonyesha rehema . 
 Yesu alitenda namna gani wanaume wawili vipofu walipomsihi hivi : “ Bwana , uturehemu , Mwana wa Daudi ” ? 
 Walikuwa wakimsihi Yesu awarudishie kimuujiza uwezo wa kuona . 
 Yesu alifanya hivyo , lakini hakufanya muujiza bila hisia . 
 ‘ Akiwasikitikia , ’ inasema Biblia , “ [ Yesu ] akayagusa macho yao , na mara moja wakapata kuona . ” 
 Sikitiko lilimchochea Yesu kufanya miujiza mingi ambayo iliwaletea kitulizo vipofu , watu waliokuwa na roho waovu , wenye ukoma , na wazazi wenye watoto waliokuwa wakiteseka . — Mathayo 9 : 27 ; 15 : 22 ; 17 : 15 ; Marko 5 : 18 , 19 ; Luka 17 : 12 , 13 . 
 Mfano wa Yehova Mungu na Mwana wake unatufundisha nini kuhusu rehema ? 
 Mfano wa Yehova Mungu na Yesu Kristo unaonyesha kwamba rehema inahusisha mambo mawili — hisia za huruma , au sikitiko kuelekea wenye uhitaji na matendo yanayoleta kitulizo kwa wale walio katika uhitaji . 
 Ili kuwa mwenye rehema ni lazima mtu awe na hisia na atende . 
 Katika Maandiko , mara nyingi rehema inarejelea tendo la fadhili kuelekea wale walio katika uhitaji . 
 Hata hivyo , rehema inaonyeshwa jinsi gani katika hukumu ? 
 Je , rehema inahusu pia kutofanya jambo fulani kama vile kujizuia kutoa adhabu ? 
 Kuwaonyesha Rehema Wakosaji 
 8 , 9 . 
 Rehema ambayo Daudi alionyeshwa baada ya dhambi yake pamoja na Bath - sheba ilitia ndani nini ? 
 Fikiria yale yaliyotukia baada ya nabii Nathani kuzungumza na Mfalme Daudi wa Israeli la kale kuhusu uzinzi wa Daudi pamoja na Bath - sheba . 
 Daudi aliyetubu alisali hivi : “ Ee Mungu , unionyeshe kibali kulingana na fadhili zako zenye upendo . 
 Ufutilie mbali makosa yangu kulingana na wingi wa rehema zako . 
 Unioshe kabisa kutokana na kosa langu , na kunitakasa kutokana na dhambi yangu . 
 Kwa maana mimi mwenyewe nayajua makosa yangu , na dhambi yangu iko mbele yangu daima . 
 Dhidi yako wewe , wewe peke yako , nimetenda dhambi , nami nimefanya lililo baya machoni pako . ” — Zaburi 51 : 1 - 4 . 
 Daudi alisikitika sana . 
 Yehova alimsamehe dhambi yake na alijizuia kuwahukumu vikali Daudi na Bath - sheba . 
 Kulingana na Sheria ya Musa , Daudi na Bath - sheba walipaswa kuuawa . 
 Ingawa hawakuuawa , hawakuepuka matokeo mabaya ya dhambi yao . 
 Rehema ya Mungu inatia ndani kusamehe makosa . 
 Hata hivyo , hajizuii kutoa adhabu inayostahili . 
 Ingawa Yehova ni mwenye rehema anapotekeleza hukumu , kwa nini hatupaswi kuchezea rehema zake ? 
 Kwa kuwa “ kupitia mtu mmoja [ Adamu ] dhambi iliingia katika ulimwengu , ” na “ mshahara ambao dhambi hulipa ni kifo , ” wanadamu wote wanastahili kifo . 
 Tunashukuru kama nini kwamba Yehova anaonyesha rehema anapotekeleza hukumu ! 
 Hata hivyo , tunapaswa kuwa waangalifu ili tusichezee rehema za Mungu . 
 ‘ Njia zote za Yehova ni haki , ’ linasema andiko la Kumbukumbu la Torati 32 : 4 . 
 Anapoamua kuonyesha rehema , Mungu hapuuzi viwango vyake vikamilifu vya haki . 
 Yehova alionyesha jinsi gani kwamba hakupuuza haki aliposhughulikia dhambi ya Daudi pamoja na Bath - sheba ? 
 Daudi na Bath - sheba walipaswa kwanza kusamehewa kabla ya hukumu ya kifo kupunguzwa . 
 Waamuzi wa Israeli hawakuruhusiwa kusamehe dhambi . 
 Ikiwa wangeruhusiwa kushughulikia kisa hicho , wangelazimika tu kutoa hukumu ya kifo . 
 Sheria ilitaka watoe hukumu hiyo . 
 Hata hivyo , kwa sababu ya agano lake pamoja na Daudi , Yehova alitaka kuona ikiwa kulikuwa na msingi wa kusamehe dhambi ya Daudi . 
 Hivyo , Yehova Mungu , yule “ Mwamuzi wa dunia yote , ” ambaye ni “ mchunguzaji wa moyo , ” aliamua kushughulikia kisa hicho yeye mwenyewe . 
 Mungu aliweza kusoma kwa usahihi moyo wa Daudi , akaona kwamba alikuwa ametubu kikweli , na hivyo akamsamehe . 
 Wanadamu wenye dhambi wanaweza kufaidika jinsi gani na rehema ya Mungu ? 
 Rehema ambayo Yehova anatuonyesha kwa kutuwezesha kuwekwa huru kutokana na adhabu ya kifo kwa sababu ya dhambi tuliyorithi inapatana na haki yake . 
 Ili asamehe dhambi bila kuvunja haki yake , Yehova ameandaa dhabihu ya fidia ya Mwana wake , Yesu Kristo , ambalo ndilo tendo kubwa zaidi la rehema . 
 Ili tufaidike kutokana na rehema ya Mungu , ambayo inaweza kutuokoa tusipatwe na adhabu ya kifo kwa sababu ya dhambi tuliyorithi , tunapaswa ‘ kumwamini Mwana . ’ — Yohana 3 : 16 , 36 . 
 Mungu wa Rehema na Haki 
 13 , 14 . 
 Je , rehema ya Mungu inapunguza uzito wa haki yake ? 
 Eleza . 
 Ingawa rehema ya Yehova haivunji kiwango chake cha haki , je , kwa kadiri fulani rehema inabadili haki yake ? 
 Je , rehema inapunguza uzito wa haki ya Mungu ? 
 Hapana . 
 Kupitia nabii Hosea , Yehova aliwaambia Waisraeli hivi : “ Nitakuchumbia mpaka wakati usio na kipimo , nitakuchumbia uwe wangu katika uadilifu na katika haki na katika fadhili zenye upendo na katika rehema . ” 
 Maneno hayo yanaonyesha wazi kwamba rehema ya Yehova sikuzote inapatana na sifa zake nyingine , kutia ndani haki . 
 Yehova ni “ Mungu mwenye rehema na neema , . . . anayesamehe kosa na ubaya na dhambi , lakini kwa vyovyote hatakosa kuadhibu . ” 
 Yehova ni Mungu wa rehema na haki . 
 Biblia inasema hivi kumhusu : “ Yeye Mwamba , kazi zake ni kamilifu , kwa maana njia zake zote ni haki . ” 
 Haki ya Mungu ni kamilifu , kama ilivyo rehema yake . 
 Hakuna iliyo kubwa kuliko nyingine , wala hakuna ile inayohitaji kupunguza uzito wa nyingine . 
 Badala yake , sifa hizo mbili zinafanya kazi pamoja kwa upatano . 
 15 , 16 . ( a ) Ni nini kinachoonyesha kwamba haki ya Mungu si yenye ukatili ? 
 ( b ) Waabudu wa Yehova wanaweza kuwa na uhakika gani wakati Yehova atakapotekeleza hukumu yake juu ya mfumo huu mbovu wa mambo ? 
 Haki ya Yehova si yenye ukatili . 
 Sikuzote haki inahusiana na sheria , na kwa kawaida hukumu inatolewa kwa wakosaji ambao wanastahili adhabu . 
 Hata hivyo , haki ya Mungu inaweza pia kutia ndani wokovu kwa ajili ya wale wanaostahili . 
 Kwa mfano , watu waovu katika majiji ya Sodoma na Gomora walipoharibiwa , mzee wa ukoo Loti na mabinti wake wawili waliokolewa . — Mwanzo 19 : 12 - 26 . 
 Tunaweza kuwa na uhakika kwamba Yehova atakapotekeleza hukumu juu ya mfumo huu mbovu wa mambo , ule “ umati mkubwa ” wa waabudu wa kweli , ambao “ wamefua kanzu zao na kuzifanya nyeupe katika damu ya Mwana - Kondoo , ” utaokolewa . 
 Kwa hiyo , waabudu hao ‘ watatoka katika ile dhiki kuu . ’ — Ufunuo 7 : 9 - 14 . 
 Kwa Nini Tuwe Wenye Rehema ? 
 Ni nini sababu ya msingi ya kuwa wenye rehema ? 
 Kwa kweli , mfano wa Yehova na wa Yesu Kristo unatufundisha maana ya rehema ya kweli . 
 Likitupa sababu ya msingi ya kuwa wenye rehema , andiko la Methali 19 : 17 linasema hivi : “ Anayemwonyesha kibali mtu wa hali ya chini anamkopesha Yehova , na Yeye atamlipa matendo yake . ” 
 Yehova anafurahi tunapomwiga yeye na Mwana wake kwa kuwa wenye rehema tunaposhughulika na wenzetu . 
 Wengine pia wanatiwa moyo kuwa wenye rehema , kwa kuwa tunapowaonyesha wengine rehema wao pia wanatuonyesha rehema . — Luka 6 : 38 . 
 Kwa nini tunapaswa kujitahidi kuwa wenye rehema ? 
 Rehema ni mchanganyiko wa sifa nyingi nzuri . 
 Inatia ndani neema , upendo , fadhili , na wema . 
 Hisia nyororo za huruma ndizo zinazotuchochea kutenda kwa rehema . 
 Ingawa rehema ya Mungu haipunguzi uzito wa haki yake , Yehova si mwepesi wa hasira na kwa subira anawapa wakosaji wakati wa kutosha ili watubu . 
 Kwa hiyo , rehema inahusiana na subira na ustahimilivu . 
 Kwa kuwa rehema ni mchanganyiko wa sifa nyingi nzuri , kutia ndani sifa mbalimbali za matunda ya roho ya Mungu , rehema inaweza kutusaidia kusitawisha sifa hizo . 
 Ni jambo la maana kama nini tujitahidi kuwa wenye rehema ! 
 “ Wenye Furaha ni Wale Walio na Rehema ” 
 19 , 20 . 
 Ni katika maana gani rehema inafurahi juu ya hukumu ? 
 Mwanafunzi Yakobo anatuambia kwa nini rehema inapaswa kuwa sifa muhimu katika maisha yetu . 
 Aliandika hivi : “ Rehema hufurahi kwa njia ya ushindi juu ya hukumu . ” 
 Yakobo alikuwa akisema kuhusu rehema ambayo mwabudu wa Yehova anawaonyesha wengine . 
 Rehema inafurahi kwa njia ya ushindi juu ya hukumu katika maana ya kwamba wakati unapofika wa mtu ‘ kutoa hesabu kwa Mungu kwa ajili yake mwenyewe , ’ Yehova anafikiria matendo ya rehema ya mtu huyo naye anamsamehe kwa msingi wa dhabihu ya fidia ya Mwana Wake . 
 Bila shaka , sababu moja iliyofanya Daudi aonyeshwe rehema kuhusiana na dhambi yake pamoja na Bath - sheba ni kwamba Daudi mwenyewe alikuwa mtu mwenye rehema . 
 Kwa upande mwingine , “ yeye asiye na mazoea ya kuonyesha rehema atapata hukumu yake bila rehema . ” 
 Haishangazi kwamba wale “ wasio na rehema ” wanaorodheshwa kati ya watu ambao Mungu anaona kuwa “ wanastahili kifo ” ! — Waroma 1 : 31 , 32 . 
 Katika Mahubiri yake ya Mlimani , Yesu alisema hivi : “ Wenye furaha ni wale walio na rehema , kwa kuwa wataonyeshwa rehema . ” 
 Maneno hayo yanaonyesha kwa mkazo kama nini kwamba wale wanaotafuta rehema ya Mungu wanapaswa wao wenyewe kuwa wenye rehema ! 
 Habari inayofuata itazungumzia jinsi tunavyoweza kuonyesha rehema katika maisha yetu ya kila siku . 
 Umejifunza Nini ? 
 • Rehema ni nini ? 
 • Rehema inaonyeshwa katika njia gani ? 
 • Yehova ni Mungu wa rehema na haki katika njia gani ? 
 • Kwa nini tunapaswa kuwa wenye rehema ? 
 [ Picha katika ukurasa wa 21 ] 
 Hisia nyororo za Yehova kwa wale walio katika uhitaji ni kama za mama kumwelekea mtoto wake 
 [ Picha katika ukurasa wa 23 ] 
 Tunajifunza nini kuhusu rehema kutokana na miujiza ya Yesu ? 
 [ Picha katika ukurasa wa 24 ] 
 Je , Yehova alivunja haki yake kwa kumwonyesha Daudi rehema ? 
 [ Picha katika ukurasa wa 25 ] 
 Rehema ya Mungu kuwaelekea wanadamu wenye dhambi inapatana na haki yake 
 Tunaweza Jinsi Gani Kutenda Kwa Rehema ? 
 “ Tuwatendee wote mema , na hasa wale ambao katika imani ni jamaa zetu . ” — WAGALATIA 6 : 10 . 
 1 , 2 . 
 Mfano wa Msamaria mwema unatufundisha nini kuhusu rehema ? 
 ALIPOKUWA akizungumza na Yesu , mtu mmoja mwenye ujuzi mwingi wa Sheria alimuuliza hivi : “ Ni nani kwa kweli aliye jirani yangu ? ” 
 Yesu alimjibu kwa kusimulia mfano unaofuata : “ Mtu fulani alikuwa akishuka kutoka Yerusalemu kwenda Yeriko akaanguka katikati ya wanyang’anyi , ambao walimvua nguo na pia kumpiga , kisha wakaenda zao , wakamwacha karibu kufa . 
 Sasa , ikatukia kwamba , kuhani fulani alikuwa akishuka katika barabara hiyo , lakini , alipomwona , akapita upande ule mwingine . 
 Vivyo hivyo , Mlawi pia , alipofika chini katika mahali hapo na kumwona , akapita kando upande wa pili . 
 Lakini Msamaria fulani aliyekuwa akisafiri katika barabara ile alikuja , akamkuta na , alipomwona , akamsikitikia . 
 Kwa hiyo akamkaribia akayafunga majeraha yake , na kumwaga mafuta na divai juu yake . 
 Kisha akampandisha juu ya mnyama wake mwenyewe akamleta kwenye nyumba ya wageni na kumtunza . 
 Na siku iliyofuata akatoa dinari mbili , akampa hizo mtu aliyekuwa akitunza nyumba hiyo ya wageni , na kusema , ‘ Mtunze , na chochote utakachotumia mbali na hiki , mimi nitakulipa nitakaporudi hapa . ’ ” 
 Kisha , Yesu akamuuliza hivi msikilizaji wake : “ Ni nani kati ya watu hao watatu anayeonekana kwako kuwa alijifanya kuwa jirani kwa mtu aliyeanguka katikati ya wanyang’anyi ? ” 
 Mtu huyo akajibu : “ Ni yule aliyemtendea kwa rehema . ” — Luka 10 : 25 , 29 - 37a . 
 Tendo la Msamaria huyo la kumtunza mtu aliyeumizwa linaonyesha waziwazi maana ya rehema ya kweli . 
 Akichochewa na sikitiko , au huruma , Msamaria huyo alitenda kwa njia ambayo ilimtuliza mtu huyo aliyeumizwa . 
 Zaidi ya hayo , Msamaria huyo hakumjua mtu huyo aliyekuwa na uhitaji . 
 Rehema haizuiwi na mipaka ya kitaifa , kidini , au kitamaduni . 
 Baada ya kutoa mfano huo wa Msamaria mwema , Yesu alimshauri msikilizaji wake hivi : “ Nenda , na uwe ukifanya vivyo hivyo . ” 
 Tunaweza kutii himizo hilo na kujitahidi kuwa wenye rehema kwa wengine . 
 Lakini jinsi gani ? 
 Tunaweza kutenda kwa rehema katika maisha yetu ya kila siku katika njia gani ? 
 “ Ikiwa Ndugu . . . 
 Yuko Uchi ” 
 3 , 4 . 
 Kwa nini tuhangaikie kutenda kwa rehema hasa katika kutaniko la Kikristo ? 
 Mtume Paulo alisema hivi : “ Tukiwa na wakati unaofaa kwa ajili ya hilo , tuwatendee wote mema , na hasa wale ambao katika imani ni jamaa zetu . ” 
 Basi , acheni kwanza tuchunguze jinsi tunavyoweza kuwatendea kwa rehema nyingi wale ambao katika imani ni jamaa zetu . 
 Akiwahimiza Wakristo wa kweli wawe wenye rehema kuelekea mmoja na mwenzake , mwanafunzi Yakobo aliandika hivi : “ Yeye asiye na mazoea ya kuonyesha rehema atapata hukumu yake bila rehema . ” 
 Mistari inayozunguka maneno hayo yaliyoongozwa na roho inatuonyesha njia fulani tunazoweza kutenda kwa rehema . 
 Kwa mfano , tunasoma hivi kwenye Yakobo 1 : 27 : “ Namna ya ibada iliyo safi na isiyotiwa unajisi kwa maoni ya Mungu wetu na Baba ni hii : kuwatunza mayatima na wajane katika dhiki yao , na kuendelea kujitunza bila doa kutokana na ulimwengu . ” 
 Andiko la Yakobo 2 : 15 , 16 linasema hivi : “ Ikiwa ndugu au dada yuko uchi naye hana chakula cha kutosha kwa ajili ya siku , na mmoja wenu amwambie : ‘ Nenda kwa amani , jipashe moto na kula vizuri , ’ lakini ninyi mkose kumpa mahitaji ya mwili wake , ina faida gani ? ” 
 5 , 6 . 
 Tunaweza jinsi gani kutenda matendo mengi ya rehema tunaposhirikiana na kutaniko la kwetu ? 
 Kuwajali wengine na kuwasaidia wale walio katika uhitaji ni jambo linaloitambulisha dini ya kweli . 
 Ibada yetu haituruhusu kuwahangaikia wengine kwa maneno matupu tu ya kuwatakia mema . 
 Badala yake , hisia nyororo za huruma zinatuchochea kuwasaidia wale walio na uhitaji mkubwa . 
 Ndiyo , kumpikia mgonjwa , kumsaidia kazi za nyumbani mtu aliyezeeka , kumpeleka kwenye mikutano ya Kikristo inapohitajika , na kutokuwa mchoyo kuelekea wale wanaostahili msaada ni kati ya matendo mengi ya rehema ambayo tunapaswa kutenda . — Kumbukumbu la Torati 15 : 7 - 10 . 
 Ingawa ni jambo la maana kuwasaidia kimwili washiriki wa kutaniko la Kikristo linalopanuka , ni jambo la maana hata zaidi kuwasaidia kiroho . 
 Tunahimizwa ‘ tuseme kwa kuzifariji nafsi zilizohuzunika , na kutegemeza walio dhaifu . ’ 
 “ Wanawake wenye umri mkubwa ” wanatiwa moyo kuwa “ walimu wa yaliyo mema . ” 
 Kuhusu waangalizi Wakristo , Biblia inasema hivi : “ Kila mmoja atakuwa kama mahali pa kujificha kutokana na upepo na mahali pa kujificha kutokana na dhoruba ya mvua . ” — Isaya 32 : 2 . 
 Tunajifunza nini kuhusu kuonyesha rehema kutokana na wanafunzi huko Siria ya Antiokia ? 
 Zaidi ya kuwajali wajane , mayatima , na wale waliohitaji kusaidiwa na kutiwa moyo katika maeneo ya kwao , nyakati nyingine makutaniko ya karne ya kwanza yalituma misaada kwa waamini wenzao wa maeneo mengine . 
 Kwa mfano , nabii Agabo alipotabiri kwamba “ njaa kali ilikuwa karibu kuja juu ya dunia nzima inayokaliwa , ” wanafunzi huko Siria ya Antiokia ‘ waliamua , kila mmoja kwa kadiri ambayo yeyote angeweza kutoa , wafanye huduma ya kupeleka misaada kwa akina ndugu waliokuwa wakikaa Yudea . ’ 
 Misaada hiyo ilitumwa kwa wazee wa huko “ kwa mkono wa Barnaba na Sauli . ” 
 Namna gani leo ? 
 “ Mtumwa mwaminifu na mwenye busara ” amepanga kuwe na halmashauri za kutoa misaada ili ziwatunze ndugu zetu ambao huenda wamepatwa na misiba ya asili , kama vile vimbunga , matetemeko ya nchi , au mawimbi ya tsunami . 
 Kujitolea kutumia wakati , nguvu , na mali zetu kuhusiana na mpango huo ni njia moja nzuri ya kuonyesha rehema . 
 “ Mkiendelea Kuonyesha Upendeleo ” 
 Upendeleo unatuzuia jinsi gani tusionyeshe rehema ? 
 Akionya kuhusu tabia inayotuzuia kuonyesha rehema na kufuata “ sheria ya kifalme ” ya upendo , Yakobo aliandika hivi : “ Mkiendelea kuonyesha upendeleo , mnafanya dhambi , kwa maana sheria inawakaripia ninyi kuwa ni wakosaji . ” 
 Kumwonyesha upendeleo mtu aliye tajiri kimwili au wale walio mashuhuri kunaweza kutufanya tusisikie “ kilio cha kulalamika cha mtu wa hali ya chini . ” 
 Upendeleo unazuia roho ya rehema . 
 Tunaonyesha rehema kwa kuwatendea wengine bila ubaguzi . 
 Kwa nini si vibaya kuwaonyesha ufikirio wa pekee wale wanaostahili ? 
 Je , kutokuwa na ubaguzi kunamaanisha kwamba hatuwezi kumwonyesha mtu fulani ufikirio wa pekee ? 
 Bila shaka hapana . 
 Kuhusu mfanyakazi mwenzake Epafrodito , mtume Paulo aliwaandikia Wakristo wa Filipi hivi : “ Mwendelee kuwaheshimu sana watu wa namna hiyo . ” 
 Kwa nini ? 
 “ Kwa sababu alikaribia sana kufa kwa ajili ya kazi ya Bwana , akiihatarisha nafsi yake , ili ajazie kikamilifu kutokuwapo kwenu hapa ili kunitolea mimi utumishi wa kibinafsi . ” 
 Utumishi wa uaminifu uliofanywa na Epafrodito ulistahili kuthaminiwa . 
 Zaidi ya hayo , kwenye andiko la 1 Timotheo 5 : 17 , tunasoma hivi : “ Wanaume wazee wanaosimamia kwa njia nzuri wahesabiwe kustahili heshima mara mbili , hasa wale wanaofanya kazi kwa bidii katika kusema na kufundisha . ” 
 Sifa nzuri za kiroho zinastahili pia kuthaminiwa . 
 Kuonyesha ufikirio kama huo si kuonyesha upendeleo . 
 ‘ Hekima Inayotoka Juu Ni Yenye Kujaa Rehema ’ 
 Kwa nini tunapaswa kuuzuia ulimi wetu ? 
 Kuhusu ulimi , Yakobo alisema hivi : “ Huo ni kitu kitundu chenye kudhuru , umejaa sumu yenye kuua . 
 Kwa huo sisi humbariki Yehova , naam , Baba , na bado kwa huo sisi huwalaani wanadamu ambao wamekuja kuwako ‘ kwa mfano wa Mungu . ’ 
 Kubariki na kulaani hutoka katika kinywa kilekile . ” 
 Kuhusiana na hilo , Yakobo aliongeza hivi : “ Ikiwa mna wivu mkali na ugomvi katika mioyo yenu , msiwe mkijigamba na kusema uwongo juu ya ile kweli . 
 Hii siyo hekima inayoshuka kutoka juu , bali ni ya kidunia , ya kinyama , ya roho waovu . 
 Kwa maana mahali ambapo pana wivu na ugomvi , hapo pana machafuko na kila jambo baya . 
 Lakini hekima inayotoka juu kwanza kabisa ni safi kiadili , kisha yenye kufanya amani , yenye usawaziko , tayari kutii , yenye kujaa rehema na matunda mema , haifanyi tofauti zenye ubaguzi , si ya kinafiki . ” — Yakobo 3 : 8 - 10a , 14 - 17 . 
 Tunaweza kuwa wenye rehema jinsi gani katika kutumia ulimi wetu ? 
 Hivyo , jinsi tunavyotumia ulimi wetu inaweza kuonyesha ikiwa tuna hekima yenye “ kujaa rehema . ” 
 Namna gani ikiwa kwa sababu ya wivu au ugomvi tunajigamba , kusema uwongo , au kueneza porojo zenye kuumiza ? 
 Andiko la Zaburi 94 : 4 linasema : “ Wote wanaofanya mambo yenye kuumiza wanaendelea kujivuna wenyewe . ” 
 Porojo zenye kuumiza zinaweza kuharibu haraka sifa nzuri ya mtu asiye na hatia ! 
 Zaidi ya hayo , fikiria madhara ambayo “ shahidi wa uwongo [ ambaye ] husema uwongo mtupu ” anaweza kusababisha . 
 Baada ya kuzungumza kuhusu kutumia vibaya ulimi , Yakobo anasema hivi : “ Haifai , ndugu zangu , mambo haya kuendelea kutendeka kwa njia hiyo . ” 
 Tukiwa na rehema ya kweli tutatumia ulimi wetu kwa njia iliyo safi , yenye amani , na usawaziko . 
 Yesu alisema : “ Ninawaambia ninyi kwamba kila neno lisilofaa ambalo watu husema , watatoa hesabu juu yake katika Siku ya Hukumu . ” 
 Ni jambo la maana kama nini kwamba tuwe wenye rehema katika kutumia ulimi wetu ! 
 ‘ Mwasamehe Watu Makosa Yao ’ 
 12 , 13 . ( a ) Tunajifunza nini kuhusu rehema kutokana na mfano wa mtumwa aliyekuwa na deni kubwa la pesa la bwana wake ? 
 ( b ) Inamaanisha nini kumsamehe ndugu yetu “ mpaka mara 77 ” ? 
 Mfano wa Yesu wa mtumwa aliyedaiwa deni la dinari 60,000,000 na bwana wake , mfalme , unaonyesha njia nyingine ya kuwa wenye rehema . 
 Kwa kuwa hakuwa na mali ya kulipa deni hilo , mtumwa huyo alisihi aonyeshwe rehema . 
 “ Akisikitishwa na hayo , ” bwana wa mtumwa huyo alimsamehe deni lake . 
 Lakini mtumwa huyo alitoka na kumkuta mtumwa mwenzake aliyekuwa na deni lake la dinari mia moja tu na bila rehema akamtupa gerezani . 
 Mfalme aliposikia yale yaliyotukia , alimwita yule mtumwa aliyesamehewa na kumwambia : “ Mtumwa mwovu , nilifuta lile deni lote kwa ajili yako , uliponisihi . 
 Haikukupasa wewe , nawe , kuwa na rehema juu ya mtumwa mwenzako , kama mimi pia nilivyokuwa na rehema juu yako ? ” 
 Kwa hiyo , bwana akaamuru mtumwa huyo apelekwe kwa walinzi wa jela . 
 Yesu alimalizia mfano huo hivi : “ Vivyo hivyo Baba yangu wa mbinguni atashughulika nanyi pia ikiwa kila mmoja wenu hatamsamehe ndugu yake kutoka moyoni mwake . ” — Mathayo 18 : 23 - 35 . 
 Mfano huo unaonyesha waziwazi kama nini kwamba rehema inatia ndani kuwa tayari kusamehe ! 
 Yehova ametusamehe deni kubwa la dhambi . 
 Je , sisi pia hatupaswi ‘ kuwasamehe watu makosa yao ’ ? 
 Kabla ya Yesu kusimulia mfano huo kuhusu mtumwa asiye na rehema , Petro alimuuliza hivi : “ Bwana , ndugu yangu atanitendea dhambi mara ngapi nami nimsamehe ? 
 Mpaka mara 7 ? ” 
 Yesu akamjibu : “ Ninakuambia , si , Mpaka mara 7 , bali , Mpaka mara 77 . ” 
 Ndiyo , mtu mwenye rehema yuko tayari kusamehe “ mpaka mara 77 , ” yaani , kuendelea kusamehe . 
 Kulingana na Mathayo 7 : 1 - 4 , tunaweza kutenda kwa rehema kila siku jinsi gani ? 
 Akitaja njia nyingine ya kuonyesha rehema , Yesu alisema hivi katika Mahubiri yake ya Mlimani : “ Acheni kuhukumu ili msihukumiwe ; kwa maana kwa hukumu mnayohukumu , mtahukumiwa . . . 
 Basi , kwa nini unautazama unyasi ulio katika jicho la ndugu yako , lakini hulifikirii boriti lililo katika jicho lako mwenyewe ? 
 Au unawezaje kumwambia ndugu yako , ‘ Niruhusu niutoe unyasi ulio katika jicho lako ’ ; wakati , tazama ! 
 boriti limo katika jicho lako mwenyewe ? ” 
 Kwa hiyo , kila siku tunaweza kutenda kwa rehema kwa kuvumilia kasoro za wengine bila kuwahukumu au kuwachambua - chambua sana . 
 “ Tuwatendee Wote Mema ” 
 Kwa nini hatupaswi kuwatendea kwa rehema waamini wenzetu tu ? 
 Ingawa kitabu cha Biblia cha Yakobo kinakazia kuwatendea waamini wenzetu kwa rehema , hilo halimaanishi kwamba tunapaswa kuwatendea kwa rehema wale walio tu katika kutaniko la Kikristo . 
 Andiko la Zaburi 145 : 9 linasema hivi : “ Yehova ni mwema kwa wote , na rehema zake ziko juu ya kazi zake zote . ” 
 Tunahimizwa tuwe “ waigaji wa Mungu ” na “ tuwatendee wote mema . ” 
 Ijapokuwa hatuupendi “ ulimwengu au vitu vilivyo katika ulimwengu , ” hatuyapuuzi mahitaji ya wale walio katika ulimwengu . — 1 Yohana 2 : 15 . 
 Ni mambo gani yanayopaswa kuamua jinsi tunavyoweza kuwaonyesha wengine rehema ? 
 Tukiwa Wakristo , tuko tayari sikuzote kuwasaidia kwa njia yoyote tunayoweza wale wanaopatwa na “ tukio lisilotazamiwa ” au wale walio katika hali mbaya sana . 
 Bila shaka , hali zetu zitaamua yale tunayoweza kufanya na kadiri tunavyoweza kufanya . 
 Tunapowasaidia wengine kimwili , tunapaswa kuwa waangalifu ili matendo yetu mazuri yasifanye wengine wawe wavivu . 
 Hivyo , mtu anayeonyesha rehema ya kweli anatenda kwa hisia nyororo za huruma na pia kupatana na akili . 
 Ni njia gani bora ya kuwaonyesha rehema wale walio nje ya kutaniko la Kikristo ? 
 Njia bora ya kuwaonyesha rehema wale walio nje ya kutaniko la Kikristo ni kuwahubiria kweli za Biblia . 
 Kwa nini ? 
 Kwa sababu wanadamu wengi leo wanapapasa - papasa katika giza la kiroho . 
 Kwa kuwa hawajui jinsi ya kukabiliana na matatizo yao wala hawana tumaini lolote la wakati ujao , watu wengi “ wamechunwa ngozi na kutupwa huku na huku kama kondoo wasio na mchungaji . ” 
 Ujumbe wa Neno la Mungu unaweza kuwa ‘ taa kwa mguu wao , ’ na hivyo kuwasaidia kukabiliana na matatizo ya maisha . 
 Pia , unaweza kuwa ‘ nuru kwa barabara yao ’ katika maana ya kwamba Biblia inatabiri kusudi la Mungu la wakati ujao , na hivyo kuwapa msingi wa kuwa na tumaini zuri . 
 Ni pendeleo kama nini kuwapelekea ujumbe mzuri ajabu wa kweli wale ambao wanauhitaji sana ! 
 Kwa kuwa “ dhiki kuu ” inakaribia sana , huu ndio wakati wa kushiriki kwa bidii katika kazi ya kuhubiri Ufalme na kufanya wanafunzi . 
 Hakuna tendo lingine la rehema lililo la maana kuliko hilo . 
 Toeni “ Vitu Vilivyo Ndani ” 
 18 , 19 . 
 Kwa nini tunapaswa kuonyesha rehema zaidi katika maisha yetu ? 
 Yesu alisema hivi : “ Vitoeni viwe kama zawadi za rehema vitu vilivyo ndani . ” 
 Ili tendo zuri la wema liwe tendo la rehema ya kweli , linapaswa kutoka ndani , yaani , katika moyo wenye upendo na ulio tayari kusaidia . 
 Rehema kama hiyo inaburudisha kama nini katika ulimwengu huu wenye ukatili , uchoyo , ambamo watu wengi hawajali mateso na matatizo ya wengine ! 
 Basi , acheni tujitahidi kuonyesha rehema zaidi katika maisha yetu . 
 Kadiri tunavyokuwa wenye rehema , ndivyo tunavyomwiga Mungu . 
 Hilo linatusaidia kuishi maisha yenye kusudi na yenye kuridhisha . — Mathayo 5 : 7 . 
 Umejifunza Nini ? 
 • Kwa nini ni jambo la maana kuwaonyesha rehema hasa waamini wenzetu ? 
 • Tunaweza namna gani kutenda kwa rehema katika kutaniko la Kikristo ? 
 • Tunaweza jinsi gani kuwatendea mema wale walio nje ya kutaniko ? 
 [ Picha katika ukurasa wa 26 ] 
 Msamaria alitenda kwa rehema 
 [ Picha katika ukurasa wa 27 ] 
 Wakristo wanatenda matendo mengi ya rehema 
 [ Picha katika ukurasa wa 30 ] 
 Njia bora ya kuwaonyesha rehema wale walio nje ya kutaniko ni kuwahubiria kweli ya Biblia 
