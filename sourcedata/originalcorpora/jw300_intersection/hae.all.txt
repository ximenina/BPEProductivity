 Tarkaanfii Murteessaa Fudhachuuf Yeroonsaa Ammadha 
 “ Hamma yoomiitti yaadni keessan walaallammii ta’a ? ” — 1 Mootota 18 : 21 . 
 Yeroo keenya yeroo darberraa wanti adda isa taasisu maalidha ? 
 YIHOWAAN qofti Waaqa dhugaa akka ta’e ni amantaa ? 
 Raajiin Macaafa Qulqulluu ‘ guyyoota gara dhumaa ’ sirna hamaa isa kan Seexanaa keessa akka jiraannu kan dubbatu ta’uusaahoo ni amantaa ? 
 Taanaan , yeroo ammaatti kan jiraannu tarkaanfii fudhachuuf yeroo murteessaa ta’e keessa ta’uusaa ni amanta jechuudha . 
 Seenaa keessatti jireenyi ilmaan namootaa akka yeroo ammaatti balaadhaaf saaxilamee hin beeku . 
 Yeroo Ahaab mootii turetti , mootummaa Israa’el gosa kurnanii keessatti maaltu raawwatamaa ture ? 
 Dhaloota Kiristos dura jaarraa kudhanaffaatti sabni Israa’el murtoo cimaa gochuu isaan barbaachisee ture . 
 Eenyuun tajaajiluu qabu ? 
 Ahaab mootichi , Iizaabel haadha manaasaa ishee waaqa tolfamaa waaqeffattuun geggeeffamee , mootummaa gosa Israa’el kurnan keessatti waaqeffannaan Ba’aal akka babal’atu godhee ture . 
 Ba’aal waaqa hormaataa yeroo ta’u , bokkaafi midhaan gaarii kenna jedhamee amanama ture . 
 Namoonni Ba’aaliin waaqeffatan hedduun jaalala isaaf qaban ibsuusaaniirrayyuu , waaqasaanii isa harkaan tolfame kanaaf ni sagadu turan . 
 Akkasumas , midhaaniifi loonsaanii akka isaaniif eebbisu jecha , ejjitoota galma Ba’aaliif ijaarame keessatti argamanii wajjin saalqunnamtii raawwatu turan . 
 Kana malees , namoonni kun qaamasaanii murmuruudhaan dhiigasaanii dhangalaasu turan . — 1 Mootota 18 : 28 . 
 Waaqeffannaan Ba’aal saba Waaqayyoorratti dhiibbaa akkamii geessisee ture ? 
 Haata’u malee , waaqeffannaa sobaarratti , amala addaggummaafi gocha gara jabinaarratti kan hin hirmaanne Israa’eloonni 7 , 000 ta’an jiru turan . 
 ( 1 Mootota 19 : 18 ) Isaan kun , kakuu Yihowaa wajjin galan amanamummaadhaan eeguusaaniitiin ari’atamni isaanirra ga’eera . 
 Fakkeenyaaf , Iizaabel Mootittiin raajota Yihowaa baay’ee ajjeesisteetti . 
 ( 1 Mootota 18 : 4 , 13 ) Sabni Israa’el haalli rakkisaan akkasii waan isa mudateef , baay’eensaanii Yihowaas ta’e Ba’aaliin gammachiisuuf jecha waaqeffannaa wal makaa dhiheessaa turan . 
 Haata’u malee , Israa’eloonni Yihowaa dhiisanii waaqa sobaa waaqeffachuunsaanii gantoota ta’uusaanii kan argisiisu ture . 
 Yihowaan , Israa’eloonni yoo isa jaallataniifi isaaf abboomaman akka isaan eebbisu , yoo isa qofa waaqeffachuu didan garuu akka isaan balleessu dubbatee ture . — Keessa Deebii 5 : 6 - 10 ; 28 : 15 , 63 . 
 Yesusiifi ergamoonnisaa Kiristiyaanota gidduutti maaltu akka raawwatamu dursanii dubbatanii turan ? 
 Kun kan raawwatame akkamitti ? 
 Saba Kiristiyaanaa yeroo har’aatti jiran gidduuttis haala wal fakkaatutu argama . 
 Namoonni Kiristiyaanota ofiin jedhanis , guyyoonni ayyaanaasaanii , amallisaaniifi amantaansaanii wanta Macaafni Qulqulluun barsiisuu wajjin kan wal faallessanidha . 
 Akkuma Iizaabel , luboonni Saba Kiristiyaanaas Dhugaa Baatota Yihowaa ari’achuudhaan beekamu . 
 Luboonni kun durii kaasee waraana kan deggaran ta’uusaanii seenaan kan mirkaneessu yeroo ta’u , du’a miseensotasaanii hangana hin jedhamnerra ga’eefis itti gaafatamu . 
 Deggarsi amantiin mootummoota biyya lafaatiif godhu akkasii kun Macaafa Qulqulluu keessatti ejja karaa hafuuraa raawwatamu jedhamee waamameera . 
 Akkasumas , Sabni Kiristiyaanaa ejja luboonnisaanii kallattiidhaan raawwatan utuu arganii callisanii ilaalu . 
 Yesus Kiristosiifi ergamoonnisaa gantummaa guddaan akkasii akka ga’u raajiidhaan dubbataniiru . 
 Miseensonni Saba Kiristiyaanaa biliyoona tokkoo ol ta’an dhumnisaanii maal ta’a ? 
 Waaqeffattoonni Yihowaa , isaan kanaafis ta’e namoota amantii sobaatiin gowwoomfaman garabiraadhaaf itti gaafatamummaa maalii qabu ? 
 Wantoonni ‘ Ba’aal waaqni tolfamaan Israa’el keessaa akka balleeffamu ’ godhan maal akka ta’an qoruudhaan gaaffiiwwan kanaaf deebii ifa ta’e arganna . — 2 Mootota 10 : 28 . 
 Jaalala Waaqayyo Sabasaa Warra Jal’oota Ta’aniif Qabu 
 Yihowaan sabasaa warra jal’ootaaf jaalala akka qabu kan argisiise akkamitti ? 
 Yihowaan namoota isaaf amanamoo hin taane adabuun isa hin gammachiisu . 
 Akkuma Abbaa ijoolleessaa jaallatuu , innis namoonni cubbamoota ta’an qalbii geddaratanii garasaatti akka deebi’an barbaada . 
 ( Hisqi’el 18 : 32 ; 2 Phexros 3 : 9 ) Bara Ahaabiifi Iizaabelitti , Ba’aaliin waaqeffachuun balaa akkamii akka geessisu sabasaa akeekkachiisuuf raajota baay’ee garasaaniitti erguunsaa jaalalasaa argisiisa . 
 Raajota kana keessaa inni tokko Eliyaasidha . 
 Akkuma dursee dubbatametti , beelli badiisa guddaa geessise biyya Israa’elirra ga’ee kan ture yeroo ta’u , Eliyaasis , Ahaab Mootichi Israa’elootaafi raajota Ba’aal Tulluu Qarmelosirratti akka walitti isaaf qabu itti hime . — 1 Mootota 18 : 1 , 19 . 
 6 , 7 . ( a ) Eliyaas gantummaan Israa’el keessatti akka babal’atuuf wanta sababii guddaa ta’e kan ibse akkamitti ? 
 ( b ) Raajonni Ba’aal maal godhan ? 
 ( c ) Eliyaasoo maal godhe ? 
 Walga’ichi kan godhame iddoo Yihowaadhaaf aarsaan itti dhihaatutti yeroo ta’u , iddoon kunis “ diigamee ture . ” 
 Kun kan ta’es , Iizaabeliin gammachiisuuf jecha ta’uu hin ooluu . 
 ( 1 Mootota 18 : 30 ) Kan nama gaddisiisummoo , Israa’eloonni achitti argaman bokkaa baay’ee barbaachisaa ta’e kan roobsu Yihowaafi Ba’aal keessaa eenyu akka ta’e mirkanaa’oo hin turre . 
 Namoonni Ba’aaliin bakka bu’anii walga’icharratti argaman raajota 450 yeroo ta’an , raajiin Yihowaa bakka bu’uudhaan walga’icharratti argame garuu Eliyaas qofa ture . 
 Eliyaasis rakkoo guddaa isaan qaban caqasuudhaan : “ Hamma yoomiitti yaadni keessan walaallammii ta’a ? ” 
 jechuudhaan sabicha gaafate . 
 Itti fufee akkas jechuudhaanis dhimma kana caalaatti ifa godhe : “ Gooftichi Israa’el Waaqayyoo dha yoo ta’e , isa duukaa bu’aa ! 
 Yookiis Ba’aaltu Waaqayyoo dha yoo ta’e , isa duukaa bu’aa ! ” 
 Eliyaas Israa’eloonni murtoo gochuu dadhaban Yihowaa qofa akka waaqeffatan kakaasuuf jecha , qorumsa Waaqni dhugaa eenyu akka ta’e argisiisu isaaniif dhiheesse . 
 Tuntunoonni lama erga qalamanii booda inni tokko Yihowaadhaaf inni kaanimmoo Ba’aaliif aarsaa ta’ee dhihaata . 
 Waaqni inni dhugaa aarsaa isaaf dhihaate ibiddaan nyaata . 
 Raajonni Ba’aal aarsaasaanii erga dhiheessanii booda , sa’aatii dheeraadhaaf “ Yaa Ba’aal deebii nuuf kenni ! ” 
 jedhanii waamaa oolan . 
 Yeroo Eliyaas isaanitti ga’isu hanga dhiignisaanii lola’utti qaamasaanii murmuraa , akkasumas hanga laagaansaanii baqaqutti caraanaa oolan . 
 Haata’u malee deebii tokkoyyuu hin arganne . — 1 Mootota 18 : 21 , 26 - 29 . 
 Ammammoo dabareen kan Eliyaasidha . 
 Jalqaba iddoo aarsaa Yihowaa isa diigamee ture erga ijaaree booda , foon tuntunichaa buusaa buusaasaatti kukkutee iddoo aarsaarra kaa’e . 
 Itti aansuudhaanis , bishaan okkotee afur iddoo aarsicharratti akka naqan isaan ajaje . 
 Boolli naannoo iddoo aarsichaatti argamu hanga bishaaniin guutamutti al sadii iddoo aarsichaatti bishaan naqan . 
 Dhumarrattis , Eliyaas akkas jechuudhaan kadhannaa dhiheesse : “ Yaa Waaqayyo gooftaa isa kan Abrahaam , kan Yisihaq , kan Yaaqoobis ati Waaqayyo isa kan Israa’el akka taate , ani garbicha kee akkan ta’e , wanta kana hundumaas abboommii keetiin akkan godhe har’a akka beekamu godhi ! 
 Jarri kun ati Waaqayyo gooftaa akka taate , yaada isaanii gara ofii keetti deebisuuf akka jirtu akka beekanitti anaaf dhaga’i ! 
 Yaa Waaqayyo , anaaf dhaga’i ! ” — 1 Mootota 18 : 30 - 37 . 
 Waaqayyo kadhannaa Eliyaasiif deebii akkamii kenne ? 
 Eliyaas raajich tarkaanfii akkamii fudhate ? 
 Waaqni inni dhugaa ibiddi waaqarraa bu’ee aarsichas ta’e iddoo aarsichaa akka gubu gochuudhaan deebii kenne . 
 Ibiddichi bishaan boolla sana keessa jiru arraabee gogse ! 
 Wanti kun Israa’elootarratti dhiibbaa akkamii akka geessisu mee yaadi . 
 “ Adda isaaniitiin gombifamanii sagalee guddaadhaan , ‘ Gooftichi kun Waaqayyoo dha ! 
 Gooftichi kun Waaqayyoo dha ! ’ 
 jedhan . ” 
 Yeroo kanatti Eliyaas tarkaanfii murteessaa ta’e garabiraa fudhachuudhaan Israa’eloota akkas jedhee ajaje : “ Raajota Ba’aal qabaa ! 
 Isaan keessaa namni tokko illee akka ba’u hin godhinaa ! ” 
 Raajonni Ba’aal 450⁠ni qarqara tulluu Qarmelositti ajjeefaman . — 1 Mootota 18 : 38 - 40 . 
 Waaqeffattoonni dhugaa ammas deebi’anii qorumsaaf kan saaxilaman akkamitti ? 
 Yihowaanis waggaa sadiif walakkaa booda , guyyaa hin irraanfatamne kanatti , yeroo jalqabaatiif bokkaan akka roobu godhe . 
 Israa’eloonni gara manasaaniitti yeroo deebi’an maal dubbachaa akka deebi’an tilmaamuu ni dandeessa ; Yihowaan Waaqa dhugaa ta’uusaa mirkaneesseera . 
 Haata’u malee , waaqeffattoonni Ba’aal ammayyuu abdii hin kunne . 
 Iizaabel raajota Waaqayyoorra ari’atama geessisuushee itti fufte . 
 ( 1 Mootota 19 : 1 , 2 ; 21 : 11 - 16 ) Kanaan kan ka’es , amanamummaan saba Waaqayyoo deebi’ee qorumsaaf saaxilame . 
 Yeroo Waaqayyo waaqeffattoota Ba’aalirratti tarkaanfii fudhatutti , Yihowaa qofa utuu waaqeffatanii argamu ta’innaa ? 
 Ammuma Tarkaanfii Murteessaa Ta’e Fudhadhaa 
 ( a ) Kiristiyaanonni dibamoon yeroo keenyatti argaman hojii akkamii raawwataniiru ? 
 ( b ) Abboommii Mul’ata 18 : 4⁠rratti argamuuf ajajamuu jechuun maal jechuudha ? 
 Kiristiyaanonni dibamoon yeroo keenyatti argamanis , hojii Eliyaas hojjetee wajjin wal fakkaatu hojjetaniiru . 
 Lallabasaaniitiinis ta’e barreeffamootasaaniitiin , namoota Saba Kiristiyaanaa keessattiifi isheedhaan alatti argaman hundaatti balaa amantiin sobaa geessisu himuudhaan akeekkachiisaniiru . 
 Kanaan kan ka’es , namoonni miliyoonaan lakkaa’aman amantii sobaa ta’uu dhiisuudhaan tarkaanfii murteessaa ta’e fudhataniiru . 
 Yihowaadhaaf of murteessanii cuuphamuudhaanis bartoota Yesus ta’aniiru . 
 Eeyyee , akeekkachiisa Waaqayyo amantii sobaa ilaalchisee akkas jechuudhaan kenne dhaga’anii tarkaanfii fudhataniiru : “ Yaa saba ko ! 
 Cubbuu ishee keessaa akka hin qabaannetti , dha’icha ishee irraas akka hin hirmaannetti , kottaa , ishee keessaa ba’aa ! ” — Mul’ata 18 : 4 . 
 Yihowaa biratti fudhatama argachuuf maal gochuu barbaachisa ? 
 Namoonni miliyoonaan lakkaa’aman garabiraanimmoo , barreeffamoonni Macaafa Qulqulluurratti hundaa’uudhaan Dhugaa Baatota Yihowaatiin qophaa’an kan isaan gammachiisan ta’us , tarkaanfii akkamii fudhachuu akka qaban mirkanaa’oo miti . 
 Isaan kana keessaa warri tokko tokko Ayyaana Yaadannoorratti yookiin walga’iiwwan gurguddaa tokko tokkorratti darbee darbee ni argamu . 
 Namoonni akkasii kun hundi jecha Eliyaas : “ Hamma yoomiitti yaadni keessan walaallammii ta’a ? ” 
 jechuudhaan gaafate akka qalbeeffatan isaan akeekkachiisna . 
 ( 1 Mootota 18 : 21 ) Namoonni kun har’a bor jechuu mannaa ammuma tarkaanfii murteessaa ta’e fudhachuudhaan of murteessuufi tajaajiltoota Yihowaa warra cuuphaman ta’uuf carraaqqii gochuu qabu . 
 Abdiin isaan jireenya bara baraa argachuuf qaban balaadhaaf saaxilameera ! — 2 Tasaloniiqee 1 : 6 - 9 . 
 Kiristiyaanonni cuuphaman tokko tokko haala rakkisaa akkamii keessatti argamu ? 
 Maal gochuu qabu ? 
 Kiristiyaanonni cuuphaman tokko tokko yeroo hundaa gumiirratti kan hin argamne ta’uunsaaniifi Waaqeffannaasaanii dhaabuunsaanii baay’ee nama gaddisiisa . 
 Warri kaanimmoo , ari’atama sodaachuudhaan , dhiphina bu’aa ba’ii jireenyaatiin , sooromuuf carraaqqii gochuudhaan , yookiin fedhii ofittummaatiin hinaaffaan qaban qabbanaa’eera . 
 Yesus wantoonni kun duuka buutotasaa keessaa warra tokko tokkotti gufuufi kiyyoo akka itti ta’an , akkasumas akka isaan hudhuu danda’an akeekkachiisee ture . 
 Namoonnii akkasii kun ‘ yaada walaallammii ’ qabaachuu mannaa , waadaa yeroo Waaqayyoof of murteessanitti galanii wajjin haala wal simuun jiraachuuf , tarkaanfii murteessaa fudhachuudhaan ‘ dhimmanii yaada garaasaanii geddarachuu ’ qabu . — Mul’ata 3 : 15 - 19 . 
 Badiisa Akka Tasaa Amantii Sobaarra Ga’u 
 Yeroo Yehuun mootii ta’ee muudametti haala Israa’el keessa ture ibsi . 
 Gaaffiin Waaqni dhugaa eenyu jedhu tulluu Qarmelosirratti erga deebii argatee waggaa 18 booda , wanti Israa’el keessatti raawwatame ilmaan namootaa ammumaa tarkaanfii murteessaa ta’e fudhachuunsaanii barbaachisaa kan ta’e maaliif akka ta’e caalaatti nu hubachiisa . 
 Bara bakka bu’aa Eliyaas kan ture Elsaa’i tajaajilaa turetti , guyyaan Yihowaan waaqeffannaa Ba’aalirratti tarkaanfii itti fudhatu akka tasaatti ga’e . 
 Yeroo sanatti Israa’eliin bulchaa kan ture ilma Ahaab mootichaa Yoraam yeroo ta’u , haatisaa Iizaabel mootittiinis lubbuudhaan turte . 
 Elsaa’i , ajajaa waraanaa Israa’el kan ture Yehuu mootii godhee akka dibuuf hojjetaasaa dhoksaadhaan erge . 
 Yeroo sanatti , Yehuun biyya Raamoot Giil’aad isa karaa Yordaanos bahaatti argamutti diinota Israa’el waraanaa ture . 
 Yoraam mootichimmoo , madaa dirree waraanaarratti isarra ga’erraa fayyuuf gara dirree naannoo Megidootti argamtu gara Yizre’el dhaqee ture . — 2 Mootota 8 : 29 – 9 : 4 . 
 14 , 15 . 
 Yehuudhaaf hojii akkamiitu kennameefii ture ? 
 Innoo tarkaanfii akkamii fudhate ? 
 Abboommiin Yihowaan Yehuudhaaf kenne kan akkas jedhu ture : “ Ani immoo dhiiga garboota koo warra raajotaa fi dhiiga garboota koo warra kaanii hundumaafis Iizaabel irratti ijaa akkan baafadhutti ati mana gooftaa kee Ahaab in rukutta . 
 Manni Ahaab guutummaatti in bada ; . . . 
 Naannoo mandara Yizre’elitti saroonni Iizaabelin in nyaatu , namni tokko illees ishee hin awwaalu . ” — 2 Mootota 9 : 7 - 10 . 
 Yehuun nama atattamaan tarkaanfii fudhatu ture . 
 Yeruma sana konkolaataasaarra taa’ee gara Yizre’elitti qajeele . 
 Namichi inni eegduun akkaataa Yehuun konkolaataa itti oofuun waan isa bareef , Yoraam mootichatti hime ; yeroo kanatti , Yoraam mootichi Yehuu isa ajajaa waraanaa wajjin wal arguuf konkolaataasaarra taa’ee gara Yehuutti adeeme . 
 Yeroo wal arganittis Yoraam , “ Yehuu ! 
 Yaada nagaatiif dhufte moo ? ” 
 jedhee isa gaafate . 
 Yehuunis : “ Ejjuunii fi qoricha namatti gochuun inni haati kee Iizaabel , jalqabde baay’achaa utuu jiruu nagaa maaliitu jira ? ” 
 jedhee deebiseef . 
 Achiis , Yoraam baqachuufillee utuu yeroo hin argatin Yehuun iddaasaa harkisee xiyyasaa itti gadhiisuudhaan onneesaa keessa baasee isa ajjeese . — 2 Mootota 9 : 20 - 24 . 
 ( a ) Xu’aashota Iizaabel haala tasaa akkamiitu isaan mudate ? 
 ( b ) Wanti Yihowaan Iizaabeliin ilaachisee dubbate raawwiisaa kan argate akkamitti ? 
 Yehuun utuu baay’ee hin turin konkolaataasaatiin gara magaalaa dhaqe . 
 Iizaabelis of kuultee gara foddaatti as ba’uudhaan yeroo Yehuun dhufu dheekkamsaan isa simatte . 
 Yehuun garuu isheedhaaf deebii kennuu mannaa , “ Eenyumatu na gargaara laata ? 
 Eenyuma ree ? ” 
 jechuudhaan gargaarsa gaafate . 
 Yeroo kanatti , tajaajiltoonni Iizaabel tarkaanfii murteessaa ta’e fudhachuutu isaanirraa eegama ture . 
 Xu’aashonni lama yookiin sadii karaa foddaa achii as ba’an . 
 Battaluma sanatti haalli amanamummaasaanii qoru isaan mudate . 
 Yehuun “ Gad ishee darbadhaa ! ” 
 jedhee ajaje . 
 Xu’aashonni sunis kan gad ishee darbatan yeroo ta’u , isheenis fardeeniifi konkolaataa Yehuutiin dhidhiitamte . 
 Karaa kanaanis , dubartiin Israa’el keessatti waaqeffannaan Ba’aal akka hundaa’u goote kan hojii harkashee argatte . 
 Akkuma dursee dubbatametti , reeffisheellee utuu argamee hin awwaalamin saroonni foonshee nyaatan . — 2 Mootota 9 : 30 - 37 . 
 Tarkaanfiin Waaqayyo Iizaabelirratti fudhate , gara fuulduraattis eenyurratti tarkaanfii fudhata jennee akka amannu nu gargaaruu qaba ? 
 Ejjitu “ Baabilon Guddittii ” jedhamtee waamamturras haala suukanneessaa wal fakkaatutu ga’a . 
 Ejjituun kun amantii sobaa addunyaa Seexanaa keessatti argamaniifi Baabilon ishee duriirraa dhufan kan argisiistudha . 
 Amantiin sobaa erga badee booda , Yihowaan xiyyeeffannaasaa gara namoota kutaa addunyaa Seexanaa kana ta’anitti deebisa . 
 Isaan kanas addunyaa qajeelummaan keessatti dagaage fiduuf jecha ni balleessa . — Mul’ata 17 : 3 - 6 ; 19 : 19 - 21 ; 21 : 1 - 4 . 
 Iizaabel erga duutee booda Waaqeffattoota Ba’aal warra Israa’el keessa turanirra maaltu ga’e ? 
 Iizaabel erga duutee booda Yehuu mootichi utuu yeroo hin balleessin sanyii Ahaabiifi deggertootasaa hundaa balleesse . 
 ( 2 Mootota 10 : 11 ) Ta’us , Israa’eloonni waaqeffattoota Ba’aal ta’an baay’een biyyicha keesatti hafanii turan . 
 Yehuun namoota kanarrattis tarkaanfii murteessaa ta’e fudhachuudhaan ‘ hinaaffaa Waaqayyoof qabu ’ argisiiseera . 
 ( 2 Mootota 10 : 16 ) Mootichi kun waaqeffataa Ba’aal of fakkeessuudhaan galma Ahaab biyya Samaariyaatti Ba’aaliif ijaaree keessatti cidha guddaa qopheesse . 
 Waaqeffattoonni Ba’aal Israa’el keessa jiraatan hundis ayyaanicharratti argaman . 
 Erga isaan galmicha keessa lixanii boodas , namoonni Yehuu hundasaanii ajjeesan . 
 Macaafni Qulqulluun wanta ga’e akkas jedhee ibsuudhaan xumura : “ Yehuun akkasitti Ba’aal Waaqayyo tolfamaa Israa’el keessaa in balleesse . ” — 2 Mootota 10 : 18 - 28 . 
 Waaqeffattoota Yihowaa warra “ tuuta sonaan baay’ee ” ta’an abdii gammachiisaa akkamiitu isaan eega ? 
 Waaqeffannaan Ba’aal Israa’el keessaa ni balleeffame . 
 Amantiin sobaa addunyaa maratti argamus haala suukanneessaa akkasiitiin utuu hin yaadamin balleeffama . 
 Guyyaa firdii guddaa kanatti eenyu cina dhaabatta ? 
 Ammumaa tarkaanfii murteessaa ta’e yoo fudhatte , “ tuuta sonaan baay’ee ” “ rakkina guddaa keessaa ” ba’an gidduudhaa tokko ta’uu ni dandeessa . 
 Achiis , badiisa isheerra ga’e gammachuudhaan yaadachaa , “ ejjituu guddittii ishee halalummaa isheetiin biyya lafaa balleessite sanatti ” waan faradeef Waaqayyoon jajuu ni dandeessa . 
 Waaqeffattoota dhugaa warra kaanii wajjin tokko ta’uudhaan , sagalee guddaa waaqa keessaa “ Haaleluyaa ! 
 Fayyinni , guddinni , aangoon kan Waaqayyo keenyaa ti ! ” 
 jedhuu wajjin walii galuu dandeessa . — Mul’ata 7 : 9 , 10 , 14 ; 19 : 1 , 2 , 6 . 
 Gaaffiiwwan Irratti Xiinxaluuf Nu Gargaaran 
 • Israa’el isheen durii waaqeffannaa Ba’aalirratti hirmaachuu kan dandeesse akkamitti ? 
 • Macaafni Qulqulluun gantummaan akkamii akka dhufu dursee dubbatee ture ? 
 Raajiin kun raawwiisaa kan argate akkamitti ? 
 • Yehuun waaqeffannaa Ba’aal kan balleesse akkamitti ? 
 • Guyyaa firdii Waaqayyoorraa ooluuf maal gochuu qabna ? 
 Amantiin Waaqayyorratti Qabdan Hammam Jabaadha ? 
 “ Duraan dursitanii yaada keessan Mootummaa Waaqayyoo . . . barbaaduutti hidhaa ! ” — MAATEWOS 6 : 33 . 
 1 , 2 . 
 Dargaggeessi tokko haala hojiidhaa wajjin wal qabateen tarkaanfii akkamii fudhate ? 
 Kana kan godhe maaliifi ? 
 DARGAGGEESSI tokko caalaatti gumii gargaaruu barbaada ture . 
 Haata’u malee , hojiinsaa yeroo hundumaa walga’ii gumiirratti akka hin argamne gufuu itti ta’e . 
 Rakkina kanaaf furmaata argachuu kan danda’e akkamitti ? 
 Jireenyasaa salphaa gochuudhaan hojiisaa gadhiise ; yeroo boodas hojii sochii gumii keessatti qabu akka raawwatu isa gargaaru argate . 
 Yeroo ammaatti mindaa duraan argaturra baay’ee xiqqoo kan argatu ta’us , wanta maatiisaatiif barbaachisu dhiheessaa , caalaatti gumii gargaaraa jira . 
 Dargaggeessi kun sirreeffama akkasii maaliif akka godhe hubatteettaa ? 
 Atihoo haala isaa wajjin wal fakkaatu keessa utuu jiraattee tarkaanfii akkasii ni fudhatta turtee ? 
 Kiristiyaanonni hedduun sirreeffama wal fakkaatu gochuunsaanii kan isaan galateeffachiisudha . 
 Tarkaanfiinsaanii kunis abdii Yesus akka armaan gadiitti jechuudhaan kennetti akka amanan kan argisiisudha : “ Duraan dursitanii yaada keessan Mootummaa Waaqayyoo fi qajeelummaa isaa barbaaduutti hidhaa ! 
 Kana malees kan barbaachisu hundinuu immoo isiniif in kennama . ” 
 Hojiisaaniitti utuu hin ta’in Yihowaatti amanamu . — Fakkeenya 3 : 23 , 26 . 
 Namoonni tokko tokko yeroo ammaatti duraan dursanii yaada ofii Mootummaa Waaqayyoo barbaachuutti hidhuun kan danda’amu ta’uusaa kan shakkan maaliif ta’uu danda’a ? 
 Namoonni tokko tokko haala rakkisaa yeroo ammaatti keessa jiraannurraa ka’uudhaan , dargaggeessi sun murtoo sirrii gochuusaa ni shakku . 
 Yeroo ammaatti , namoonni tokko tokko sadarkaa jireenyaa olaanaa seenaa keessatti argamee hin beekne keessa yeroo jiraatan , warri kaan garuu hiyyummaa kana hin jedhamne keessa jiraatu . 
 Namoonni biyyoota hiyyeeyyii keessa jiraatan hedduun , carraa jireenya fooyya’aa jiraachuuf isaan dandeessisu hundumaa argachuu hawwu . 
 Karaa garabiraammoo , namoonni biyyoota sooressa ta’an keessa jiraatan , haalli dinagdeefi haalli hojii waan jijjiiramuuf , akkasumas namoonni isaan hojjechiisan yeroofi humna baay’ee isaanirraa waan barbaadaniif jireenyasaanii isa gaarii jiraachuusaanii itti fufuun rakkisaa ta’aa dhufeera . 
 Namoonni tokko tokko waan ittiin jiraatan argachuuf hojjechuun rakkisaa waan itti ta’eef ‘ yeroo kanatti duraan dursanii yaada ofii Mootummaa Waaqayyoo barbaachuutti hidhuun akkamitti danda’amaa ? ’ 
 jedhanii gaafatu ta’a . 
 Gaaffii kanaaf deebii argachuuf , waa’ee namoota Yesus dhimma kana ilaalchisee isaanitti himaa turee haa ilaallu . 
 “ Hin Yaadda’inaa ! ” 
 4 , 5 . 
 Yesus , sabni Waaqayyoo yaaddoo jireenyaatiin dhiphachuun akka isaanirra hin jirre fakkeenyaan kan ibse akkamitti ? 
 Yesus Galiilaatti tuuta sonaan baay’ee biyya adda addaatii dhufanitti dubbachaa ture . 
 Isaan keessaa namoonni muraasni sooressa yoo ta’anillee , baay’eensaanii hiyyeessa turan . 
 Ta’us , Yesus namoonni kun qabeenya argachuuf utuu hin ta’in , badhaadhina karaa hafuuraa argamuuf dursa kennuu akka qaban isaan akeekkachiiseera . 
 Akkas isaaniin jedhe : “ Waa’ee jireenya keessanitti , waan nyaattanii fi waan dhugdaniif yookiis dhagna keessaniif waan uffattaniif hin yaadda’inaa ! 
 Jireenyi nyaata irra , dhagnis uffata irra guddaa in caala mitii ree ? ” — Maatewos 6 : 25 . 
 Gorsi kun namoota Yesusiin dhaggeeffachaa turan hedduudhaaf hin liqimsamne ta’a . 
 Jabaatanii yoo hojjetan malee maatiinsaanii akka rakkatu beeku . 
 Haata’u malee , Yesus waa’ee simbirrootaa isaanitti hime . 
 Simbirroonni guyyaa guyyaatti wanta nyaataniifi bakka jireenyaa argachuu qabu ; wanta kana akka argatan kan isaan gargaaru Yihowaadha . 
 Yesus itti aansuudhaanis , Yihowaan daraarota Solomoon isa ulfina guddaa qabu caalaa miidhaganiif akkamitti akka kunuunsa godhu isaanitti hime . 
 Yihowaan simbirrootaafi daraarotaaf kunuunsa kan godhu erga ta’ee , nuufimmoo caalaatti kunuunsa hin godhuu ? 
 Akkuma Yesus jedhe , lubbuufi dhagni keenya nyaata lubbuu keenya tursuuf binnuufi uffata dhagna keenyatti uffachuuf binnurra baay’isee caala . 
 Nyaataafi uffata argachuuf qofa carraaqqii cimaa kan goonu yoo ta’eefi Yihowaa tajaajiluuf yeroo kan hin qabne yoo ta’e , kaayyoon jireenyaa inni guddaan maal akka ta’e daganneerra jechuudha . — Lallaba 12 : 13 . 
 Ilaalcha Sirrii Qabaachuu 
 ( a ) Kiristiyaanonni itti gaafatamummaa akkamii qabu ? 
 ( b ) Guutummaatti kan amananihoo eenyutti ? 
 Yesus namoonni isa dhaggeeffachaa turan wanta maatiisaaniitiif barbaachisu Waaqayyo nuu qopheessa jedhanii hojjechuu akka dhiisan isaan jajjabeessuusaa hin turre . 
 Simbirroonnillee ofiifis ta’e ilmooleesaaniitiif nyaata barbaachuu qabu . 
 Kanaaf , Kiristiyaanonnis nyaachuu yoo barbaadan hojjechuu qabu turan . 
 Itti gaafatamummaa maatii keessatti qaban raawwachuu qabu turan . 
 Kiristiyaanonni tajaajiltootaafi garboota ta’an namoota isaan hojjechiisaniif ciminaan hojjechuu qabu turan . 
 Phaawulos yeroo baay’ee wanta jireenyaaf isa barbaachisu argachuuf dunkaana hodha ture . 
 Ta’uyyuu , Kiristiyaanonni kun hojiisaaniitti utuu hin ta’in Yihowaatti amanamu turan . 
 Kanaan kan ka’es , keessasaaniitti nagaa warri kaan hin arganne argataniiru . 
 Faarfatichi akkas jechuudhaan dubbateera : “ Warri Waaqayyoon amanatan , akka tulluu Xiyoon isa hin mittiqnee , isa bara baraan dhaabatuu ti . ” — Faarfannaa 125 : 1 
 Namni Yihowaarratti amantaa cimaa hin qabne tokko ilaalcha akkamii qabaachuu danda’a ? 
 Namni Yihowaarratti amantaa cimaa hin qabne haala kanarraa faallaa ta’een yaaduu danda’a . 
 Namoonni hedduun wanti baay’ee amansiisaa ta’e qabeenyadha jedhanii yaadu . 
 Kanaan kan ka’es , hojii mindaa gaarii argamsiisu argachuuf isaan qopheessa jedhanii abdachuudhaan warri ijoolleensaanii barumsa sadarkaa olaanaa akka hordofan jajjabeessu . 
 Ijoolleensaanii jireenya hafuuraatiif xiyyeeffannaa kennuu dhiisuudhaan qabeenyaaf bakka guddaa kennuunsaanii maatiiwwan tokko tokkorratti rakkoo guddaa geessisuunsaa baay’ee nama gaddisiisa . 
 Kiristiyaanonni hojiidhaafis ta’e jireenya hafuuraatiif ilaalcha akkamii qabu ? 
 Kanaaf , Kiristiyaanonni gamna ta’an , gorsi Yesus jaarraa jalqabaatti kenne yeroo ammaattis akka hojjetu ni hubatu ; akkasumas itti gaafatamummaa qaban sirriitti raawwachuuf yaalii godhu . 
 Itti gaafatamummaa caaffata Qulqullaa’aarratti isaaniif kenname raawwachuuf sa’aatii dheeraa hojiirratti yoo dabarsanillee , horii argachuuf jecha jireenya hafuuraa isa baay’ee barbaachisaa ta’e hin dagatan . — Lallaba 7 : 12 . 
 ‘ Wantoota Nama Yaaddessan Garabiraa ’ 
 Yesus namoota guutummaatti Yihowaatti amanaman maal jedhee jajjabeesse ? 
 Yesus Lallabasaa isa Tabbaarratti akkas jechuudhaan dhaggeeffattootasaa gorseera : “ Kanaafis isin ‘ Maal nyaanna ? ’ 
 yookiis ‘ Maal dhugna ? ’ 
 yookiis ‘ Maal uffanna ? ’ 
 jettanii hin yaadda’inaa ! 
 Warri saba Waaqayyoo hin ta’in yaada isaanii isaan kanatti hidhanii jiru’o ; isaan kun hundinuu isiniif barbaachisoo akka ta’an garuu abbaan keessan inni waaqa irraa in beeka . ” 
 Dhugumayyuu jechoonni kun kan nama jajjabeessan mitii ? 
 Guutummaatti Yihowaatti yoo amanamne inni yeroo hundumaa nu gargaaruuf qophaa’aadha . 
 Haata’u malee , jechoonni Yesus dhaamsa garabiraas of keessaa qabu . 
 Jechoonni kun qabeenya barbaaduutti ‘ yaada keenya yoo hiine ’ akka namoota Kiristiyaanota dhugaa hin taanee jechuunis akka ‘ warra saba Waaqayyoo hin ta’inii ’ akka taanu nu yaadachiisu . 
 Dargaggeessi tokko gorsa argachuuf ennaa garasaatti dhufe , Yesus wanta inni caalaatti jaallatu ifa kan godhe akkamitti ? 
 Yeroo tokko dargaggeessi baay’ee sooressa ta’e tokko jireenya barabaraa argachuuf maal gochuun qaba jedhee Yesusiin gaafatee ture . 
 Yeroo sanatti seerri sun waan hojjetuuf Yesus ulaagaa Seera Musee keessatti argamu isa yaadachiise . 
 Dargaggeessichis deebisee , “ Kana hundumaa raawwadheera ; egaa amma maaltu na duraa hir’ate ? ” 
 jedhee Yesusiin gaafate . 
 Deebiin Yesus dargaggeessa kanaaf kenne namoota baay’eetti sirrii fakkaachuu dhiisuu danda’a . 
 Yesus akkas jedhe : “ Raawwattee guutuu ta’uu yoo feete , dhaqi qabeenya kee gurguri , warra deegaadhaaf kenni , waaqa irratti badhaadhummaa in qabaatta ! 
 Kottuutii ana duukaa bu’i ! ” 
 Dargaggeessichis qabeenyaasaa dhabuu waan hin barbaanneef gaddee achii deeme . 
 Namni kun Yihowaa caalaatti qabeenyasaa jaallateera . 
 11 , 12 . ( a ) Yesus sooruma ilaalchisee akeekkachiisa barbaachisaa ta’e akkamii kenne ? 
 ( b ) Qabeenyi , Yihowaa akka hin tajaajillee gufuu namatti ta’uu kan danda’u akkamitti ? 
 Wanti kunis Yesus wanta haaraa hin eegamne tokko akka dubbatu isa godhe : “ Namni sooressi Mootummaa waaqaatti galuun rakkisaa dha . . . . sooressi tokko mootummaa Waaqayyootti galuu irra , gaalli qaawwa lilmoo keessa ba’uutu salphata ” jedhe . 
 Yesus , namni sooressa ta’e Mootummaa Waaqayyoo hin dhaalu jechuusaa turee ? 
 Itti aansuudhaan : “ Waaqayyoof garuu wanti hundinuu in danda’ama ” waan jedheef kana jechuusaa hin turre . 
 Dhugumayyuu , yeroo sanatti namoonni sooressa turan tokko tokko gargaarsa Yihowaatiin Kiristiyaanota dibamoo ta’uu danda’aniiru . 
 Ta’uyyuu , Yesus jechoota nama dinqisiisan kana yeroo dubbate sababii quubsaa qaba ture . 
 Akeekkachiisa kennaa ture . 
 Namni tokko akkuma dargaggeessa sanaa garmalee qabeenyaaf xiyyeeffannaa kan kennu yoo ta’e , qabeenyisaa kun garaa guutuudhaan akka Yihowaa hin tajaajille gufuu itti ta’uu danda’a . 
 Haalli kun nama sooressa ta’eefis ta’e nama ‘ sooromuu barbaaduuf ’ ni hojjeta . 
 Namni tokko qabeenyarratti amantaa guddaa gatuunsaa , ‘ wanta karaa hafuuraa isa barbaachisu akka dagatu ’ gochuu danda’a . 
 Kunimmoo , gargaarsi Yihowaa akka isa hin barbaachisne akka itti dhaga’amu gochuu danda’a . 
 ( Keessa Deebii 6 : 10 - 12 ) Obboloonni gummii keessatti argamanis ulfina addaa akka isaaf kennan eeguu danda’a . 
 Yihowaa tajaajiluu mannaa yeroosaa gara caalaa qabeenyasaatiin bashannanuutti dabarsuu danda’a . 
 Ilaalcha Sirrii Qabaachuu 
 Warri Laa’odiiqeyaa ilaalcha sirrii hin taane akkamii qabu turan ? 
 Jaarraa jalqabaatti namoonni gumii Laa’odiiqeyaa keessa turan tokko tokko qabeenyaaf ilaalcha sirrii hin taane qabu turan . 
 Yesus akkas isaaniin jedhe : “ Atis , ‘ Ani sooressa , geessifadheera , wanti ana barbaachisus hin jiru ’ in jetta ; ati nama gadadamaa namni boo’uufiin ta’u , deegaa , jaamaa , qullaas ta’uu kee hin beektu . ” 
 Warra gumii Laa’odiiqeyaa keessatti argaman karaa hafuuraa kan boo’amuuf kan isaan godhe qabeenyasaanii hin turre . 
 Haala akkasiirra kan isaan geessise Yihowaa caalaa qabeenyasaaniitti amanamuusaaniiti . 
 Karaa hafuuraa bu’aa’aa waan ta’aniifis , Yesus ‘ afaansaatii isaan tufuuf ’ ture . — Mul’ata 3 : 14 - 17 . 
 Phaawulos Kiristiyaanota Ibrootaa galateeffachuu kan qabu maaliif ture ? 
 Karaa garabiraammoo , Phaawulos Kiristiyaanota Ibrootaa yeroo ari’atamni isaanirra ga’etti ija jabina argisiisaniif akkas jechuudhaan isaan galateeffateera : “ Isin warra hidhamanii wajjin dhiphattaniittu ; qabeenya isa caalaa wayyuu fi isa hin darbine akka qabdan waan beektaniifis , saamamuu qabeenya keessanii gammachuudhaan fudhattaniittu . ” 
 Kiristiyaanonni sun qabeenyasaanii dhabuusaaniitti abdii hin kunne . 
 Wanta gati jabeessa ta’e , jechuunis “ qabeenya isa caalaa wayyuufi isa hin darbine ” waan qabaniif gammachuusaanii hin dhabne . 
 Fakkeenya Yesus kenne keessatti namicha callee babba’eessa argachuuf jecha wanta qabu hundumaa gurguree wajjin haala wal fakkaatuun , isaanis aarsaa akkamiiyyuu yoo isaan kaffalchiise abdii Mootummicharratti qaban akka hin dhabne murteessanii turan . 
 Kun ilaalcha sirrii mitii ? 
 Obboleettiin biyya Laayibeeriyaatti argamtu tokko duraan dursitee yaadashee Mootummaa Waaqayyootti kan hiite akkamitti ? 
 Yeroo ammaattis namoonni hedduun ilaalcha gaarii kanaa wajjin wal fakkaatu qabu . 
 Fakkeenyaaf , obboleettiin biyya Laayibeeriyaa jiraattu tokko yunivarsiitii galtee barachuuf carraa argattee turte . 
 Carraan akkasii biyya sana keessatti akka waan guddaatti ilaalama . 
 Haata’u malee , obboleettiin kun qajeelchaa ta’uusheerrayyuu , yeroo muraasaaf qajeelchaa addaa akka taatuuf afeerriin isheedhaaf dhihaatee ture . 
 Obboleettiin kun duraan dursitee yaadashee Mootummaa Waaqayyoo barbaaduutti hidhuuf filachuudhaan qajeelchaa taatee hojjechuushee itti fufte . 
 Bakka ramadamte dhaquudhaanis ji’a sadii gidduutti namoota 21 Macaafa Qulqulluu qayyabsiisuu jalqabde . 
 Obboleettii kana dabalatee namoonni akkashee ta’aniifi kumaan lakkaa’aman , duraan dursanii yaadasaanii Mootummaa Waaqayyoo barbaaduutti hidhuudhaan qabeenya guddaa argachuu danda’an aarsaa godhaniiru . 
 Biyya lafaa isa qabeenyaaf bakka guddaa kennu kana keessatti ilaalcha gaarii akkasii qabaachuu kan danda’an akkamitti ? 
 Amalawwan gaggaarii hedduu waan horataniifidha . 
 Mee amalawwan kana keessaa tokko tokko haa ilaallu . 
 16 , 17 . ( a ) Yihowaatti amanamuuf gad of qabuun keenya barbaachisaa kan ta’e maaliifi ? 
 ( b ) Abdii Waaqayyo kennetti amanuu kan qabnu maaliifi ? 
 Gad of qabuu . 
 Macaafni Qulqulluun akkas jedha : “ Garaa kee guutuu Waaqayyoon amanadhu , hubannaa ofii keetiitti hin hirkatin ! 
 Karaa kee hundumaatti isa yaadi , innis daandii kee siif in qajeelcha . 
 Ani ogummaa qaba ofiin hin jedhin . ” 
 ( Fakkeenya 3 : 5 - 7 ) Darbee darbee , wantoonni tokko tokko ija fooniitiin yommuu ilaalaman sirrii fakkaachuu danda’u . 
 ( Ermiyaas 17 : 9 ) Yeroo kanattillee taanaan , Kiristiyaanni yaada qajeelaa qabu qajeelfama Yihowaa argachuuf yaalii gochuu qaba . 
 ( Faarfannaa 48 : 14 ) ‘ Karaasaa hundumaatti ’ , jechuunis dhimmawwan gumii , barumsa , hojii , bashannana ykn maaliyyuu yoo godhe gad of qabuudhaan gargaarsa Yihowaa argachuuf carraaqqii godha . — Faarfannaa 73 : 24 . 
 Abdii Yihowaan kennetti amanuu : Phaawulos akkas jedheera : “ Eenyu illee Waaqayyootti dhi’aachuu yoo barbaade , inni akka jiru , warra isa barbaadaniifis gatii isaanii akka kennuuf amanuun isa irra jira . ” 
 Yihowaan abdii kenne raawwachuusaarratti shakkii yoo qabaanne , guutummaatti ‘ biyya lafaatti dhimma ba’uun ’ sirrii nutti fakkaachuu danda’a . 
 Amantaa cimaa yoo qabaanne garuu , duraan dursinee yaada keenya Mootummaa Waaqayyoo barbaaduutti hidhuuf murteessina . 
 Amantaa cimaa qabaachuun kan danda’amu akkamitti ? 
 Yeroo hundumaa kadhannaa garaa guutuutiin Yihowaatti dhihaachuufi qayyabannaa dhuunfaa gochuudhaan amantii cimaa qabaachuu dandeenya . 
 ( Faarfannaa 1 : 1 - 3 ; Filiphisiiyus 4 : 6 , 7 ; Yaaqoob 4 : 8 ) Akkuma Daawit Mootichaa akkas jechuudhaan kadhachuu dandeenya : “ Ani si amanadheera yaa Waaqayyo , ‘ Ati Waaqayyo koo ti ’ jedheera . ” 
 ‘ Gaarummaankee attam baay’eedha ! ’ — Faarfannaa 31 : 14 , 19 . 
 18 , 19 . ( a ) Ciminaan hojjechuun keenya amantaa Yihowaarratti qabnu kan nuuf jabeessu akkamitti ? 
 ( b ) Kiristiyaanni tokko aarsaa kaffaluuf fedhii qabaachuu kan qabu maaliifi ? 
 Tajaajila Yihowaatti jabaachuu : Phaawulos akkas jechuudhaan yeroo barreessetti , abdii Yihowaan kennetti amanuu jabaatanii hojjechuu wajjin wal qabsiisee ibseera : “ Isinis abdichi guutummaan isaa kan hin mamsiifne ta’uu isaa beektanii , tokkon tokkon keessan isumaaf dhimmuu keessan hamma dhumaatti akka argisiiftan in barbaanna . ” 
 Tajaajilasaarratti yeroo dheeraa kan dabarsinu yoo ta’e Yihowaan nu gargaara . 
 Gargaarsa kana yeroo hundaa argachuun keenya , amantaan isarratti qabnu nuu cimsuusaarrayyuu , ‘ utuu hin socho’in jabaannee dhaabachuu ’ akka dandeenyu nu gargaara . 
 Amantaan keenya ni haaromfama , abdiin keenyas ni cima . — Efesoon 3 : 16 - 19 . 
 Aarsaa kaffaluuf fedhii qabaachuu : Phaawulos Yesusiin hordofuuf jecha , hojii bakka guddaa isaaf argamsiisu aarsaa godheera . 
 Darbee darbee sababii hiyyummaatiin rakkinni kan isarra ga’e yoo ta’ellee , filannaa gaarii gochuusaa hin shakkinu . 
 Yihowaan jireenya qananii jiraattu jedhee waadaa waan hin galleef , darbee darbee tajaajiltootasaarras rakkinni ga’uu danda’a . 
 Jireenya salphaa jiraachuuf jecha , aarsaa kaffaluuf fedhii qabaachuun keenya Yihowaa tajaajiluuf murteessuu keenya argisiisa . — 1 Ximotewos 6 : 6 - 8 . 
 Namni duraan dursee yaadasaa Mootummaa Waaqayyoo barbaaduutti hidhu obsi kan isa barbaachisu maaliifi ? 
 Obsa : Yaaqoob akkas jechuudhaan namoota hidhata amantiisaa ta’an gorseera : “ Ammas obboloota ko , hamma gooftaan deebi’ee dhufutti obsaan danda’aa ! ” 
 Biyya lafaa ariitiidhaan guutame kana keessatti obsa argisiisuun rakkisaadha . 
 Wanti tokko dafee akka nuuf godhamu barbaanna . 
 Ta’us , Phaawulos fakkeenya namoota “ amantii fi obsaan wanta abdachiifame argachuuf jedhanii ” akka hordofnu nu gorseera . 
 Obsaan Yihowaa eeggachuuf fedhii qabaadhaa . 
 Lafa jannata taaturra bara baraan jiraachuun abdii obsaan eegamuu qabudha . 
 ( a ) Duraan dursinee yaada keenya Mootummaa Waaqayyoo barbaaduutti hidhuun keenya maal argisiisa ? 
 ( b ) Mataduree itti aanurratti waa’ee maalii mari’anna ? 
 Eeyyee , Yesus duraan dursinee yaada keenya Mootummaa Waaqayyoo barbaaduutti akka hiinu nu gorsuunsaa sirrii ture . 
 Kana yoo goone , dhugumaan Yihowaatti akka amannuufi daandii sirrii Kiristiyaanonni irra adeemuu qaban akka filanne argisiifna . 
 Kanaafuu , Yesus “ duraan dursitanii yaada keessan . . . qajeelummaa [ Waaqayyoo ] barbaaduutti hidhaa ! ” 
 jechuudhaan nu gorseera . 
 Gorsi kun keessumaa yeroo ammaatti barbaachisaa kan ta’e maaliif akka ta’e mataduree itti aanurratti ilaalla . 
 Ibsuu Ni Dandeessaa ? 
 • Yesus haala qabeenyaa wajjin wal qabateen , yaada sirrii akkamii akka qabaannu nu jajjabeesse ? 
 • Fakkeenya Yesus gaalli qaawwa lilmoo keessa ba’uushee ilaalchisee dubbaterraa barumsa akkamii arganna ? 
 • Amallawwan duraan dursinee yaada keenya Mootummaa Waaqayyoo barbaaduutti akka hiinu nu gargaaran kamfa’i ? 
 Yaada Keenya Qajeelummaatti Hidhuun Keenya Eegumsa Nuuf Argamsiisa 
 “ Duraan dursitanii yaada keessan . . . qajeelummaa isaa [ Waaqayyoo ] barbaaduutti hidhaa ! ” — Maatewos 6 : 33 . 
 1 , 2 . 
 Obboleettiin tokko maal murteessite ? 
 Maaliifi ? 
 OBBOLEETTIIN biyya Eeshiyaatti argamtu tokko waajjira mootummaa keessatti barreessituu taatee hojjetti turte . 
 Hojiishee sirriitti kan hojjettu yeroo ta’u , sa’aatii itti hojiin jalqabamu duras hojiisheerratti argamti turte ; sa’aatii hojiittis asiif achi hin adeemtu . 
 Haata’u malee , hojjetaa dhaabbataa waan hin turreef hojiinshee ni gamaaggamama ture . 
 Hoogganaanshee , isaa wajjin saalqunnamtii yoo raawwatte hojjetaa dhaabbataa akka taatuufi itti gaafatamummaas akka argattu isheetti hime . 
 Kana gochuu diduunshee hojii kan ishee dhabsiisu yoo ta’ellee , matumaa wanta kana akka hin raawwanne itti himte . 
 Kan gochuunshee dogoggora turee ? 
 Matumaa ! 
 Wanta Yesus : “ Duraan dursitanii yaada keessan . . . qajeelummaa [ Waaqayyoo ] barbaaduutti hidhaa ! ” 
 jechuudhaan dubbate sirriitti hordofteetti . 
 Seeraan ala saalqunnamtii raawwachuudhaan bu’aa argachuu mannaa , seerawwan qajeelummaarratti hundaa’an hordofuun isheedhaaf waan guddaa ture . — 1 Qorontos 6 : 18 . 
 Qajeelummaan Barbaachisaa Kan Ta’e Maaliifi ? 
 Qajeelummaa jechuun maal jechuudha ? 
 “ Qajeelummaan ” seerawwan amalaa cimsanii eeguu kan argisiisudha . 
 Macaafa Qulqulluu keessatti jechi afaan Giriikiitiinis ta’e afaan Ibrootaatiin qajeelummaa jedhu yaada “ sirrii ” ykn “ qajeelaa ” jedhu kan dabarsudha . 
 Kana jechuun garuu ulaagaa ofii baasuudhaan akka qajeelaatti of ilaaluu jechuu miti . 
 Kanaa mannaa seera Yihowaan qajeelummaadhaaf baase eeguu kan argisiisudha . 
 Jechi kun qajeelummaa Waaqayyoos kan argisiisudha . — Roomaa 1 : 17 ; 3 : 21 . 
 Kiristiyaana tokkoof qajeelummaan barbaachisaa kan ta’e maaliifi ? 
 Qajeelummaan barbaachisaa kan ta’e maaliifi ? 
 Yihowaan ‘ Waaqa qajeelaa ’ waan ta’eefi sabasaa kan eebbisu yeroo isaan wanta qajeelaa raawwatan waan ta’eefidha . 
 ( Isaayaas 45 : 21 ; Fakkeenya 2 : 20 - 22 ; Anbaaqom 1 : 13 ) Namni jal’ina hojjetu kamiyyuu , Yihowaa wajjin walitti dhufeenya gaarii qabaachuu hin danda’u . 
 ( Fakkeenya 15 : 8 ) Phaawulos , Ximotewos ‘ kajeellaa yeroo dargaggummaatti hammaaturraa baqachuudhaan qajeelina duukaa akka bu’uufi ’ amalawwan barbaachisan garabiraa akka horatu kan isa gorses kanaaf ture . 
 Phaawulos waa’ee mi’a lolaa hafuuraa adda addaa yeroo ibsetti , waa’ee ‘ qajeelummaa maddaa sibiilaa ’ kan dubbates kanumaaf ture . — Efesoon 6 : 14 
 Namoonni gonkummaa hin qabne yaadasaanii qajeelummaa barbaaduutti hidhuu kan danda’an akkamitti ? 
 Dhugaadha , eenyuyyuu guutummaatti qajeelaa ta’uu hin danda’u . 
 Addaamirraa mudaa waan dhaalleef , hundi keenya uumamaan cubbamootaafi qajeelummaa kan hin qabnedha . 
 Ta’uyyuu , Yesus duraan dursinee yaada keenya qajeelummaa barbaaduutti hidhuu akka qabnu nu gorseera . 
 Kun akkamitti danda’ama ? 
 Yesus lubbuusaa isa gonkummaa qabu aarsaa godhee waan nuu kenneef , aarsaa sanatti yoo amanne Yihowaan cubbuu keenya nuu dhiisa . 
 Kanaaf , seerawwan Yihowaan qajeelummaadhaaf baase yoo baranne , isaaniinis hojiirra oolchuudhaaf hanga dandeenyu carraaqqii yoo gooneefi dadhabbii keenya mo’uuf gargaarsasaa yoo kadhanne , Yihowaan waaqeffannaa keenyatti ni gammada . 
 ( Faarfannaa 1 : 6 ; Roomaa 7 : 19 - 25 ; Mul’ata 7 : 9 , 14 ) Kana beekuun kan nama jajjabeessu mitii ? 
 Biyya Lafaa Qajeelaa Hin Taane Keessatti Qajeelummaa Argisiisuu 
 Biyyi lafaa Kiristiyaanota jaarraa jalqabaatiif rakkisaa kan ture maaliifi ? 
 Abboommiin Yesus “ hamma andaara lafaatti ” dhugaa baatuukoo taatu jechuudhaan bartootasaatti hime haalli rakkisaan akka isaan eegu kan argisiisu ture . 
 Naannoon tajaajilaasaanii hundi “ harka isa hamaa , ” jechuunis Seexana jala jira ture . 
 Biyyi lafaa hafuura hamaadhaan waan guutamee tureef , Kiristiyaanonni dhiibbaa gadhee kanaaf saaxilamuunsaanii hin oolle . 
 Biyyi lafaa isaaniif bakka rakkisaa ture . 
 Amanamummaasaanii eeganii jiraachuu kan danda’an duraan dursanii yaadasaanii qajeelummaa Waaqayyootti yoo hidhan qofadha . 
 Isaan keessaa baay’eensaanii kana gochuu kan danda’an ta’us , muraasnisaanii garuu ‘ karaa qajeelummaarraa ’ goraniiru . — Fakkeenya 12 : 28 ; 2 Ximotewos 4 : 10 . 
 Kiristiyaanni tokko dhiibbaa biyya lafaarraa fagaachuuf maal gochuu qaba ? 
 Biyyi lafaa Kiristiyaanota yeroo ammaatti argamaniif bakka gaariidhaa ? 
 Matumaa ! 
 Yeroo ammaatti biyyi lafaa jaarraa jalqabaa caalaatti manca’eera . 
 Kana malees , Seexanni gara biyya lafaatti waan darbatameef Kiristiyaanota dibamoo jechuunis , ‘ sanyii [ dubartittii ] warra kaanitti , warra abboommii Waaqayyoo eegan , isa Yesus dhugaa ba’etti jabaatanirrattis ’ waraana baneera . 
 Seexanni warra “ sanyii ” sana deggeran hundarrattis miidhaa geessisuu barbaada . 
 Ta’us , Kiristiyaanonni biyya lafaarraa eessayyuu dhaquu hin danda’an . 
 Kan biyya lafaa ta’uu baatanillee , isuma keessa jiraatu . 
 Kiristiyaanonni namoota jireenya bara baraatiif qophaa’an argachuufi bartoota Yesus akka ta’an isaan barsiisuuf , biyya lafaa kana keessatti lallabuu qabu . 
 Kanaaf , Kiristiyaanonni dhiibbaa biyya lafaa kana balleessuu yoo baatanillee , dhiibbaan kun akka isaanirra hin geenye mormuu qabu . 
 Mee amma dhiibbaawwan kana keessa arfansaanii haa ilaallu . 
 Balaa Amalli Addaggummaa Geessisu 
 Israa’eloonni waaqolii Mo’aabotaa waaqeffachuu kan jalqaban maaliif ture ? 
 Israa’eloonni hedduun adeemsasaanii isa lafa onaa waggaa 40 xumuruu yeroo ga’anitti karaa qajeelummaarraa jal’atanii turan . 
 Yihowaan birmaduu isaan baasuuf wanta isaaniif godhe hundumaa arguusaaniirrayyuu , Biyyattii Abdachiifamtetti galuuf yeroo muraasatu isaan hafa ture . 
 Haata’u malee , yeroo murteessaa ta’e kanatti waaqolii Mo’aabotaa waaqeffachuu jalqaban . 
 Maaliif ? 
 ‘ Hawwii fooniitti ’ waan qabamaniifidha . 
 Macaafni Qulqulluun : “ Isaan keessaa jarri tokko dubartoota Mo’aabii wajjin ejjuutti in ka’an ” jedha . — Lakkoobsa 25 : 1 . 
 9 , 10 . 
 Hawwiin foonii dogoggora ta’e ejjennoo keenya balleessuu akka danda’u yeroo hundaa yaadachuun keenya barbaachisaa ta’uusaa wantoonni argisiisan maalfa’i ? 
 Seenaan kun hawwiin foonii dogoggora ta’e namoota of eeggannoo hin goone mancaasuu akka danda’u argisiisa . 
 Keessumaa yeroo amalli addaggummaa akka waan sirrii ta’eetti ilaalamu kanatti , seenaa kanarraa barumsa argachuu qabna . 
 Gabaasni Yuunaayitid Isteets keessaa argame tokko akkas jedha : “ Bara 1970 dura biyyoota Ameerikaa hundaatti utuu wal hin fuudhin waliin jiraachuun akka seeraan alaatti ilaalama ture . 
 Amma garuu waan baramedha . 
 Namoota wal fuudhan keessaa harki walakkaa ol seeraan utuu wal hin fuudhin dura waliin jiraachaa kan turanidha . ” 
 Gochi kunis ta’e hojiin amala addaggummaa garabiraan biyya tokko qofatti kan baraman miti . 
 Wantoonni kun addunyaa maratti kan baraman ta’uusaaniirrayyuu , Kiristiyaanonni tokko tokko daandii biyya lafaa kana hordofuusaaniitiin gumii Kiristiyaanaa keessaa baafamaniiru . — 1 Qorontos 5 : 11 . 
 Akkasumas , amalli addaggummaa idduma hundaatti babal’ateera . 
 Viidiyoowwaniifi sagantaan televijiinii dargaggoonni gaa’ela dura saalqunnamtii gochuunsaanii sirrii ta’uusaa dubbatu . 
 Namoonni saala wal fakkaatu qaban saalqunnamtii gochuunsaanii fudhatama argachaa dhufeera . 
 Fiilmiiwwan yeroo saalqunnamtiin ifatti raawwatamu argisiisan babal’ataniiru . 
 Intarneetiirraas fakkiiwwan saalqunnamtii argisiisan salphaadhumatti argachuun ni danda’ama . 
 Fakkeenyaaf , namni gaazexaa qopheessu tokko ilmisaa umuriinsaa waggaa torba ta’e tokko , mana barumsaatii yeroo galu hiriyoonnisaa Intarneetii banuudhaan dubartoonni qullaasaanii yeroo saalqunnamtii raawwatan arguusaa itti hime . 
 Abbaansaa kana yeroo dhaga’e baay’ee na’e ; haata’u malee , ijoolleen wanta akkasii akka ilaalan warrasaaniitti himan hammam ta’u ? 
 Warri haasawaan viidiyoo ijoolleensaanii taphatan maal maal akka qabu beekan hangamsaaniiti ? 
 Taphawwan hedduun , amala addaggummaa , hafuura xuraa’ummaafi hammeenya kan babal’isanidha . 
 Maatiin tokko addaggummaa amalaa biyya lafaarraa fagaachuu kan danda’u akkamitti ? 
 Maatiin tokko “ bashannana ” gadhee akkasiirraa fagaachuu kan danda’u akkamitti ? 
 Duraan dursinee yaada keenya qajeelummaa Waaqayyootti hidhuudhaan wanta dogoggora ta’e hundumaarraa fagaachuu dandeenya . 
 Warri sochiiwwan ijoolleesaanii to’ataniifi ijoolleesaaniis ta’e ofiisaanii jaalala Yihowaafi seerasaa isa qajeelaa barsiisan , ijoolleensaanii fakkiiwwaniifi taphawwan viidiyoo saalqunnamtii argisiisaniifi qorumsa kan biraatiif akka hin mo’amne isaan gargaaru . — Keessa Deebii 6 : 4 - 9 . 
 * 
 Dhiibbaa Karaa Hawaasummaatiin Ga’u 
 Jaarraa jalqabaatti rakkina akkamiitu uumamee ture ? 
 Phaawulos yeroo Lisxiraa ishee biyya Eeshiyaa xinnoo keessa turetti , dinqii raawwachuudhaan nama dhukkubsate tokko fayyiseera . 
 Seenaansaa akkas jedha : “ Namoonni baay’atanii achi turan waan Phaawulos hojjete yommuu argan , sagalee isaanii ol fudhatanii afaan Liqaa’oniyaatiin , ‘ Waaqayyoliin namoota fakkaatanii gara keenyatti gad bu’aniiru ’ jedhanii dubbatan . 
 Baarnaabaasin ‘ Ze’os ’ jedhan , Phaawulosin immoo kan dubbate isa waan tureef , akka ergamaa waaqayyolii isaaniitti ‘ Hermees ’ jedhanii moggaasan . ” 
 Xinnuma turanii namootumti kun Phaawulosiifi Baarnaabaasin ajjeesuu barbaadan . 
 Kanarraa ifatti ilaaluun akka danda’amutti namoonni kun dhiibbaa hawaasa naannoosaaniitiin mo’amanii turan . 
 Namoota naannoo kana turan keessaa warri tokko tokko erga Kiristiyaanota ta’anii boodas ilaalcha amantii sobaa qabaachuu hin oolu . 
 Phaawulos xalayaa Kiristiyaanota Qolosaayisiif barreesserratti ‘ ergamoota waaqarraa waaqeffachuurraa ’ akka fagaatan isaan akeekkachiisee ture . — Qolosiyaas 2 : 18 . 
 Duudhaawwan Kiristiyaanni tokko irraa fagaachuu qabu tokko tokko maalfa’i ? 
 Jabina kana gochuuf isa dandeessisu eessaa argachuu danda’a ? 
 Haaluma wal fakkaatuun Kiristiyaanonni yeroo ammaatti argamanis , duudhaawwan amantii sobaarratti hundaa’aniifi namoota hedduu biratti fudhatama argatanirraa , akkasumas seera Kiristiyaanotaaf kenname cabsuurraa fagaachuu qabu . 
 Fakkeenyaaf , biyyoota tokko tokkotti ayyaanonni yeroo dhalootaattis ta’e yeroo du’aatti kabajaman baay’eensaanii , barumsa sobaa du’a booda lubbuun jiraachuushee itti fufti jedhurratti kan hundaa’edha . 
 ( Lallaba 9 : 5 , 10 ) Biyyoottan tokko tokkotti ijoollee durbaa dhagna qabuun beekamaadha . 
 Kun , gocha gara jabinaafi hojii gadhee warri ijoolleesaaniirratti raawwachuu hin qabnedha . 
 ( Keessa Deebii 6 : 6 , 7 ; Efesoon 6 : 4 ) Kiristiyaanonni dhiibbaa hawaasummaa mo’uudhaan gocha akkasiirraa fagaachuu kan danda’an akkamitti ? 
 Guutummaatti Yihowaatti amanamuudhaan kana gochuu danda’u . 
 ( Faarfannaa 31 : 6 ) Waaqayyo qajeelaa waan ta’eef , namoota garaa guutuudhaan akkas jechuudhaan isa kadhatan ni jajjabeessa akkasumas wanta isaan barbaachisu isaanii dhiheessa : “ Ani sitti kooluu galeera , ati masaraa koo ti ; ati Waaqayyo koo isa ani amanadhuu dha . ” — Faarfannaa 91 : 2 ; Fakkeenya 29 : 25 . 
 Yihowaa Hin Irraanfatinaa 
 Yihowaan Israa’eloonni Biyyattii Abdachiifamtetti galuusaanii yeroo muraasa dura akeekkachiisa akkamii isaanii kenne ? 
 Israa’eloonni gara Biyyattii Abdachiifamtetti galuusaanii yeroo muraasa dura , Yihowaan akka isa hin irraanfanne akkas jechuudhaan isaan akeekkachiisee ture : “ Egaa ati abboommii isaa , wanta qajeelaa ta’e , seerrata isaas warra ani har’a si abboomu eeguu dhiisuudhaan , Waaqayyoon gooftaa kee akka hin irraanfannetti of eeggadhu ! 
 Kanaa achi ati yeroo nyaattee quuftu , manneen gaggaariis ijaarrattee yeroo keessa jiraattu , saawwan kee fi bushaayeen kee yeroo wal horan , meetiin kee fi warqeen kee yeroo baay’atu , wanti ati qabdu hundinuus yeroo guddatu , yommus ati garaa keetti ol of qabuu in jalqabda , Waaqayyoon gooftaa kee . . . in irraanfatta . ” 
 ( Keessa Deebii 8 : 11 - 14 ) 
 Yihowaa akka hin irraanfanne akkamitti mirkanaa’oo ta’uu dandeenya ? 
 Yeroo ammaattoo dogoggorri wal fakkaatu hojjetamuu danda’aa ? 
 Eeyyee , wantoota dursi kennamuufii hin qabneef dursa kan laannu yoo ta’e uumamuu danda’a . 
 Duraan dursinee yaada keenya qajeelummaa Waaqayyoo barbaaduutti yoo hiine garuu , hundumaa dura waaqeffannaa dhugaatiif dursa laanna . 
 Akkuma Phaawulos nu jajjabeessettis , ‘ yeroo nuu kenname utuu hin dabarsin itti hojjechuudhaan ’ miira ariitiitiin tajaajila keenya raawwanna . 
 Haata’u malee , gumiirratti argamuufi tajaajilarratti hirmaachuu caalaa bashannana ykn yeroo gaarii dabarsuuf dursa kan laannu yoo ta’e , isaaf sadarkaa lammaffaa laachuudhaan Yihowaa irraanfachuu dandeenya . 
 Phaawulos guyyoota gara dhumaatti namoonni “ Waaqayyoon jaallachuu caalaa , warra waan isaan gammachiisu jaallatan ta’uuf jiru ” jedheera . 
 Kiristiyaanonni garaa qajeelaa qaban ilaalchi akkasii akka isaanirratti dhiibbaa hin gooneef yeroo hundumaa of qoru qabu . — 2 Qorontos 13 : 5 . 
 Yaada Ofiitiin Geggeeffamuurraa Of Eegaa 
 Hewwaaniifi obboloonni bara Phaawulos turan tokko tokko dogoggora akkamii hojjettan ? 
 Seexanni dhaaba Eeden keessatti , Hewwaan yaada ofiitiin akka gaggeeffamtuuf yaaliin godhe isaaf mijaa’eera . 
 Hewwaan wanta dogoggoraafi sirrii ta’e ofiisheetiin murteeffachuu barbaaddee turte . 
 ( Uumama 3 : 1 - 6 ) Jaarraa jalqabaattis , obboloonni gummii Qorontos keessa turan tokko tokko amala yaada ofiitiin geggeeffamuu argisiisanii turan . 
 Phaawulos caalaa beekumsa qabna jedhanii waan yaadaniif innis ergamoota warra hundumaarra caalan jedhee isaan waamuudhaan isaanitti ga’iseera . — 2 Qorontos 11 : 3 - 5 ; 1 Ximotewos 6 : 3 - 5 . 
 Yaada ofiitiin gaggeeffamuurraa fagaachuu kan dandeenyu akkamitti ? 
 Namoonni yeroo ammaa jiran hedduunis “ warra of arguu dhabuudhaan of bokoksan ” waan ta’aniif , Kiristiyaanonni tokko tokkos ilaalcha akkasiitiif saaxilamaniiru . 
 Isaan keessaa tokko tokko dhugaa mormuutti ka’aniiru . 
 Nuti garuu haala waaqeffannaa dhugaa wajjin wal qabateen , Yihowaan qajeelfama akka nuu kennu kadhachuun keenya , “ hojjetaa amanamaafi ogeessa ” akkasumas jaarsolii gumii wajjin tokkummaa qabaachuun keenya baay’ee barbaachisaadha . 
 Akkas gochuun keenya yaada keenya qajeelummaa barbaaduutti akka hiinu nu gochuusaarrayyuu , yaada ofiitiin geggeeffamuurraa akka fagaannu nu gargaara . 
 Gumiin Kiristiyaanota dibamoo “ utubaa fi demdemoo dhugaa ta’ee dha . ” 
 Yihowaan gumii kana kan nuu qopheesse , eegumsaafi qajeelfama akka irraa argannuufidha . 
 Ga’ee gumiin kun qabu hubachuun keenya , fedha Yihowaa isa qajeelummaarratti hundaa’eef yeroo abboomamnu ‘ of dhiibuudhaan waan tokkollee akka hin hojjenne ’ nu gargaara . — Filiphisiiyus 2 : 2 - 4 ; Fakkeenya 3 : 4 - 6 . 
 Fakkeenya Yesus Hordofaa 
 Karaawwan kam fa’iin fakkeenya Yesus akka hordofnu gorsamneerra ? 
 Macaafni Qulqulluun Yesusiin ilaalchisee : “ Ati qajeelina jaallattee jal’ina jibbite ” jechuudhaan raajii dubbata . 
 ( Faarfannaa 45 : 7 ; Ibroota 1 : 9 ) Kun , fakkeenya gaarii hordofuu qabnu mitii ? 
 Yesus seerawwan Yihowaa beekuu qofa utuu hin ta’in seerawwan kana ni jaallata ture . 
 Kanaaf , yeroo Seexanni lafa onaatti isa qore , Yesus ‘ karaa qajeelummaarraa ’ akka hin jallanne ija jabinaan argisiiseera . — Fakkeenya 8 : 20 ; Maatewos 4 : 3 - 11 . 
 19 , 20 . 
 Yaada ofii qajeelummaa barbaaduutti hidhuun bu’aa akkamii argamsiisa ? 
 Dhugaadha , fedhiin keenya inni jal’aan nu rakkisuu danda’a . 
 Ta’us , qajeelummaadhaaf bakka guddaa laachuun keenya , hamminarraa fagaachuuf nu gargaaruu danda’a . 
 ( Faarfannaa 119 : 165 ) Jaalalli qajeelummaadhaaf qabnu wanti dogoggora ta’e yeroo nu mudatu eegumsa nuu ta’a . 
 ( Fakkeenya 4 : 4 - 6 ) Haala akkamii keessattiyyuu qorumsa nurra ga’uuf harka kennuun keenya Seexanaaf injifannoo argamsiisuu keenya ta’uusaa irraanfachuu hin qabnu ! 
 Kanaa mannaa , Seexanaan mormuudhaan Yihowaadhaaf injifannoo argamsiisuun keenya gaarii mitii ? — Fakkeenya 27 : 11 ; Yaaqoob 4 : 7 , 8 . 
 Kiristiyaanonni dhugaan yaadasaanii qajeelummaatti waan hidhaniif : “ Ija karaa Yesus Kristos qajeelummaa irraa argamuun guutamanii ulfina Waaqayyoof galata isaatiifis ta’uuf jiru . ” 
 “ Namummaa haaraa isa qajeelummaa fi qulqullummaa dhugaatti , fakkaattii Waaqayyootiin uumame ” uffataniiru . 
 Isaan kan Yihowaa waan ta’aniif , isa tajaajiluuf jiraatu malee of gammachiisuuf miti . 
 Yaadasaaniis ta’e gochisaanii kan to’atu ilaalcha kanadha . 
 Kana gochuunsaanii Abbaasaanii isa samii kan gammachiisu mitii ? — Fakkeenya 23 : 24 . 
 [ Footnotes ] 
 Kitaabni Maatii Gammachuu Qabu Argachuun Kan Danda’amu Akkamitti ? 
 jedhuufi Dhugaa Baatota Yihowaatiin qophaa’e , warri maatiisaanii amala addaggummaarra eeguuf maal gochuu akka danda’an yaada gaarii qabateera . 
 Ibsuu Ni Dandeessaa ? 
 • Yaada ofii qajeelummaa barbaaduutti hidhuun barbaachisaa kan ta’e maaliifi ? 
 • Kiristiyaanni gonkummaa hin qabne tokko yaadasaa qajeelummaatti hidhuu kan danda’u akkamitti ? 
 • Wantoonni Kiristiyaanni tokko irraa fagaachuu qabu maalfa’i ? 
 • Yaada keenya qajeelummaatti hidhuun keenya eegumsa kan nuuf ta’u akkamitti ? 
 Diiyaabilosiif Karaa Hin Kenninaa ! 
 “ Seexanaaf [ Diiyaabilosiif , NW ] Karaa Hin Kenninaa ! ” — Efesoon 4 : 27 
 Namoonni baay’een Diiyaabilos jiraachuusaa kan shakkan maaliifi ? 
 NAMOONNI baay’een waggoota dheeraadhaaf maqaan Diiyaabilos jedhu yeroo waamamu : Gaafa , kottee baqaqaa kan qabuu , uffata diimaa kan uffatuufi qoorbiidhaan namoota hamoo ibidda sii’ol keessatti kan darbatu godhanii ilaalu . 
 Macaafni Qulqulluun garuu yaada kana hin deggeru . 
 Ilaalchi dogoggoraa akkasii kun namoonni miliyoonaan lakkaa’aman Seexanni jiraachuusaa akka shakkan yookiin maqaan kun kan argisiisu hammeenya qofadha jedhanii akka yaadan godheera . 
 Macaafni Qulqulluun waa’ee Diiyaabilos maal jedha ? 
 Macaafni Qulqulluun Seexanni jiraachuusaatiif ragaa qabatamaa ta’e , jechuunis kan ijaan isa arge akka jiru ibsuudhaan , inni dhugumaan akka jiru nuu mirkaneessa . 
 Yesus Kiristos yeroo samiirra ture kan ijaan isa arge ta’uusaarrayyuu , yeroo lafarra ture isaa wajjin dubbateera . 
 ( Iyoob 1 : 6 ; Maatewos 4 : 4 - 11 ) Macaafni Qulqulluun maqaan ergamaa kanaa jalqaba eenyu akka ture hin ibsu . 
 Ta’us , maqaa Waaqayyoo balleessuusaatiin kan ka’e Diiyaabilos , jechuun kan ( “ Maqaa balleessu ” ) akkasumas Yihowaa mormuusaatiin kan ka’e Seexana , yookiin kan ( “ Mormu ” ) jedhee waamuudhaan eenyummaasaa ibsa . 
 Seexanni bofaan gargaaramee Hewwaaniin waan gowwoomseef ‘ bofa bara durii ’ jedhamee waamameera . 
 Kana malees , “ isa hamaa ” jedhamee waamameera . — 1 Yohannis 5 : 19 * 
 Gaaffii isa kam qoranna ? 
 Tajaajiltoota Yihowaa waan taaneef , karaa kamiiniyyuu diina Waaqayyoo kan ta’e Seexana fakkaachuu hin barbaannu . 
 Kanaafuu , gorsa Phaawulos “ Seexanaaf [ Diiyaabilosiif ] karaa hin kenninaa ! ” 
 jechuudhaan kenne hojiirra oolchuu qabna . 
 Erga akkas ta’ee , amalawwan Seexanaa nuti irraa fagaachuu qabnu tokko tokko maalfa’i ? 
 Fakkeenya Isa Maqaa Balleessuu Hin Hordofinaa 
 ‘ Inni hamaan ’ maqaa Waaqayyoo kan hadheesse akkamitti ? 
 Seexanni , inni “ isa hamaa ” jedhamee waamame , kan maqaa balleessu waan ta’eef maqaan Diiyaabilos jedhamu isaaf kennamuunsaa sirriidha . 
 Maqaa balleessuu jechuun , maqaa nama kaanii hadheessuufi oduu sobaa babal’isuu jechuudha . 
 Waaqayyo Addaamiif abboommii akkas jedhu kennee ture : “ Ija mukicha nyaatanii hamaa fi gaarii ittiin beekan sana irraa garuu hin nyaatin ! 
 Gaafa isa irraa nyaatte garuu dhuguma in duuta . ” 
 ( Uumama 2 : 17 ) Abboommiin kun Hewwaanittis himamee ture ; ta’us , Diiyaabilos bofaan fayyadamee akkas isheedhaan jedhe : “ Hin duutan ; isin ija mukichaa irraa yeroo nyaattan iji keessan akka banamu , hamaa fi gaarii beekuudhaanis akka Waaqayyo akka isin taatan , Waaqayyo in beeka . ” 
 ( Uumama 3 : 4 , 5 ) Jechi kun dubbii maqaa Yihowaa hadheessuufi hammeenya of keessaa kan qabu ture ! 
 Diyotreefes gocha raawwateef itti gaafatamuu kan qabu maaliifi ? 
 Israa’elootaaf abboommiin akkas jedhu kennamee ture : “ Saba keessan gidduu asii fi achi adeemtanii hin hamatinaa [ maqaa hin balleessin , NW ] ! ” 
 ( Lewwoota 19 : 16 ) Yohannis ergamaan waa’ee namicha barasaatti tureefi maqaa balleessu tokko akkas jedheera : “ Ani waldaa kristiyaanaatiif waan tokko caafeera ; Diyotreefes inni geggeessituu ta’uu barbaadu immoo nu hin dhaga’u . 
 Egaa yoon dhufe , waan inni hojjetuu fi isa inni dubbii hundee hin qabneen maqaa keenya balleessu hundumaa nan kaasa . ” 
 Diyotreefes maqaa Yohannis balleessaa waan tureef gocha raawwateef itti gaafatamuu qaba ture . 
 Kiristiyaanota amanamoo ta’an keessaa , Diyotreefesiifi Seexana isa maqaa balleessu fakkaachuu kan barbaadu jiraa ? 
 6 , 7 . 
 Maqaa namootaa hadheessuurraa fagaachuu kan qabnu maaliifi ? 
 Yeroo baay’ee , maqaa tajaajiltoota Yihowaa balleessuuf jecha , dubbiifi himanni sobaa isaanirratti dhihaata . 
 “ Luboonni warri angafoonni , barsiisonni seeraas achi dhaabatanii , jabeessanii isa [ Yesusiin ] hammeessan . ” 
 Ananiiyaas angafni lubootaafi namoonni kaan Phaawulosirratti himata sobaa dhiheessanii turan . 
 Macaafni Qulqulluun Seexana ilaalchisee , “ Hadheessituun obboloota keenyaa inni halkanii fi guyyaa Waaqayyo keenya duratti isaan hadheessaa ture ” jechuudhaan dubbata . 
 Akka caqasa kanarratti ibsametti obboloonni asirratti himataman Kiristiyaanota dibamoo guyyoota gara dhumaa kanatti lafarratti argamanidha . 
 Kiristiyaanni maqaa namootaa balleessuu yookiin himata sobaa namootarratti dhiheessuu barbaadu hin jiru . 
 Ragaa qabatamaa utuu hin qabaatin warra kaanirratti sobaan yoo dhugaa baane garuu wanta kana raawwachuu dandeenya . 
 Akka Seera Museetti namni tokko nama kaanirratti yoo sobaan dhugaa ba’e , duuti itti faradamuu danda’a ture . 
 ( Ba’uu 20 : 16 ; Keessa Deebii 19 : 15 - 19 ) Akkasumas , wantoota fuula Yihowaa duratti ciiggaasisaa ta’an keessaa inni tokko ‘ nama sobaan nama irratti dhugaa ba’udha . ’ 
 ( Fakkeenya 6 : 16 - 19 ) Kanaafuu , isa sobaan maqaa balleessuufi himata sobaa dhiheessu fakkaachuu hin barbaannu . 
 Daandiiwwan Isa Jalqabumaa Kaasee Nama Ajjeesaa Turerraa Fagaadhaa 
 Diiyaabilos ‘ jalqabumaa jalqabee nama ajjeesaa kan ture ’ akkamitti ? 
 Seexanni kan nama ajjeesedha . 
 Yesus , “ jalqabumaa jalqabee inni sun nama ajjeesaa ture ” jedheera . 
 Addaamiifi Hewwaaniin Waaqayyorraa fageessuu erga jalqabee kaasee , Seexanni kan nama ajjeessu ta’eera . 
 Isaanirrattis ta’e ilmaansaanii hundaarratti du’a fideera . 
 Namootarra du’a geessisuu kan danda’ummoo , qaama dhugumaan jiru malee hammeenya nama keessa jiru ta’uu akka hin dandeenye qalbeeffachuu qabna . 
 Akka 1 Yohannis 3 : 15⁠rratti ibsametti nama ajjeesuu kan dandeenyu akkamitti ? 
 Abboommii Israa’elootaaf kennaman kurnan keessaa inni tokko , “ Hin ajjeesin ! ” 
 jedha . 
 ( Keessa Deebii 5 : 17 ) Phexros Kiristiyaanotaaf akkas jechuudhaan barreesseera : “ Isin keessaa tokko iyyuu nama gumaa [ akka nama ajjeesaatti , 1899 ] . . . ta’ee hin dhiphatin ! ” 
 Tajaajiltoota Yihowaa waan taaneef nama hin ajjeesnu . 
 Ta’uyyuu , nama hidhata amantii keenya ta’e tokko kan jibbinu yookiin akka inni du’u kan hawwinu yoo ta’e Waaqayyo duratti itti gaafatamna . 
 Yohannis ergamaan , “ Obboleessa isaa kan jibbu hundinuu nama nama ajjeesee dha ; namni nama ajjeese abdii jireenya bara baraa of keessaa akka hin qabne isin iyyuu beektu ” jechuudhaan barreesseera . 
 Abboommiin : “ Ati garaa keetti obboleessa kee hin jibbin ” jedhu Israa’elootaaf kennamee ture . 
 ( Lewwoota 19 : 17 ) Kanaaf , Seexanni inni jalqabumaa jalqabee nama ajjeesaa ture tokkummaa Kiristiyaanummaa keenya akka nu jalaa hin balleessinetti , walitti bu’iinsa nuyiifi obboloota keenya gidduutti uumamu dafnee hiikuu qabna . — Luqaas 17 : 3 , 4 . 
 Abbaa Sobaa Sanaan Mormaa 
 10 , 11 . 
 Seexana isa abbaa sobaa ta’een mormuuf maal gochuu qabna ? 
 Diiyaabilos sobduudha . 
 Yesus , “ inni sobaa dha , abbaa sobaa tis ; kanaaf yommuu sobu isa garaa isaa keessa jiru in dubbata ” jedheera . 
 Seexanni Hewwaaniin kan sobe yeroo ta’u , Yesus garuu gara biyya lafaa kan dhufe dhugaadhaaf dhugaa ba’uudhaafidha . 
 Duuka buutota Yesus waan taaneef , Diiyaabilosiin mormuu keenya itti fufuu yoo barbaanne sobaafi namoota gowwoomsuurraa fagaachuu qabna . 
 ‘ Dhugaa dubbachuu ’ qabna . 
 ( Zakaariyaas 8 : 16 ; Efesoon 4 : 25 ) Yihowaan “ Waaqa amanamaa [ Waaqa dhugaa , 1899 ] ” waan ta’eef , kan inni eebbisu dhugaa baatotasaa warra amanamoo ta’an qofadha . 
 Jal’oonni garuu isa bakka bu’anii waa’eesaa dubbachuu hin danda’an . — Faarfannaa 31 : 5 ; 50 : 16 ; Isaayaas 43 : 10 . 
 Dhugaa Macaafa Qulqulluu beekuu keenyaan soba Seexanaarraa birmaduu ba’uu keenya kan dinqisiifannu yoo ta’e , Kiristiyaanummaa isa ‘ karaa dhugaa ’ ta’e jabeessinee qabachuu qabna . 
 Barumsi Kiristiyaanummaa guutummaatti kan hundaa’ee “ dhugaa wangeelaa ” irrattidha . 
 Fayyinni keenya ‘ dhugaatti qabamnee jiraachuu ’ , jechuunis haala dhugaa wajjin wal simuun jiraachuufi “ abbaa sobaa ” kan ta’e Diiyaabilosiin mormuu keenyarratti kan hundaa’edha . — 3 Yohannis 3 , 4 , 8 . 
 Gantuu Isa Jalqabaatiin Mormaa ! 
 12 , 13 . 
 Gantootaaf ilaalcha akkamii qabaachuu qabna ? 
 Ergamaan yeroo booda Diiyaabilos ta’e kun dur dhugaatti qabamee jiraachaa ture . 
 Ta’uyyuu , akka Yesus ibsetti “ dhugaan isa keessa waan hin jirreef , inni dhugaa irra hin dhaabanne . ” 
 Gantuun inni jalqabaa kun , “ Waaqa dhugaa ” kan ta’e Yihowaa mormaa tureera . 
 Kiristiyaanonni jaarraa jalqabaa tokko tokko gowwoomfamanii dhugaarraa fagaachuusaaniitiin ‘ kiyyoo Seexanaatti [ Diiyaabilositti , NW ] ’ qabamuudhaan miidhaasaatiif saaxilamaniiru . 
 Kanaan kan ka’es , Phaawulos namoonni kun karaa hafuuraa deebi’anii akka jabaataniifi kiyyoo Diiyaabilos keessaa ba’uu akka danda’aniif hidhata amantaasaa kan ta’e Ximotewos gara - laafinaan akka isaan gargaaru isa akeekkachiiseera . 
 Jalqabumayyuu dhugaa jabeessanii qabachuufi kiyyoo ilaalcha gantummaatiin qabamuurraa fagaachuun gaariidha . 
 Addaamiifi Hewwaan soba Diiyaabilosirraa fagaachuu mannaa isa dhaggeeffachuusaaniitiin gantoota ta’aniiru . 
 Nutihoo gantoota dhaggeeffachuu , barreeffamootasaanii dubbisuu , yookiin Weeb Saayitiisaanii qoruu qabnaa ? 
 Waaqayyoofi dhugaa kan jaallannu yoo ta’e akkas hin goonu . 
 ‘ Hojiisaanii isa hamaatti hirmaachuu ’ waan hin barbaanneef , gantoonni mana keenya akka dhufan hin heyyamnu ; nagaas isaan hin gaafannu . 
 Matumaa kiyyoo Diiyaabilos isa namoota “ barsiisa wanta amaname irraa kaachisee nama balleessu ” fiduun , barsiistota sobduu ‘ dubbii mataa keessaa fuudhanii odeessaniifi ’ warra ‘ nurraa nyaachuu ’ barbaadaniin mo’amnee ‘ karaa dhugaa ’ dhiisuu hin qabnu . — 2 Phexros 2 : 1 - 3 . 
 14 , 15 . 
 Phaawulos jaarsolii gumii Efesoon turaniifi hidhata amantaasaa kan ta’e Ximotewosiif akeekkachiisa akkamii kenne ? 
 Phaawulos jaarsolii gumii Efesoon turaniin akkas jedheera : “ Of eeggadhaa , karra hoolota Waaqayyoo warra hafuurri qulqulluun akka eegdaniif isin dhaabeefis , eeggadhaa ! 
 Waldaa kristiyaanaa isa Waaqayyo dhiiga tokkicha ilma isaatiin kan isaa godhate eegaa ! 
 Erga ani adeemee immoo warri akka yeeyyii sodaachisoon , hoolota karra keessatti kan hin hambifne akka isin gidduu galan ani beeka . 
 Isinuma keessaa iyyuu namoonni dubbii dhugaa jal’isuudhaan amantoota garagalchanii of duukaa buusan in ka’u . ” 
 Yeroo boodas gantoonni akkasii kan ka’an yeroo ta’u ‘ dubbii dhugaas jal’isaniiru . ’ 
 Phaawulos , Dh.K.B . naannoo bara 65⁠tti ‘ dubbicha isa dhugaa qajeeltootti akka hojjetu ’ Ximotewosiin akeekkachiisee ture . 
 Itti fufuudhaanis Phaawulos akkas jechuudhaan barreesseera : “ Dubbii midhaan hin qabne isa wanta qulqullaa’aadhaan mormu irraa fagaadhu ! 
 Inni ittuma caalchisee nama Waaqayyoo ta’uu irraa nama fageessa . 
 Dubbiin akkasii akka madaa foon nyaatee bal’achaa adeemuu ti ; Himnewosii fi Filexoos warra dubbii akkasii dubbatan keessa jiru . 
 Isaan kun ‘ Du’aa ka’uun kanaan dura ta’eera ’ jechuudhaan dhugaa irraa kaataniiru ; amantii warra kaaniis garagalchaniiru . ” 
 Gantummaan jalqabee ture ! 
 Phaawulos itti fufuudhaan “ hundeen Waaqayyo kaa’e jabaatee in dhaabata ” jedheera . — 2 Ximotewos 2 : 15 - 19 . 
 Gantuu inni jalqabaa malawwan garagaraatiin gargaaramee gowwoomsuuf yaalii godhus , Waaqayyoofi Sagaleesaatiif amanamoo taanee deddeebi’uu kan dandeenye akkamitti ? 
 Seexanni gantootaan gargaaramee waaqeffannaa dhugaa mancaasuuf yeroo baay’ee yaalii godhus , carraaqqiinsaa utuu bu’aa isaaf hin argamsiisin hafeera . 
 Chaarlis Teez Raasil naannoo bara 1868⁠tti , barumsawwan bu’uraa yeroo dheeraadhaa kaasee Saba Kiristiyaanaa keessatti fudhatama argatanii turan of eeggannoodhaan erga qoree booda , “ ergaa Macaafa Qulqulluu keessatti argamuu wajjin kan wal faalleessu ta’uusaa hubate . ” 
 Raasil namoota dhugaa barbaadan muraasaa wajjin ta’uudhaan Piitisbarg , Pensilvaaniyaa , Yuunaayitid Isteetitti tuuta qayyabannaa Macaafa Qulqulluu hundeesse . 
 Dhugaa Baatonni Yihowaa yeroo sanaa eegalee waggoota 140 darban keessatti beekumsisaanii , akkasumas jaalalli Waaqayyoofis ta’e Sagaleesaatiif qaban guddateera . 
 Gantuun inni jalqabaa malawwan garagaraatiin gargaaramee nu gowwoomsuuf yaalii godhus , hojjetaan amanamaaniifi ogeessi karaa hafuuraa dammaqaa waan ta’eef , Yihowaafis ta’e Sagaleesaatiif amanamoo taanee akka deddeebinu nu gargaareera . 
 Hanga har’aattis , ‘ hundeen Waaqayyo kaa’e jabaatee dhaabateera . ’ 
 Inni Biyya Lafaa Seerratu 
 Matumaa Akka Isin Mo’atu Hin Heyyaminaa 
 17 - 19 . 
 Biyyi lafaa inni to’annaa Diiyaabilos jala jiru maalidha ? 
 Biyya lafaa kana jaallachuu kan hin qabne maaliifi ? 
 Karaa Seexanni kiyyootti nu galchuuf yaalii itti godhu garabiraanimmoo biyya lafaa , jechuunis hawaasa ilmaan namootaa isa Waaqayyorraa fagaateefi karaa qajeelaa hin taanerra deddeebi’u akka jaallannu gochuudhaani . 
 Yesus Diiyaabilosiin , isa “ biyya lafaa kana seerratu ” jedhee erga waamee booda : “ Inni ana irratti aboo hin qabu ” jedhee dubbateera . 
 Nutis matumaa Seexanni akka nu to’atu heyyamuu hin qabnu ! 
 Dhugaadha , “ guutummaan biyya lafaa immoo harka isa hamaa jala akka jiru in beekna . ” 
 Diiyaabilos , Yesus gantuu ta’uudhaan al tokko lafa dhahee yoo isaaf sagade “ isaan kana hundumaa [ mootummoota biyya lafaa hundumaa ] ” akka isaaf kennu kan dubbate biyyi lafaa waan harkasaa jala jiruufidha . 
 Ilmi Waaqayyoo garuu kana akka hin goone jabeessee ibsuudhaan afeerriisaa akka hin fudhanne itti himeera . 
 Biyyi lafaa inni Seexanaan seerratamu kun duuka buutota Kiristosis ni jibba . 
 Kanaaf , Yohannis biyya lafaa akka hin jaallanne nu akeekkachiisuunsaa nu dinqisiisuu hin qabu ! 
 Yohannis akkas jechuudhaan barreesseera : “ Biyya lafaa yookiis waan biyya lafaa jaallachuutti hin hidhaminaa ; namni tokko biyya lafaa jaallachuutti yoo hidhame , Waaqayyo abbaa jaallachuun isa keessa hin jiru . 
 Wanti biyya lafaa keessa jiru hundinuu , hawwiin foonii , hawwiin ijaas , jireenyaan kooruunis biyya lafaa keessaa ba’a malee , abbaa biraa hin ba’u . 
 Biyyi lafaa , hawwiin isaas hundinuu in darba , namni fedha Waaqayyoo raawwatu garuu bara baraan in jiraata . ” 
 Akkaataan jireenyaa biyya lafaa , foon keenya isa cubbamaarratti dhiibbaa waan geessisuufi seera Yihowaan baasee wajjin kan wal faallessu waan ta’eef , biyya lafaa jaallachuu hin qabnu . 
 Amalli akka biyya lafaa jaallachaa jirru argisiisu garaa keenya keessa akka jiru yoo hubanne maal gochuu qabna ? 
 Amala akkasiifi fedhiiwwan foonii wantoota kanaa wajjin walitti dhufeenya qaban mo’uu akka dandeenyu akka nu gargaaruuf Waaqayyoon haa kadhannu . 
 Ilmaan namootaa daandii qajeelummaarraa fagaatan haala ijaan hin argamneen “ kan seerratan ” “ macca hafuurota hamminaa ” ta’uusaanii yoo hubanne , “ xuraa’ummaa biyya lafaa ” irraa fagaachuuf akka carraaqqii goonu homaa hin shakkisiisu . — Yaaqoob 1 : 27 ; Efesoon 6 : 11 , 12 ; 2 Qorontos 4 : 4 . 
 Nuti “ Kan biyya lafaa ” miti jechuu kan dandeenyu maaliifi ? 
 Yesus bartootasaa ilaalchisee : “ Akkuma ani kan biyya lafaa hin ta’in , isaanis kan biyya lafaa miti ” jedhee dubbateera . 
 Kiristiyaanonni dibamooniifi hidhattoonnisaanii warri Yihowaadhaaf of murteessan , amalaanis ta’e hafuuraan qulqulluu ta’anii jiraachuufi biyya lafaarraa fagaachuuf carraaqqii godhu . 
 Biyyi lafaa inni qajeelummaarraa fagaate kun nurraa waan adda ta’eefi ‘ qajeelummaa waan lallabnuuf ’ nu jibba . 
 Dhugaadha , kan jiraannu ilmaan namootaa warra halalee , warra ejjan , warra namoota saaman , warra waaqayyolii tolfamoo waaqeffatan , warra hatan warra sobaniifi warra machaa’anii wajjinidha . 
 Nuti garuu , cubbuu isa biyya lafaa to’atuun waan hin geggeeffamneef , “ hafuura biyya lafaa ” hin baafannu . — 1 Qorontos 2 : 12 . 
 Diiyaabilosiif Karaa Hin Kenninaa ! 
 21 , 22 . 
 Gorsa Phaawulos Efesoon 4 : 26 , 27⁠rratti argamu hojiirra oolchuu kan dandeessan akkamitti ? 
 ‘ Hafuurri biyya lafaa ’ akka nu to’atu heyyamuu mannaa , hafuura Waaqayyootiin geggeeffamna ; hafuurri kunimmoo amalawwan akka jaalalaafi of dhowwuu akka horannu nu gargaara . 
 Amalawwan kunimmoo dhiibbaa Diiyaabilos amantaa keenyarratti geessisu akka ofirraa ittisnu nu gargaara . 
 Inni ‘ dheekkamsa isa waan hamaa hojjechuutti nu geessu ’ akka raawwannu kan barbaadu yeroo ta’u , hafuurri Waaqayyoommoo ‘ dheekkamsarraa akka of qusannuufi aaruu ’ akka dhiisnu nu gargaara . 
 ( Faarfannaa 37 : 8 ) Darbee darbee sababii ga’aa akka dheekkamnu nu taasisu qabna ta’a . 
 Ta’us , Phaawulos gorsa akkas jedhu nuu kenneera : “ Yoo aartan iyyuu aariin keessan gara cubbuutti isin hin geessin ! 
 Utuma aariitti jirtaniis aduun isin duraa hin lixin ! 
 Seexanaaf [ Diiyaabilosiif ] karaa hin kenninaa ! ” — Efesoon 4 : 26 , 27 . 
 Akka aarretti yoo turre aariin keenya cubbuu akka raawwannu nu gochuu danda’a . 
 Akka aarretti turuun keenyammoo gumii keessatti walii galteen akka dhibu yookiin gocha gadhee akka raawwannu gochuuf Seexanaaf karaa bana . 
 Kanaaf , yeroo warra kaanii wajjin waldhabiinsi uumamu karaa Waaqayyo biratti fudhatama qabuun dafnee rakkoo kana hiikuu qabna . 
 ( Lewwoota 19 : 17 , 18 ; Maatewos 5 : 23 , 24 ; 18 : 15 , 16 ) Egaa , hafuura Waaqayyootiin geggeeffamuudhaan amala of qabuu haa horannu ; sababii dheekkamuuf nu dandeessisu qabaannullee , dheekkamsi keenya hadhaa’ummaa , hammeenyaafi jibbatti akka nu hin geessine of haa eeggannu . 
 Mataduree itti aanurratti gaaffiiwwan kamirratti mari’anna ? 
 Mataduree kana keessatti amalawwan Diiyaabilos irraa fagaachuu qabnu tokko tokko ilaalleerra . 
 Ta’us , namoonni barruu kana dubbisan tokko tokko gaaffii akkas jedhu gaafachuu danda’u : Seexana sodaachuu qabnaa ? 
 Kiristiyaanotarratti ariyatamni akka ga’u kan godhu maaliifi ? 
 Diiyaabilos akka nu hin gowwoomsine of eeggachuu kan dandeenyu akkamitti ? 
 [ Footnotes ] 
 Masaraa Eegumsaa Sadaasa 15 , 2005 mataduree “ Dhugumaan Diiyaabilos Jiraa ? ” 
 jedhu ilaali . 
 Deebiinkee Maalidha ? 
 • Matumaa maqaa namootaa hadheessuu kan hin qabne maaliifi ? 
 • Akka 1 Yohannis 3 : 15⁠rratti ibsametti , nama nama ajjeesu akka hin taaneef maal gochuu qabna ? 
 • Gantootaaf ilaalcha akkamii qabaachuu qabna ? 
 Maaliif ? 
 • Biyya lafaa jaallachuu kan hin qabne maaliifi ? 
 Seexanaan Mormaa ! 
 Innis Isin Dhiisee In Baqataa 
 “ Harka Waaqayyoo jala of galchaa ; Seexanaan immoo mormaa ! 
 Innis isin dhiisee in baqata . ” — YAAQOOB 4 : 7 . 
 1 , 2 . ( a ) Seenaan Isaayaas boqonnaa 14⁠rra jiru , amala Seexanaa isa kam kan argisiisudha ? 
 ( b ) Gaaffiiwwan kamirratti mari’anna ? 
 OF TUULUUDHAAN Seexana kan caalu hin jiru . 
 Raajii Waaqayyo kan ta’e Isaayaas of tuulummaa Seexanaa fakkeenyaan ibseera . 
 Baabilon guutummaa biyya lafaarratti olaantummaa argachuushee waggaaoota dhibba tokkoo ol ta’u dura , sabni Yihowaa ‘ mootii Baabiloniin ’ akka akkas jedhan ibsamee ture : “ Ati garaa kee keessatti , ‘ Ani gara bantiiwwan waaqaatti ol nan ba’a , urjoota Waaqayyoo [ mootota karaa hidda sanyii Daawit dhufan ] gararraas teessoo koo nan dhaabbadha , . . . isa hundumaa gararraa jiruttis of nan fakkeessa in jette . ’ ” 
 ( Isaayaas 14 : 3 , 4 , 12 - 15 ; Lakkoobsa 24 : 17 ) Of tuulummaan “ mootii Baabilon ” amala Seexanaa isa “ waaqayyicha bara si’anaa ” wajjin kan wal fakkaatudha . 
 Haata’u malee , akkuma kufaatii guddaan mootummaa Baabilonirra ga’e , of tuulummaan Seexanaas dhumarratti badiisa isarraan ga’a . 
 Ta’us , hanga Seexanni jirutti gaaffiiwwan kanaa gaditti argaman nu yaaddessuunsaanii hin oolu : Seexana sodaachuu qabnaa ? 
 Kiristiyaanotarratti ariyatamni akka ga’u kan godhu maaliifi ? 
 Akka inni nu hin gowwoomsine of eeggachuu kan dandeenyu akkamitti ? 
 Diiyaabilosiin Sodaachuu Qabnaa ? 
 3 , 4 . 
 Kiristiyaanota dibamoo wajjin haala wal qabateen abdiin raawwiisaa argate maalidha ? 
 Jechoonni Kiristos akkas jechuudhaan dubbate Kiristiyaanota dibamoo baay’ee jajjabeessu : “ Dhiphina isa sitti dhufuuf jiru hin sodaatin ! 
 Kunoo , Seexanni , akka isin qoramtanii ilaalamtaniif , isin keessaa kaan mana hidhaatti akka galfamtan gochuuf jedha ; guyyaa kudhaniif rakkina argachuuf jirtu ; du’a yoo sitti fide iyyuu , ati hamma du’aatti amanamaa ta’i ! 
 Ani immoo gonfoo ittiin jireenya argatan siifan kenna . ” 
 Kiristiyaanonni dibamoonis ta’an , namoonni lafarra jiraachuuf abdii qabaniifi hidhatasaanii ta’an Seexana hin sodaatan . 
 Kun ta’uu kan danda’e uumamasaaniitiin namoota waa hin sodaanne waan ta’aniif utuu hin ta’in , Waaqayyoon waan sodaataniifi ‘ gaaddisa bobaasaa jalatti kooluu waan galaniifidha . ’ — Faarfannaa 34 : 9 ; 36 : 7 . 
 Bartoonni Yesus warri jaarraa jalqabaatti turaniifi ija jabeeyyii turan rakkinni guddaan isaanirra ga’uyyuu , hamma du’aatti amanamummaasaanii eeganiiru . 
 Kiristiyaanonni dibamoon , Yihowaan tajaajiltootasaa warra amanamoo ta’an matumaa akka hin dhiisne waan beekaniif ari’atama Seexanni isaanirraan ga’u sodaachuudhaan gara duubaatti hin jenne . 
 Yeroo har’aattis haaluma wal fakkaatuun Kiristiyaanonni dibamoonis ta’an warri mataasaanii Yihowaadhaaf murteessaniifi hidhatasaanii ta’an amanamummaa Waaqayyoof qaban cabsuurraa fagaachuuf murtoo godhaniiru . 
 Ta’us Phaawulos , Seexanni akka du’a nurraan ga’uu danda’u dubbateera . 
 Erga akkas ta’ee kun akka sodaannu nu gochuu hin qabuuree ? 
 Ibroota 2 : 14 , 15⁠rraa barumsa maalii arganna ? 
 Phaawulos , Yesus ‘ akkumasaanii , jechuunis akkuma namootaa fooniifi dhiiga ta’e ’ jedhee erga ibsee booda , “ du’a isaatiin Seexana isa humna du’aa qabu balleessuudhaaf nama ta’e . 
 Warra du’a sodaachuudhaan bara isaanii guutuu garbummaa jala jiraatan hundumaa birmaduu baase ” jechuudhaan dubbateera . 
 Seexanni ‘ humna du’aa waan qabuuf ’ Yihudaa isa biyya Keriyotiin erga to’atee booda , geggeessitoota warra Yihudiifi warra Roomaatiin gargaaramee Yesusiin ajjeesiseera . 
 Haata’u malee , Yesus aarsaa ta’ee du’uunsaa ilmaan namootaa warra cubbamoo ta’an to’annaa Seexanaa jalaa birmaduu baasuusaarrayyuu , karaa itti jireenya bara baraa argannu nuuf qopheesseera . — Yohannis 3 : 16 . 
 6 , 7 . 
 Humni Seexanni du’arratti qabu daangaansaa hanga maaliitti ? 
 Humni Seexanni du’arratti qabu daangaansaa hanga maaliitti ? 
 Seexanni gochawwan hammeenyaa erga raawwachuu jalqabee kaasee sobni inni dubbateefi qajeelfamni inni kenne ilmaan namootaarra du’a geessiseera . 
 Kunis kan ta’e sababii Addaam cubbuu hojjeteefi ilmaan namootaa cubbuufi du’a waan dhaalchiseefidha . 
 Kana malees , tajaajiltoonni Seexanaa lafarratti argaman saba Yihowaa kan ari’atan yeroo ta’u , al tokko tokkos akkuma Yesusiin ajjeesan tajaajiltoota Yihowaas ni ajjeesu . 
 Kana jechuun garuu , Seexanni namoota ajjeesuu barbaadu hundaa ajjeesuu ni danda’a jechuu miti . 
 Waaqayyo tajaajiltootasaatiif eegumsa kan godhu ta’uusaarrayyuu , waaqeffattootasaa warra dhugaa lafarratti argaman hundaa akka balleessu gonkumaa hin heyyamuuf . 
 Dhugaadha , Yihowaan sabasaa hundaarra ari’atamni akka ga’u yookiin nu keessaa tokko tokko ari’atama Seexanni nurra ga’uun akka duunu heyyamuu danda’a . 
 Ta’us , Macaafni Qulqulluun abdii dinqisiisaa namoonni maqaansaanii ‘ macaafa seenaa ’ keessatti galmeeffame dubbata . 
 Seexannimmoo , gonkumaa abdii du’aa ka’uu ilaalchisee kenname kana hambisuu hin danda’u ! — Miilkiyaas 3 : 16 ; Yohannis 5 : 28 , 29 ; Hojii Ergamootaa 24 : 15 . 
 Seexanni Ari’atama Kan Nurraan Ga’u Maaliifi ? 
 Seexanni tajaajiltoota Waaqayyoorratti ari’atama kan geessisu maaliifi ? 
 Tajaajiltoota Yihowaa warra amanamoo yoo taane , Seexanni ari’atama nurraan ga’uuf sababii guddaa qaba jechuudha . 
 Kaayyoonsaa amantaa keenya laaffisuudha . 
 Abbaa keenya isa samii wajjin walitti dhufeenya cimaa kan qabnu yeroo ta’u , Seexannimmoo walitti dhufeenya gaarii kana nu jalaa balleessuu barbaada . 
 Kunimmoo nu dinqisiisuu hin qabu . 
 Yihowaan , ‘ dubartiisaa ’ ishee akka fakkeenyaatti ibsamteefi ‘ boficha ’ gidduutti , akkasumas “ sanyii ” isaanii gidduutti diinummaa akka uumu Eeden keessatti dursee dubbateera . 
 ( Uumama 3 : 14 , 15 ) Macaafni Qulqulluun Diiyaabilosiin , “ boficha bara durii ” jedhee kan waamu ta’uusaarrayyuu , yeroo gabaabduu duwwaan akka isaaf hafeefi guddaa akka aare dubbata . 
 Diinummaan “ sanyii ” lamaansaanii gidduu jiru hanga itti fufetti , namoonni amanamummaadhaan Yihowaa tajaajilan ari’atamni akka isaanirra ga’u eeguu danda’u . 
 Seexanni ari’atama akkasii kan nurraan ga’u maaliif akka ta’e sirriitti hubatteettaa ? 
 9 , 10 . 
 Seexanni gaaffii akkamii kaaseera ? 
 Gaaffiin kun amanamummaa ilmaan namootaa wajjin kan wal qabatu akkamitti ? 
 Seexanni uumama cufa bulchuuf mirga kan qabu eenyu akka ta’e ilaalchisee gaaffii kaaseera . 
 Haala olaantummaa Waaqayyoo wajjin wal qabateenis , amanamummaa ilmaan namootaa Uumaasaaniitiif qabanirrattis gaaffii kaaseera . 
 Seexanni nama qajeelaa kan ture Iyoobirratti ari’atama fidee ture . 
 Maaliif ? 
 Amanamummaa Iyoob Yihowaadhaaf qabu balleessuu waan barbaadeefidha . 
 Haati manaasaafi michoonnisaa warra ‘ jajjabeessitoota rakkina dabalan ’ sadan , yeroo sanatti namoota kaayyoo Seexanaa babal’isan ta’anii tajaajilaniiru . 
 Macaafa Iyoobirraa hubachuun akka danda’amutti , Diiyaabilos akka namoota qoru utuu isaaf heyyamamee namni Waaqayyoof amanamaa ta’ee dhaabatu tokkollee akka hin argamne dubbachuudhaan Yihowaarratti mormii kaaseera . 
 Ta’uyyuu , Iyoob amanamummaasaa eegee jiraachuudhaan Seexanni sobduu ta’uunsaa mirkanaa’eera . 
 ( Iyoob 1 : 8 – 2 : 9 ; 16 : 2 ; 27 : 5 ; 31 : 6 ) Seexanni , Dhugaa Baatota Yihowaa yeroo har’aatti argamnurrattis ari’atama kaasee amanamummaa keenya balleessuudhaan jechisaa kun dhugaa ta’uusaa mirkaneessuu barbaada . 
 Diiyaabilos ari’atama kan nurraan ga’u amanamummaa Waaqayyoof qabnu nu jalaa balleessuuf akka ta’e beekuun keenya jabinaafi cimina akka argisiisnu nu gargaara . 
 ( Keessa Deebii 31 : 6 ) Waaqni keenya Waaqa uumama cufarratti olaantummaa qabu waan ta’eef , amanamummaa keenya eegnee akka dhaabannuuf gargaarsa nu barbaachisu nuu kenna . 
 Yeroo hundumaa amanamummaa keenya eegnee jiraachuudhaan garaa Yihowaa haa ciibsinu ; kana gochuudhaanis Yihowaan diinasaa isa jalqabaa , jechuunis Diiyaabilos isa Seexana jedhamuuf deebii akka kennu goona . — Fakkeenya 27 : 11 . 
 ‘ Isa Hamaarraa Nu Oolchi ’ 
 Kadhannaan “ Qoramattis nu hin galchin ” jedhu hiiknisaa maalidha ? 
 Amanamummaa ofii eeganii jiraachuun salphaa miti ; kadhannaa cimaa gochuu barbaada . 
 Karaa kanaan , jechoonni kadhannaa akka fakkeenyaatti kennaman keessatti argaman baay’ee nu gargaaru . 
 Barumsi Yesus kadhannaa ilaalchisee barsiise gar tokkoonsaa akkas jedha : “ Qoramattis nu hin galchin , isa hamaarraa nu oolchi malee . ” 
 Yihowaan akka cubbuu hojjennuuf nu hin qoru . 
 Haata’u malee , Macaafni Qulqulluun al tokko tokko wanti tokko akka ta’u waan heyyameef qofa , akka inni akkas godhe dubbata . 
 ( Ruut 1 : 20 , 21 ) Kanaaf , kadhannaa ilaalchisee akka Yesus dubbatetti yeroo kadhannu , Yihowaan qorumsa nurra ga’een akka kufnu akka hin heyyamne gaafachuu keenya argisiisa . 
 Macaafni Qulqulluun , Yihowaan kadhannaa keenya kan dhaga’u ta’uusaa akkas jechuudhaan nuu mirkaneessa : “ Waaqayyo amanamaa waan ta’eefis , humna keessan gararraatti akka isin qoramtaniif isin hin dhiisu , garuu qorama sana keessatti akka isin dandeessan in godha , karaa isin keessaa baatanis isiniif in kenna . ” — 1 Qorontos 10 : 13 . 
 ‘ Isa hamaarraa nu oolchi ’ jennee kan kadhannu maaliifi ? 
 Yesus fakkeenya kadhannaasaarratti waa’ee qorumsaa erga dubbatee booda , jecha “ isa hamaarraa nu oolchi ” jedhu dubbateera . 
 Macaafni Qulqulluun afaan Oromoo “ hamaa nu oolchi ” jedha . 
 Haata’u malee , jechi “ nu oolchi ” jedhu Macaafa Qulqulluu keessatti caalaatti kan ittiin hojjetame haala namootaa wajjin wal qabateenidha . 
 Akkasumas Wangeelli Maatewos Diiyaabilosiin , kan “ isa qoru ” jedhee waama . 
 Kanaaf , ‘ isa hamaa ’ jechuunis Seexanarraa nu oolchi jennee kadhachuun keenya baay’ee barbaachisaadha . 
 Seexanni Waaqayyorratti akka cubbuu hojjennu nu gochuuf yaalii godha . 
 “ Isa hamaarraa nu oolchi ” jennee yeroo kadhannu , Seexanni karaa ittiin nu gowwoomsu akka hin arganne , Abbaan keenya inni samii akka nu gargaaruufi akka qajeelfama nuu kennu kadhachuu keenyadha . 
 Seexanaan Hin Gowwoomfaminaa ! 
 13 , 14 . 
 Kiristiyaanonni gumii Qorontos nama gumiisaanii keessa ejja raawwate tokkoof ilaalcha qaban jijjiiruun kan isaan barbaachise maaliifi ? 
 Phaawulos , waliif dhiisuu ilaalchisee Kiristiyaanota gumii Qorontosiin akkas jechuudhaan isaan akeekkachiiseera : “ Nama isin yakka isaa dhiiftaniif anis immoo nan dhiisaaf ; wanti ani namaaf dhiisu jira yoo ta’e , sababii keessaniif jedhee fuula Kristos duratti dhiiseeraaf . 
 Akeeki Seexanaa maal akka ta’e waan beeknuuf , Seexanni akka nu hin gowwoomsineef kana in goona . ” 
 Seexanni nu qoruuf mala adda addaatiin gargaaramuu kan danda’u erga ta’ee , Phaawulos yaada olitti argamu kan barreesse maaliifi ? 
 Kiristiyaanonni gumii Qorontos namni ejja raawwate akkasumaan miseensa gumii ta’ee akka itti fufu waan heyyamaniif , Phaawulos isaan ceepha’eera . 
 “ Halalummaan warra saba Waaqayyoo hin ta’in keessatti illee salphaatti hin ilaalamne ” yeroo isaan gidduutti raawwatamu callisanii ilaaluunsaanii maqaan gumichaa akka xuraa’u waan godheef , Seexanni baay’ee hin gammadin hin oolle . 
 Booda garuu namni cubbuu akkasii raawwate gumii keessaa baafameera . 
 Yeroo boodas , namni kun qalbii geddarateera . 
 Obboloonni kun nama kanaaf dhiifama godhanii gara gumiitti akka deebi’u utuu gochuu didanii , Seexanni karaa itti isaan gowwoomsu garabiraa argata ture . 
 Akkamitti ? 
 Yoo akkas godhan , isaanis akkuma Seexanaa gara jabeeyyiifi kan oo’a hin qabne ta’u turan . 
 Namni qalbii geddarate kun “ gadda baay’ee guddaadhaan liqimfamuu isaa irraa ” kan ka’e Yihowaa waaqeffachuu yoo dhaabe , keessumaa jaarsoliin Yihowaa isa oo’a qabeessa ta’e biratti wanta kanaaf itti gaafatamu . 
 Kiristiyaanni dhugaa kamiyyuu , gara jabeessa , gaarummaa kan hin qabneefi oo’a kan hin qabne ta’uudhaan Seexana fakkaachuu akka hin barbaanne beekamaadha . 
 Mi’a Lolaa Isa Kan Waaqayyoo Hidhachuudhaan Eegumsa Argachuu 
 Lola akkamii gochaa jirra ? 
 Lola kanarratti injifannoo argachuun keenya maalirratti kan hundaa’edha ? 
 Dhiibbaa Seexanni nurraan ga’urraa of eeggachuu yoo barbaanne , humnoota hafuurota hamoo wajjin wal’aansoo wal qabuu qabna . 
 Wal’aansoo hafuurota hamoo wajjin goonurratti injifannoo argachuun keenya ‘ mi’a lolaa isa kan Waaqayyoo guutummaatti hidhachuu ’ keenyarratti kan hundaa’edha . 
 Miini lolaa kun ‘ qajeelummaa akka maddaa sibiilaatti uffatanii dhaabachuu ’ kan dabalatudha . 
 Mootii Israa’el kan ture Saa’ol Waaqayyoof abboomamuu diduusaatiin hafuura qulqulluu dhabuunsaa rakkoo guddaa isarraan ga’eera . 
 ( 1 Saamu’el 15 : 22 , 23 ) Haata’u malee , nuti karaa qajeelummaarra kan deddeebinuufi mi’a lolaa isa kan hafuuraa guutummaatti kan uffannu yoo ta’e , hafuura Waaqayyoo kan argannu ta’uu keenyarrayyuu , Seexanniifi hafuuronni hamoon warri ergamootasaa ta’an akka dhiibbaa nurraan hin geenyeef eegumsa arganna . — Fakkeenya 18 : 10 . 
 Dhiibbaa humnoonni hafuurota hamoo nurraan ga’an yeroo hundumaa ofirraa ittisuuf gargaarsa argachuu kan dandeenyu akkamitti ? 
 Dhiibbaa humnoonni hafuurota hamoo nurraan ga’anirraa yeroo hundumaa eegumsa argachuuf wantoonni nu barbaachisan garabiraan , yeroo hundaa Sagalee Waaqayyoo dubbisuu , qayyabachuufi barreeffamoota karaa ‘ hojjetaa amanamaafi ogeessaa ’ qophaa’aniin akka gaariitti gargaaramuu kan dabalatudha . 
 Akkas kan goonu yoo ta’e , gorsa Phaawulosii wajjin haala wal simuun sammuu keenya wantoota hafuuraatiin guunna . 
 Phaawulos kana ilaalchisee akkas jechuudhaan dubbateera : “ Obboloota ko , waa’ee waanuma dhugaa ta’ee , waanuma ulfina qabuu , waanuma qajeelaatti lakkaa’amuu , waanuma qulqulluu ta’ee , waanuma jaallatamaa waanuma gurratti toluu , waanuma gaarii ta’ee , waanuma galata qabuu yaadaa ! ” — Filiphisiiyus 4 : 8 . 
 Misiraachicha karaa bu’a qabeessa ta’een lallabuuf maaltu nu gargaara ? 
 Yihowaan ‘ Akka nama kophee kaa’ateetti wangeela nagaa lallabuuf qophaa’oo ’ akka taanu nu gargaara . 
 Yeroo hundaa gumiirratti hirmaachuun misiraachoo Mootummaa Waaqayyoo akka lallabnu nu gargaara . 
 Namoonni waa’ee Waaqayyoo dhugaasaa akka baraniifi karaa hafuuraa birmadummaa akka argatan gargaaruun keenya gammachuu guddaan nuuf argamsiisa ! 
 Barumsa amantii sobaarraa fagaachuufis ta’e “ da’oo jajjabaa jigsuudhaaf ” ‘ billaa hafuuraa jechuunis , dubbii Waaqayyoo fudhachuun ’ baay’ee barbaachisaadha . 
 Sagalee Waaqayyoo kan ta’e Macaafa Qulqulluu karaa bu’a qabeessa ta’een yoo fayyadamne , dhugaa barsiisuufi gowwoomsaa Seexanaarraa fagaachuuf nu gargaara . 
 “ Haxxummaa Seexanaatiin mormuu ” kan dandeenyu akkamitti ? 
 Phaawulos , waa’ee mi’a lolaa hafuuraa dubbachuu kan jalqabe akkas jechuudhaan ture : “ Gooftaatti humna isaa isa aangoo - qabeessattis jabaadhaa . 
 Haxxummaa Seexanaatiin mormuu akka dandeessanitti , mi’a lolaa isa kan Waaqayyoo guutummaatti hidhadhaa ! ” 
 Jechi afaan Giriikiitiin “ mormuu ” jedhu , loltuu iddoosaa qabatee dhaabate kan argisiisudha . 
 Seexanni tokkummaa keenya diiguuf , barumsa keenya mancaasuuf , yookiin amanamummaa Waaqayyoof qabnu nu jalaa balleessuuf haxxummaa gara garaatiin gargaaramus , lola karaa hafuuraa goonurratti jabaannee dhaabanna . 
 Miidhaa nurraan ga’uuf yaalii inni hamma har’aatti godhe akkuma isaaf hin mijaa’in hafe , gara fuulduraattis matumaa isaaf hin mijaa’u ! 
 * 
 Seexanaan Mormaa ! 
 Innis Isin Dhiisee In Baqata 
 Karaan itti Seexana mormuu dandeenyu keessaa inni tokko maalidha ? 
 Wal’aansoo karaa hafuuraa Seexanaafi hafuurota hamoo to’annaasaa jalatti argamanii wajjin goonurratti injifannoo argachuu ni dandeenya . 
 Sababii itti Seexana sodaachuu hin qabne ilaalchisee Yaaqoob akkas jechuudhaan barreesseera : “ Harka Waaqayyoo jala of galchaa ; Seexanaan immoo mormaa ! 
 Innis isin dhiisee in baqata . ” 
 Seexanaafi hafuurota hamoorraa fagaachuuf karaan itti tarkaanfii cimaa fudhannu keessaa inni tokko , qoricha namatti gochuu yookiin nama daawwessuu , akkasumas wantoota kanaa wajjin walitti dhufeenya qabanirraa fagaachuudha . 
 Macaafni Qulqulluun Tajaajiltoonni Yihowaa hooda heduurraa , urjii ilaalanii namaaf himuurraa , hooda dubbachuufi qoricha namatti tolchuurraa fagaachuu akka qaban dubbata . 
 Yeroo hundaa sochiiwwan hafuuraarratti kan hirmaannuufi ejjennoo hafuuraa cimaa yoo qabaanne , namni kamiyyuu qoricha nutti hojjeta jennee sodaachuu hin qabnu . — Lakkoobsa 23 : 23 ; Keessa Deebii 18 : 10 - 12 ; Isaayaas 47 : 12 - 15 ; Hojii Ergamootaa 19 : 18 - 20 . 
 Seexanaan mormuu kan dandeenyu akkamitti ? 
 Qajeelfama Macaafa Qulqulluufi dhugaa achi keessatti argamuu wajjin haala wal simuun jiraachuufi ejjennoo cimaa fudhachuudhaan ‘ Seexanaan mormuu ’ ni dandeenya . 
 Seexanni biyyi lafaa kanaaf waaqasaa waan ta’eef isaa wajjin walii galee jiraata . 
 Kanaaf , amalawwan biyya lafaa kan akka of tuuluu , ofittummaa , amala addaggummaa , walirratti ka’uufi qabeenyaaf bakka guddaa kennuurraa fagaachuu qabna . 
 Seexanni yeroo lafa onaa keessatti isa qore , Yesus Caaffata Qulqullaa’aadhaan gargaaramee yommuu deebii isaaf kennetti , Seexanni isarraa baqachuusaa beekna . 
 Haaluma wal fakkaatuun nutis , guutummaatti Yihowaaf kan ajajamnuufi akka isatti amanamnu kadhannaadhaan kan argisiisnu yoo ta’e Seexanni ‘ nu dhiisee baqata . ’ 
 Yihowaafi Ilmisaa nuu wajjin waan ta’aniif , namni kamiyyuu , Seexannillee , miidhaa bara baraa nurraan ga’uu hin danda’u ! — Faarfannaa 91 : 9 - 11 . 
 [ Footnotes ] 
 Mi’a lolaa hafuuraa isa Waaqayyo biraa argannu ilaalchisee ibsa dabalataa argachuuf , Masaraa Eegumsaa Caamsaa 15 , 1992 , fuula 21 - 23 ilaali . 
 Deebiinkee Maalidha ? 
 • Seexana sodaachuu qabnaa ? 
 • Seexanni Kiristiyaanotarra ari’atama kan geessisu maaliifi ? 
 • “ Isa hamaarraa nu oolchi ” jennee kan kadhannu maaliifi ? 
 • Waraana karaa hafuuraatiin goonuun injifannoo argachuu kan dandeenyu akkamitti ? 
 Obsa Argisiisuudhaan Fakkeenya Yihowaa Hordofaa 
 “ Gooftaan wanta abdachiise raawwachuudhaaf hin seesu ; . . . obsaan isiniif in danda’a . ” — 2 Phexros 3 : 9 . 
 Yihowaan namootaaf kennaa guddaa akkamii qopheesseera ? 
 YIHOWAAN wanta eenyuyyuu nuu kennuu hin dandeenye nuu qopheesseera . 
 Wanti kunis baay’ee kan nama gammachiisuufi gati jabeessa waan ta’eef , eenyuyyuu bituu ykn argachuun qaba jechuu hin danda’u . 
 Kennaan kunis jireenya bara baraa yeroo ta’u , innis baay’ee keenyaaf lafa jannata taaturra bara baraan jiraachuuf kan nu dandeessisudha . 
 Kennaan kun baay’ee kan nama gammachiisu mitii ? 
 Wantoonni gadda nurraan ga’an jechuunis , walitti bu’iinsi , jal’inni , hiyyumni , yakki , dhukkubniifi duuti hin jiraatan . 
 Bulchiinsa Mootummaa Waaqayyoo jalatti namoonni nagaafi tokkummaadhaan jiraatu . 
 Kana argachuun baay’ee kan nama hawwisiisu mitii ? — Isaayaas 9 : 6 , 7 ; Mul’ata 21 : 4 , 5 . 
 Yihowaan hanga ammaatti biyya lafaa Seexanaan qabame utuu hin balleessin kan ture maaliifi ? 
 Yihowaanis yeroo itti lafa kana jannata godhu hawwiidhaan eega . 
 Sababiinsaas , inni qajeelummaafi murtoo sirrii waan jaallatuufidha . 
 ( Faarfannaa 33 : 5 ) Biyyi lafaa seera bu’uuraa inni qajeelummaadhaaf baase jibbu , seera bu’uuraasaa isa qajeelummaarratti hundaa’eef dantaa kan hin qabne , aboosaa fudhachuu kan diduufi sabasaarra ari’atama geessisu ilaaluun isa hin gammachiisu . 
 Haata’u malee , hanga yoonaatti sirna Seexanaa isa hamaa kanarratti tarkaanfii fudhachuu kan dhiise sababii quubsaa waan qabuufidha . 
 Sababiiwwan kun , gaaffiiwwan mirga Yihowaan wanta sirriifi sirrii hin taane murteessuuf qaburratti ka’anii wajjin walitti dhufeenya kan qabanidha . 
 Yihowaan dhimmawwan kanaaf furmaata kennuuf amala baay’ee nama gammachiisuufi namoonni hedduun hin qabne jechuunis obsa argisiiseera . 
 ( a ) Jechi Macaafa Qulqulluu keessatti “ obsa ” jedhamee hiikame afaan Ibrootaafi afaan Giriikiitiin hiika akkamii qaba ? 
 ( b ) Amma gaaffiiwwan akkamiitiif deebii barbaanna ? 
 Macaafa Qulqulluu Hiika Addunyaa Haaraa keessatti jechi afaan Giriikii al sadii “ obsa ” jedhamee hiikame tokko jira . 
 Innis kallattiidhaan yeroo hiikamu “ dheerina hafuuraa ” jechuu yeroo ta’u , yeroo baay’ee “ danda’uu ” al tokkommoo “ obsa argisiisuu ” jedhamee hiikameera . 
 Jechi afaan Giriikiitiinis ta’e afaan Ibrootaatiin “ obsa ” jedhame , obsaan danda’uu akkasumas aariitti suuta jechuu kan argisiisudha . 
 Yihowaan obsa argisiisuunsaa kan nu fayyadu akkamitti ? 
 Obsa Yihowaafi jabina tajaajiltootasaa warra amanamoo ta’anirraa barumsa akkamii arganna ? 
 Obsisaa daangaa akka qabu akkamitti beekuu dandeenya ? 
 Mee dhimmawwan kana haa ilaallu . 
 Obsa Yihowaa Hubadhaa 
 Phexros obsa Yihowaa ilaalchisee maal jechuudhaan barreesseera ? 
 Phexros obsa Yihowaa ilaalchisee akkas jechuudhaan barreesseera : “ Michoota ko ! 
 Guyyaan tokko goofticha biratti akka waggaa kumaa , waggaan kumnis akka guyyaa tokkoo ta’uu isaa yaadatti qabadhaa ! 
 Gooftaan wanta abdachiise raawwachuudhaaf hin seesu ; akka namoonni tokko seesuutti isa lakkaa’an miti . 
 Inni , namoonni hundinuu yaada garaa isaanii akka geddaratan malee , garri tokko iyyuu akka badan waan hin barbaanneef obsaan isiniif in danda’a . ” 
 Yihowaan maaliif akka obse hubachuuf , qabxiiwwan lamaan asirratti ibsaman qalbeeffadhaa . 
 Ilaalchi Yihowaan yeroodhaaf qabu gochasaarratti dhiibbaa kan fidu akkamitti ? 
 Tokkoffaa , ilaalchi Yihowaan yeroodhaaf qabu ilaalcha nuti qabnurraa addadha . 
 Inni bara baraan waan jiraatuuf waggaan kumni isaaf guyyaa tokkodha . 
 Yeroon , isa ittisuus ta’e isarratti dhiibbaa gochuu hin danda’u ; rakkina uumame hiikuuf garuu hin seesu . 
 Yihowaan ogummaa daangaa hin qabne waan qabuuf , namoota dhimmi kun isaan yaaddessu fayyaduuf jecha yoom tarkaanfii fudhachuu akka qabu sirriitti beeka ; hanga yeroon kun ga’uttis obsaan eega . 
 Ta’us , hanga guyyaan firdii ga’utti rakkina tajaajiltootasaarra ga’uuf dantaa hin qabu jennee yaaduu hin qabu . 
 Yihowaan Waaqa jaalalaafi “ oo’a ” qabeessadha . 
 Gara fuulduraattis rakkoowwan akka jiraatan heyyame guutummaatti balleessuu danda’a . — Faarfannaa 37 : 10 . 
 Waa’ee Waaqayyoo maal jennee yaaduu hin qabnu ? 
 Maaliif ? 
 Dhugaadha , wanta barbaannu tokko hanga argannutti obsaan eeggachuun salphaa miti . 
 ( Fakkeenya 13 : 12 ) Kanaafuu , namni tokko wanta jedhe dafee yoo raawwachuu dhiise , warri kaan namni kun wanta sana gochuuf fedhii hin qabu jedhanii yaaduu danda’u . 
 Waaqayyos wanta jedhe raawwachuuf fedhii hin qabu jedhanii yaaduun gowwummaadha . 
 Obsa Waaqayyoo akka seesuutti yoo fudhanne , shakkiitti , abdii kutachuufi karaa hafuuraa laafuutti nu geessuu danda’a . 
 Kana malees Phexros , namoota amantii hin qabneefi ga’istoota ta’aniin gowwoomfamuu akka dandeenyu dursee dubbateera . 
 Ga’istoonni kun akkas jedhu : “ Deebi’ee dhufuun isaa abdachiifamee ture mitii ? 
 Meerree kan raawwatame ree ? 
 Erga abboonni keenya iyyuu du’anii , wanti hundinuus akkuma yeroo biyyi lafaa uumametti hafee in jiraata . ” — 2 Phexros 3 : 4 . 
 Obsi Yihowaa namoonni akka qalbii geddaratan barbaaduusaa wajjin walitti dhufeenya maalii qaba ? 
 Barumsi lammaffaan jecha Phexrosirraa argannummoo , Yihowaan kan obse namoonni hundi akka qalbii geddaratan waan barbaaduufidha . 
 Yihowaan namoota ta’e jedhanii hojiisaanii isa gadheerraa deebi’uu didan ni adaba . 
 Haata’u malee , namoonni hamoon du’uunsaanii Yihowaa hin gammachiisu . 
 Kanaa mannaa , namoonni qalbii geddarachuudhaan karaa gadheerraa deebi’anii akka jiraatan barbaada . 
 ( Hisqi’el 33 : 11 ) Obsa argisiisuudhaan misiraachoon kun guutummaa biyya lafaatti akka lallabamuufi namoonni jireenya akka argatan carraan kan isaaniif banames kanaafi . 
 Waaqayyo walitti dhufeenya saba Israa’elii wajjin qabnuun kan obse akkamitti ? 
 Obsi Waaqayyoo , walitti dhufeenya inni saba Israa’elii wajjin qabuunis mul’ateera . 
 Israa’eloonni waggoota dhibbaan lakkaa’amaniif isaaf abboomamuu yoo didanillee obsaan isaaniif danda’eera . 
 Raajotasaatiin fayyadamee irra deddeebi’uudhaan akkas jedhee isaan akeekkachiisaa ture : “ Karaa keessan isa hamaa irraa deebi’aa ! 
 Abboommii koo fi seerrata koo isa ani seera godhee abboota keessaniif kennee , karaa hojjetoota koo raajotaa isinitti erge sana eegaa ! ” 
 Deebiinsaanii maal ture ? 
 Kan nama gaddisiisu isaan garuu “ amanamuu didan . ” — 2 Mootota 17 : 13 , 14 . 
 Yesus obsa Abbaansaa argisiisee wajjin wal fakkaatu kan argisiise akkamitti ? 
 Dhumarrattis Yihowaan Ilmasaa erge . 
 Ilmisaa kunis Yihudoonni Waaqayyoo wajjin akka araaramaniif irra deddeebi’ee isaan kadhateera . 
 Yesus obsa abbaansaa argisiisee wajjin wal fakkaatu argisiiseera . 
 Yeroo xinnoo booda akka ajjeefamu waan beekuuf akkas jechuudhaan gaddaan dubbateera : “ Yaa Yerusaalem , yaa Yerusaalem , ishee raajota ajjeeftuu , warra sitti ergamanis dhagaadhaan rukuttuu , indaanqoon cuucota ishee qoochoo ishee jalatti akkuma walitti qabatutti , si’a meeqan ijoollee kee walitti qabuu barbaade ; atii fi ijoolleen kee garuu hin barbaanne . ” 
 Jechoonni kun nama warra kaanitti faraduuf hawwu keessaa kan ba’an utuu hin ta’in , nama warra kaaniif gaddurraa kan maddanidha . 
 Yesus , akkuma abbaasaa isa samii namoonni qalbii geddaratanii badiisarraa akka oolan barbaada . 
 Namoonni tokko tokko akeekkachiisa Yesus kenne hojiirra oolchuudhaan badiisa Dh.K.B . bara 70 Yerusaalemirra ga’erraa oolaniiru . — Luqaas 21 : 20 - 22 . 
 Obsi Waaqayyoo karaa kamiin nu fayyade ? 
 Dhugumayyuu obsi Waaqayyoo kan nama dinqisiisu mitii ? 
 Namoonni hedduun Waaqayyoof abboomamuu didanillee , nuun dabalatee namoonni miliyoonaan lakkaa’aman akka isa beekaniifi abdii fayyinaa akka qabaatan carraa isaanii baneera . 
 Phexros namoota hidhata amantiisaa ta’aniif : “ Gooftaan obsaan isiniif danda’uun isaa , fayyinaaf karaa isiniif kennuu isaatti lakkaa’adhaa ! ” 
 jechuudhaan barreesseera . 
 Obsi Yihowaa fayyina akka argannu karaa nuu banuusaatti galateeffachuu hin qabnuu ? 
 Guyyaa guyyaadhaan yeroo isa tajaajillu Yihowaan nuuf obsuusaa akka itti fufu kadhachuu hin qabnuu ? — Maatewos 6 : 12 . 
 Obsa Yihowaa hubachuun keenya maal akka goonu nu kakaasa ? 
 Yihowaan maaliif akka obse hubachuun keenya , fayyina inni fidu obsaan eeguuf nu gargaara ; akkasumas abdii kenne raawwachuuf duubatti jedha jennee akka hin yaanne nu gargaara . 
 ( Faaruu Ermiyaas 3 : 26 ) Mootummaan Waaqayyoo akka dhufu kadhachuu keenya kan itti fufnu yoo ta’ellee , yeroo gaariin kadhannaan kun deebii argachuu itti qabu yoom akka ta’e Waaqayyo akka beeku ni amanna . 
 Kana malees , obsa inni argisiise hordofuudhaan walitti dhufeenya obboloota keenyaa wajjinis ta’e namoota isaanii lallabnuu wajjin qabnuun amala kana argisiisuuf yaalii goona . 
 Nutis akkuma Yihowaa , namoonni hundi qalbii geddaratanii akkuma keenya abdii jireenya bara baraa akka argatan malee eenyuyyuu akka badu hin barbaannu . — 1 Ximotewos 2 : 3 , 4 . 
 Obsa Raajonni Argisiisan Hubadhaa 
 12 , 13 . 
 Isaayaas raajichi , obsa Yaaqoob 5 : 10⁠rratti ibsamee wajjin wal fakkaatu kan argisiise akkamitti ? 
 Waa’ee obsa Yihowaa yeroo barannu amala kana dinqisiifachuufi horachuuf kakaana . 
 Obsa argisiisuun namoota gonkummaa hin qabneef salphaa ta’uu baatus , kana gochuun wanta hin danda’amnedha jennee yaaduu hin qabnu . 
 Kana ilaalchisee tajaajiltoota Waaqayyoo warra bara duriirraa barumsa argachuu dandeenya . 
 Yaaqoob akkas jechuudhaan barreesseera : “ Waa’ee waan hamaa isa namatti dhufu baachuu fi waa’ee obsaan danda’uu immoo obboloota ko , fakkeenya raajota warra maqaa gooftaatiin dubbatanii fudhadhaa ! ” 
 Warri kaan rakkoowwan yeroo ammaatti nurra ga’aa jiran mo’anii akka darban beekuun keenya nu jajjabeessa . 
 Fakkeenyaaf , Isaayaas raajichi hojii isaaf kenname raawwachuuf obsuun isa barbaachisee ture . 
 Amala kana horachuun barbaachisaa ta’uusaa Yihowaan akkas jechuudhaan isatti himeera : “ Gara saba kanaa dhaqiitii , ‘ Dhaga’uu in dhageessa , garuu hin hubattu ; ilaaluu in ilaalta , garuu hin argitu ! ’ 
 jedhiin ! 
 Itti fufees immoo , akka hin arginetti , gurra isaatiin akka hin dhageenyetti , yaada garaa isaatiinis akka hin hubannetti , gara koottis akka hin deebinetti , akka hin fayyifamnettis , yaada garaa saba kanaa hadoodchi , gurra isaa cuqqaali , ija isaas dununfachiisi ! 
 jedhe . ” 
 ( Isaayaas 6 : 9 , 10 ) Namoonni sun kan hin ajajamne yoo ta’anillee , Isaayaas waggoota 46 ta’aniif akeekkachiisa Yihowaa biraa dhufe obsaan isaanitti labseera . 
 Haaluma wal fakkaatuun , namoonni ergaa kana kan hin fudhanne yoo ta’anillee obsi hojii misiraachoo kana lallabuutti akka jabaannu nu gargaara . 
 14 , 15 . 
 Ermiyaas rakkinaafi abdii kutachuu akka mo’u kan isa gargaare maalidha ? 
 Raajonni yeroo tajaajilasaanii raawwatan , namoonni ergaa isaan dabarsan fudhachuu diduusaanii qofa utuu hin ta’in , ari’atama isaanirraan ga’anis obsuu qabu turan . 
 Namoonni isa mormaa turan Ermiyaasiin jirmatti hidhanii “ mana hidhaa ” erga isa galchanii booda boolla bishaaniitti isa darbataniiru . 
 ( Ermiyaas 20 : 2 ; 37 : 15 ; 38 : 6 ) Namoonni rakkina kana hundaa isarraan ga’an namoota inni isaan gargaaruu barbaadu ture . 
 Ta’us Ermiyaas isaan hin hadheessine , haaloo ba’uufis yaalii hin goone . 
 Kanaa mannaa , waggoota kudhaniin lakkaa’amaniif obsaan jabaatee dhaabateera . 
 Ermiyaas namoonni yoo isa ari’ataniifi isatti ga’isanillee ergaa kana himuu hin dhiisne ; yeroo ammaattis ergaa kana akka hin himne nu gochuu hin danda’an . 
 Dhugaadha , darbee darbee abdii kutachuu dandeenya ta’a . 
 Ermiyaas akkas jedhee barreessuudhaan abdii kutatee akka ture ibseera : “ Yeroo hundumaa sagalee koo ol fuudhee isaanitti nan hima ; isaan garuu dubbii kee kanaaf jedhanii na arrabsu anatti in ga’isus . ” 
 Haata’u malee , wanta sana booda itti dhaga’ame akkas jechuudhaan ibseera : “ Ani garuu , ‘ Maqaa Waaqayyoo hin dha’u , maqaa isaatiinis waan tokko illee namatti hin himu . ’ ” 
 Achiihoo maaltu ta’e ? 
 Ermiyaas lallabuusaa ni dhaabee ? 
 Itti aansuudhaanis akkas jechuudhaan dubbateera : “ dubbiin kee lafee koo keessa lixee , garaa koo keessatti akka ibidda boba’uu waan ta’eef , ani isa ittisuu yoon yaale iyyuu homaa hin danda’u . ” 
 ( Ermiyaas 20 : 8 , 9 ) Ermiyaas namoota isarratti ga’isaa turanirratti xiyyeeffachuunsaa gammachuu akka isa dhabsiise qalbeeffadhaa . 
 Xiyyeeffannaasaa gara ergaa Yihowaan kennetti yeroo deebise garuu gammachuu argachuu danda’eera . 
 Kana malees , Yihowaan “ akka loltuu jabaa fi sodaachisaatti ” Ermiyaasii wajjin ta’ee hinaaffaafi ija jabinaan sagalee Waaqayyoo akka labsu isa jajjabeessa ture . — Ermiyaas 20 : 11 . 
 Misiraachoo kana lallabuudhaan gammachuu argachuu kan dandeenyu akkamitti ? 
 Ermiyaas hojiisaatti gammadeeraa ? 
 Eeyyee ! 
 Akkas jechuudhaan Yihowaatti dubbateera : “ Yaa Waaqayyo gooftaa maccaa , ani kan kee ti’o , dubbii kee yommuun argadhe , akka nama buddeena nyaatuutti isa nan nyaadhe , innis garaa koo gammachuu fi qannoodhaan in guute . ” 
 ( Ermiyaas 15 : 16 ) Ermiyaas Waaqa dhugaa bakka bu’uudhaan sagaleesaa labsuuf mirga argachuusaatti gammadeera . 
 Nutis mirga akkasii argachuu keenyatti gammaduu dandeenya . 
 Kana malees , akkuma ergamoota Waaqayyoo nutis , addunyaa maratti namoonni hedduun ergaa Mootummichaa fudhachuudhaan qalbii geddaratanii daandii jireenya bara baraatti geessurra adeemuu yeroo jalqaban ni gammanna . — Luqaas 15 : 10 . 
 ‘ Obsa Iyoob Argisiise ’ 
 17 , 18 . 
 Iyoob obsa kan argisiise karaa kamiini ? 
 Bu’aansaahoo maal ture ? 
 Yaaqoob waa’ee raajota yeroo dheeraa dura jiraachaa turanii erga caqasee booda , akkas jechuudhaan barreesseera : “ Iyoob attam akka obse dhageessaniittu ; wanta gooftaan ittiin raawwates argitaniittu . 
 Kunis gooftichi gara - laafessa , oo’a - qabeessas ta’uu isaa in argisiisa . ” 
 Jechi afaan Giriikii asirratti “ obsa ” jedhamee hiikame , lakkoofsa isa dura jirurratti jecha “ obsaan danda’uu ” jedhamee hiikamee wajjin tokkodha . 
 Hayyuun tokko garaagarummaa jechoota kana lamaan gidduu jiru ilaalchisee akkas jechuudhaan barreesseera : “ Jechi jalqabarratti ibsame yeroo namni daba nurratti raawwatu obsuu kan argisiisu yommuu ta’u , jechi booda ibsamemmo rakkinni yeroo namarra ga’u jabaatanii dhaabachuu kan argisiisudha . ” 
 Iyoobirra dhiphinni kana hin jedhamne ga’ee ture . 
 Qabeenyasaa dhabeera ; ijoolleensaa jalaa du’aniiru ; dhukkuba hamaadhaanis qabameera . 
 Akkasumas , Yihowaan si adabaa jira jedhamee yakkameera . 
 Iyoob gadda isatti dhaga’ame utuu hin dhoksin dubbateera ; akkasumas Waaqayyoon caalaatti qajeelaa akka ta’e dubbatee ture . 
 ( Iyoob 35 : 2 ) Ta’us , amantii Waaqayyorratti qabu hin dhabne ; amanamaa ta’uusaas hin dhiisne . 
 Akka Seexanni Waaqayyoon ni arrabsa jedhee isa yakke hin goone . 
 ( Iyoob 1 : 11 , 21 ) Kana gochuusaatti bu’aa akkamiitu argame ? 
 Yihowaan “ bara jireenya Iyoob isa gara booddee isa gara duraa caalaatti in eebbise . ” 
 ( Iyoob 42 : 12 ) Yihowaan fayyaa Iyoob deebisuufiisaarrayyuu , qabeenyaasaa dachaa isaaf godheera ; akkasumas namoota jaallatuu wajjin jireenya gammachuu qabu akka jiraatu gochuudhaan isa eebbiseera . 
 Iyoob amanamummaasaa eegee obsaan danda’uunsaa caalaatti Yihowaa beekuuf isa gargaareera . 
 Obsa Iyoobirraa barumsa akkamii arganna ? 
 Obsa Iyoobirraa barumsa akkamii arganna ? 
 Nutis akkuma Iyoob dhukkubni ykn rakkina garabiraan nurra ga’uu danda’a . 
 Yihowaan rakkinni tokko akka nurra ga’u maaliif akka heyyame sirriitti hin hubannu ta’a . 
 Ta’uyyuu , amanamummaa keenya eegnee yoo jiraanne , akka eebba argannuufi Yihowaan namoota isa barbaadan akka kiisu mirkanaa’oo ta’uu dandeenya . 
 Yesus : “ Namni hamma dhumaatti jabaatee dhaabatu garuu in fayya ” jechuudhaan dubbateera . — Maatewos 10 : 22 ; 24 : 13 . 
 ‘ Guyyaan Waaqayyoo Ni Dhufa ’ 
 Guyyaan Yihowaa akka dhufu mirkanaa’oo ta’uu kan dandeenyu maaliifi ? 
 Yihowaan kan obsu yoo ta’ellee , murtoo qajeelaa waan jaallatuuf bara baraaf hamminni akka jiraatu hin heyyamu . 
 Obsisaa daangaa qaba . 
 Phexros : “ [ Waaqayyo ] biyya lafaa isa bara durii sana hin qusanne ” jechuudhaan barreesseera . 
 Nohiifi maatiinsaa badiisarraa kan oolan yeroo ta’u , namoonni Waaqayyo malee jiraachaa turan garuu bishaan badiisaatiin balleeffamaniiru . 
 Yihowaan Sodoomiifi Gomoraarrattis firdii adabaa dabarsuudhaan guutummaatti isaan balleesseera . 
 Murtiin kun ‘ warra Waaqayyo malee jiraatanitti wanta dhufuuf jiruuf fakkeenya ta’a . ’ 
 Kanarraa ka’uudhaan , ‘ guyyaan gooftaa akka dhufu ’ mirkanaa’oo ta’uu dandeenya . — 2 Phexros 2 : 5 , 6 ; 3 : 10 . 
 Obsa qabaachuu keenya akkamitti argisiisuu dandeenya ? 
 Mataduree itti aanutti waa’ee maalii baranna ? 
 Kanaafuu , warri kaan qalbii geddaratanii fayyina argachuu akka danda’an gargaaruuf Yihowaa fakkaachuudhaan obsa haa argisiisnu . 
 Namoonni nuti lallabnuuf tarkaanfii fudhachuu kan hin barbaanne yoo ta’anillee , fakkeenya raajotaa fudhannee obsaan misiraachoo kana haa labsinu . 
 Kana malees , akkuma Iyoob rakkina nurra ga’u obsaan yoo dandeenyeefi amanamummaa keenya yoo eegne , Yihowaan akka nu eebbisu mirkanaa’oo ta’uu dandeenya . 
 Yihowaan namoota misiraachoo kana guutummaa biyya lafaatti lallabuuf carraaqqii godhan akka eebbisaa jiru beekuun keenya tajaajila keenyatti akka gammannu nu gargaara . 
 Mataduree itti aanutti waa’ee kanaa baranna . 
 Ni Yaadattaa ? 
 • Yihowaan kan obse maaliifi ? 
 • Obsa raajonni argisiisanirraa barumsa akkamii arganna ? 
 • Iyoob kan obse akkamitti ? 
 Kana gochuusaatiin bu’aa maalii argate ? 
 • Obsi Yihowaa kan daangaa qabu ta’uusaa akkamitti beekuu dandeenya ? 
 ‘ Saba Hundumaaf Dhugaa Ba’uu ’ 
 ‘ Isin garuu , hamma andaara lafaatti dhugaa baatota koo in taatu . ’ — HOJII ERGAMOOTAA 1 : 8 . 
 Duuka buutonni Yesus raajii Maatewos 24 : 14⁠rratti argamu kan dhaga’an yoomiifi eessatti ture ? 
 BAAY’EEN keenya jechoota Yesus Maatewos 24 : 14⁠rratti argaman akka gaariitti beekna . 
 Raajii baay’ee nama dinqisiisu mitii ? 
 Duuka buutonni Yesus yeroo jalqabaatiif raajii kana yommuu dhaga’an maaltu akka isaanitti dhaga’amu mee yaadi . 
 Yeroonsaa Dh.K.B . bara 33 ture . 
 Duuka buutonni Yesus waggaa sadiif isaa wajjin erga turanii booda , ammammoo isumaa wajjin gara Yerusaalem dhaqaniiru . 
 Dinqiiwwan inni raawwate arganiiru ; wanta inni barsiisaa tures dhaga’aniiru . 
 Dhugaa inni barsiisetti yoo gammadanillee , namoonni hundi dhugaa kanatti akka hin gammanne beeku turan . 
 Diinonni Yesus , humna guddaa kan qabaniifi warra kaan biratti fudhatama kan qaban turan . 
 Bartoota Yesusirra rakkinawwan akkamiitu isaanirra ga’a ? 
 Duuka buutonni afur Yesusii wajjin Gaara Ejersaarra turan , rakkina gara fuulduraatti isaanirra ga’u yeroo isaanitti himu xiyyeeffannaadhaan dhaggeeffachaa turan . 
 Isa dura garuu innumtiyyuu akka ajjeefamu isaanitti himee ture . 
 Itti aansuudhaanimmoo isaanirras ari’atamni cimaan akka ga’u akkas jechuudhaan itti hime : “ Yommus rakkinatti dabarsanii isin in kennu ; isin in ajjeesu ; anaaf jettanii saba hundumaa biratti kan jibbamtan in taatu . ” 
 Kana qofa utuu hin ta’in , raajonni sobduunis namoota baay’ee ni gowwoomsu . 
 Isaan keessaa tokko tokkommoo ni gufatu , dabarsanii wal kennu akkasumas wal jibbu . 
 Jaalalli ‘ namoonni baay’een ’ Waaqayyoofis ta’e Sagaleesaatiif qaban ni qabbanaa’a . — Maatewos 24 : 9 - 12 . 
 Jechoonni Yesus Maatewos 24 : 14⁠rratti argaman kan nama ajaa’ibsiisan maaliifi ? 
 Yesus wanta nama gaddisiisu kana erga ibsee booda , akkas jechuudhaan wanta duuka buutotasaa dinqisiisu dubbateera : “ Saba hundumaatti akka dhugaa ba’uuf , wangeelli mootummaa kun guutummaa biyya lafaatti in lallabama ; kana booddees dhumni in dhufa . ” 
 Eeyyee , hojiin “ dhugaadhaaf dhugaa ba’uu ” Yesus Israa’elitti jalqabe ittuma fufaa adeemuudhaan guutummaa biyya lafaa kan waliin ga’u ture . 
 Dhugumayyuu raajii nama dinqisiisu ture . 
 Hojii kana ‘ saba hundumaatiin ’ ga’uun rakkisaa waan ta’eef , utuma ‘ saboonni isaan jibbanii ’ hojii kana hojjechuunsaanii dinqiidha jedhamuu danda’a . 
 Hojiin barbaachisaa ta’e kun aangoofi olaantummaa Yihowaa kan ol ol godhu qofa utuu hin ta’in , jaalalasaa , araarasaafi obsasaas kan argisiisudha . 
 Kana malees , tajaajiltoonnisaa isarratti amantaa akka qabaataniifi isa qofa akka waaqeffatan argisiisuuf carraa isaaniif bana . 
 Hojiin dhugaa ba’uu eenyutti kenname ? 
 Yesus maal jechuudhaan isaan jajjabeesse ? 
 Yesus , duuka buutonnisaa hojii bakka guddaan kennamuuf hojjechaa akka turan isaanitti himeera . 
 Gara samii utuu hin adeemin dura akkas isaaniin jedhe : “ Isin garuu , hafuurri qulqulluun yommuu isin irra bu’u , humna in godhattu ; Yerusaalemitti , Yihudaa hundumaatti , Samaariyaatti , hamma andaara lafaattis dhuga - baatuu koo in taatu . ” 
 Yeroo xinnoo booda warri kaan isaanitti dabalamanis , lakkoofsisaanii xiqqoo ture . 
 Hojii Waaqayyo isaaniif kenne kana raawwachuuf hafuura qulqulluurraa akka humna argatan beekuunsaanii , baay’ee isaan jajjabeesseera jechuun ni danda’ama . 
 Hojii dhugaa ba’uu ilaalchisee wantoonni duuka buutonni hin beekne maalfaa turan ? 
 Duuka buutonni misiraachoo kana akka lallabaniifi ‘ saba hundumaa bartoota akka godhan ’ abboomamuusaanii beeku turan . 
 Ta’us , akkamitti guutummaatti dhugaa ba’uu akka danda’aniifi dhumni yoom akka dhufu hin beekan turan . 
 Nutis hin beeknu . 
 Wantoota kana kan beeku Yihowaa qofadha . 
 Misiraachoon kun hanga inni ni ga’a jedhutti erga lallabamee booda , Yihowaan sirna hamaa kana ni balleessa . 
 Kiristiyaanonni , Yihowaan hojiin lallabaa hanga kana akka raawwatamu barbaachuusaa kan beekan yeroo sanatti qofadha . 
 Duuka buutonni jaarraa jalqabaatti turanis hojiin lallabaa yeroo dhumaa kanatti hojjetamu hangam akka bal’atu raajii hin dubbanne . 
 Hojii Lallabaa Jaarraa Jalqabaatti Raawwatame 
 Dhaloota Kiristos booda bara 33 guyyaa Phenxeqosteettiifi isa booda maaltu raawwatame ? 
 Hojiin lallabaafi bartoota taasisuu jaarraa jalqabaatti hojjetame bu’aa gaarii argamsiiseera . 
 Dhaloota Kiristos booda bara 33 guyyaa Phenxeqosteetti , duuka buutonni 120 ta’an fooqii Yerusaalemitti argamu tokko keessatti walitti qabamanii turan . 
 Yeroo kanatti hafuurri qulqulluun isaanirratti dhangala’ee ture ; Phexros haasawaa nama kakaasu dhiheessuudhaan hiikni dinqii kanaa maal akka ta’e erga ibsee booda namoonni 3,000 ta’an amantoota ta’uudhaan cuuphaman . 
 Seenaan kun wanta jalqabarratti raawwatame qofa kan ibsudha . 
 Geggeessitoonni amantii hojii misiraachoo lallabuu kana dhaabsisuuf kutatanii ka’anillee , “ gooftaanis [ Yihowaanis ] guyyaa guyyaatti warra fayyan amantootatti in dabale . ” 
 Utuma baay’ee hin turin , “ lakkoobsi amantootaas kan dhiirotaa duwwaan iyyuu akka kuma shanii ga’e . ” 
 Kana booda , “ warri gooftaatti amanan , dhiironnis dubartoonnis , ittumaa baay’atan . ” — Hojii Ergamootaa 2 : 1 - 4 , 8 , 14 , 41 , 47 ; 4 : 4 ; 5 : 14 . 
 Qorneelewos Kiristiyaana ta’uunsaa hiika guddaa qaba kan jennu maaliifi ? 
 Dhaloota Kiristos booda bara 36 wanti haaraan tokko ni raawwatame . 
 Nama Yihudii kan hin turre Qorneelewos Kiristiyaana ta’uudhaan cuuphame . 
 Yihowaan Phexrosiin gara nama Waaqayyoon sodaatu kanaatti erguudhaan , abboommiin Yesus ‘ saba hundumaa bartootakoo godhaa ’ jechuudhaan dubbate Yihudoota bakka adda addaatti argaman qofaaf akka lallaban kan kenname akka hin taane argisiiseera . 
 Warri hojii lallabaa kanarratti dursa fudhatan , jijjiiramni kun godhamuusaatti maaltu isaanitti dhaga’ame ? 
 Hojiin misiraachoo lallabuu kun warra saba Waaqayyoo hin ta’inittis lallabamuu akka qabu yeroo hubatan Waaqayyoon galateeffataniiru . 
 Hojiin lallabaa kun Yihudoota gidduuttis babal’achaa adeemeera . 
 Waggoota muraasa booda , jechuunis naannoo Dh.K.B . bara 58 amantoota saba Waaqayyoo hin taane dabalatee “ Yihudoonni amanan kumaatama meeqatti kan lakkaa’aman ” amantoota ta’aniiru . — Hojii Ergamootaa 21 : 20 . 
 Misiraachoon kun jireenya namootaarratti jijjiirama akkamii fida ? 
 Lakkoofsa namoota jaarraa jalqabaatti Kiristiyaanota ta’an qofa utuu hin ta’in , jijjiiramni isaan godhanis kan nama dinqisiisudha . 
 Ergaan Macaafa Qulqulluu isaan dhaga’an kan humna qabu ture . 
 Jireenyi namoota ergaa kana fudhatanii haala nama ajaa’ibsiisuun jijjiirameera . 
 Namoonni sun amala gaarii argisiisuu qofa utuu hin ta’in , namummaa haaraa uffachuudhaan Waaqayyoo wajjin araaramaniiru . 
 Yeroo ammaattis haallisaa wal fakkaata . 
 Namoonni misiraachoo kana fudhatan hundi abdii jireenya bara baraa argatu . — Yohannis 3 : 16 . 
 Waaqayyoo Wajjin Hojjechaa Turan 
 Kiristiyaanonni jaarraa jalqabaa mirgaafi itti gaafatama isaaniif kenname ilaalchisee maal hubatanii turan ? 
 Kiristiyaanonni jaarraa jalqabaa wanta hojjetameef kan galateeffamuu qabu Waaqayyo ta’uusaa hubatanii turan . 
 Hojiin lallabaasaanii “ humna hafuura qulqulluutiin ” deggeramaa akka tures hubataniiru . 
 Karaa hafuuraa guddinni akka argamu kan godhe Yihowaadha . 
 Kiristiyaanonni yeroo sana turan ‘ Waaqayyoo wajjin hojjechuuf ’ mirgaafi itti gaafatamni akka isaaniif kenname beeku turan . 
 Kanaaf , gorsa Yesusii wajjin haala wal simuun , hojii isaaniif kenname raawwachuuf carraaqaniiru . — Luqaas 13 : 24 . 
 Kiristiyaanonni jaarraa jalqabaa saba hundumaatiif dhugaa ba’uuf carraaqqii akkamii godhaniiru ? 
 Phaawulos “ saba Waaqayyoo warra hin ta’iniif ergamaa ” waan tureef , bulchiinsota Roomaa biyya Asiyaa keessa turaniifi biyya Giriikitti gumiiwwan hedduu hundeessuuf jecha lafa gogaafi galaanarra kiilomeetira hedduu adeemeera . 
 Gara biyya Roomaafi tariimmoo gara Isphaaniyaatti adeemeera . 
 Phexrosis ‘ wangeela warra seera dhagna - qabaa eegan biraan ga’uun ’ hadaraa akka isatti kenname hubachuudhaan , bakka Yihudoonni hedduun itti argaman jechuunis gara Baabilonitti adeemeera . 
 Namoota hedduu hojii gooftaarratti dadhaban keessaa dubartoonni Triifeeneefi Triifaasee jedhaman keessatti argamu . 
 Dubartiin Pharsiis jedhamtus ‘ hojii gooftaatti baay’ee dadhabuunshee ’ himameera . — Roomaa 16 : 12 . 
 Yihowaan carraaqqii duuka buutonni godhan kan eebbise akkamitti ? 
 Yihowaan carraaqqii namoota kanaas ta’e kan warra kaanii baay’ee eebbiseera . 
 Yesus saba hundumaatti akka dhugaa ba’an raajii erga dubbatee waggaa 30 booda , Phaawulos “ wangeelichi waaqa jalaa uumama hundumaatti lallabamee jira ” jedhee barreesseera . 
 Yeroo sanatti dhumni dhufee turee ? 
 Gama tokkoon yeroo ilaalamu dhufee ture jechuun ni danda’ama . 
 Dhaloota Kiristos Booda bara 70 yeroo warri Roomaa Yerusaalemiifi mana qulqullummaashee balleessanitti dhumni kun Yihudootarratti dhufeera . 
 Haata’u malee , Yihowaan sirna Seexanaa isa hamaa kana utuu hin balleessin dura hojiin dhugaa ba’uu kun bal’inaan akka hojjetamu murteesseera . 
 Hojii Lallabaa Yeroo Ammaatti Raawwatamaa Jiru 
 Jalqabarratti barattoonni Macaafa Qulqulluu abboommii hojii lallabaa ilaalchisee kenname akkamitti hubatanii turan ? 
 Waaqeffannaan sobaa erga babal’atee waggoota hedduu booda , jechuunis dhuma jaarraa 18⁠ffaatti waaqeffannaan dhugaa deebi’ee hundeeffame . 
 Yeroo sanatti Barattoota Macaafa Qulqulluu jedhamanii waamamaa kan turan Dhugaa Baatonni Yihowaa , saba hundumaa bartoota akka godhaniif abboommii kenname sirriitti hubatanii turan . 
 Bara 1914⁠tti namoonni hojii lallabaa kanarratti ciminaan hirmaachaa turan 5,100 kan turan yeroo ta’u , misiraachoon kunis biyyoota 68⁠tti babal’atee ture . 
 Ta’us , Barattoonni Macaafa Qulqulluu hiika jecha Maatewos 24 : 14⁠rratti argamu guutummaatti hin hubanne turan . 
 Dhuma jaarraa 18⁠ffaatti Macaafni Qulqulluun inni misiraachoo ykn wangeela qabate Waldaa Macaafa Qulqulluutiin afaan hedduudhaan hiikamee addunyaa maratti raabsamee ture . 
 Kanarraa ka’uudhaan waggoota kudhaniin lakkaa’amaniif Barattoonni Macaafa Qulqulluu hojiin dhugaa ba’uu kun saba hundumaaf kennameera jedhanii amanu turan . 
 13 , 14 . 
 Masaraan Eegumsaa bara 1928⁠tti maxxanfame jaalalaafi kaayyoo Waaqayyoo ilaalchisee hubannaan akkamii akka argamee ibsee ture ? 
 Yihowaan suutuma suutaan fedhaafi kaayyoosaa ilaalchisee sabasaatiif hubannaa gaarii kenneera . 
 ( Fakkeenya 4 : 18 ) Masaraan Eegumsaa Muddee 1 , 1928 akkas jedhee ture : “ Macaafa Qulqulluu raabsuudhaan wangeela mootummichaa lallabuu ilaalchisee wanti raajiidhaan dubbatame raawwatameera jechuu dandeenyaa ? 
 Hin dandeenyu ! 
 Macaafni Qulqulluun yoo raabsameyyuu , dhugaa baatonni lakkoofsisaanii muraasa ta’e kun barreeffamoota kaayyoo Waaqayyoo ibsan maxxansuufi gara manneen Macaafni Qulqulluun itti kenname dhaquudhaan namoota sana bariisisuu qabu . 
 Kun ta’uu baannaan garuu namoonni yeroo keenyatti Mootummaan Masiihichaa hundeeffamuusaa hubachuu hin danda’an . ” 
 Masaraan Eegumsaa kun itti dabaluudhaanis akkas jedheera : “ Barattoonni Macaafa Qulqulluu bara 1920⁠tti . . . raajii gooftaan Maatewos 24 : 14⁠rratti dubbate sirriitti hubataniiru . 
 Yeroo sanatti , ‘ wangeelli ’ warra saba Waaqayyoo hin ta’inirrattis ta’e saba hundumaarratti akka dhugaa ba’uuf lallabamuu qabu , waa’ee mootummaa isa gara fuulduraatti dhufuu utuu hin ta’in , waa’ee Mootummaa Masiihichaa isa guutummaa biyya lafaarratti bulchuu jalqabee kan ibsu ta’uusaa hubatan . ” 
 Bara 1920 kaasee , hojiin dhugaa ba’uu kan babal’ate akkamitti ? 
 Dhugaa baatonni bara 1920 keessa “ muraasa turan ” akkuma muraasa ta’anitti hin hafne . 
 Waggoottan kurnan itti aananii jiranitti , ‘ tuutni sonaan baay’ee ’ “ hoolota kan biraa ” ta’an walitti qabamuutti ka’an . 
 Yeroo ammaatti biyyoota 235⁠tti namoonni 6,613,829 ta’an misiraachoo kana labsaa jiru . 
 Raajiin kun haala nama dinqisiisuun raawwiisaa argachaa akka jiru kan argisiisu mitii ? 
 “ Wangeelli mootummaa kun ” haala kanaan dura argamee hin beekneen lallabamaa jira . 
 Namoonni amanamummaadhaan Yihowaa tajaajilan akka yeroo ammaatti baay’atanii hin beekan . 
 Waggaa darbe hojii akkamiitu raawwatame ? 
 ( Chaartii fuula 27 - 30⁠rratti argamu ilaali . ) 
 Dhugaa baatonni lakkoofsa hedduu qaban kun bara 2005⁠tti hojii kana bal’inaan hojjetaniiru . 
 Biyyoota 235 ta’anitti misiraachoo kana babal’isuurratti sa’aatii biliyoona tokkoo ol dabarsaniiru . 
 Deddeebii gaaffii miliyoonaan lakkaa’amu godhaniiru , qayyabannaawwan Macaafa Qulqulluu kumaatama dhibbaan lakkaa’aman geggeessaniiru . 
 Hojii kana kan hojjetan Dhugaa Baatota Yihowaa yeroo ta’an , isaanis Sagalee Waaqayyoo warra kaaniif hiruudhaaf yeroofi qabeenyasaanii aarsaa godhaniiru . 
 Yihowaanis hafuurasaatiin gargaaramee tajaajiltoonnisaa jaalalasaa akka raawwatan jajjabeessuusaa itti fufeera . — Zakaariyaas 4 : 6 . 
 Hojii Lallabaa Raawwachuuf Jabaatanii Hojjechuu 
 Sabni Yihowaa misiraachoo kana lallabuu ilaalchisee abboommii Yesus kenne raawwachaa kan jiran akkamitti ? 
 Yesus misiraachoon kun akka lallabamu kan dubbate waggoota 2,000 dura yoo ta’ellee , ammayyuu hinaaffaan sabni Waaqayyoo hojicha raawwachuuf qaban hin qabbanoofne . 
 Wanta gaarii hojjechuuf jabina argisiisuudhaan amalawwan Yihowaa , jechuunis jaalalasaa , araarasaafi obsasaa calaqqisuu dandeenya . 
 Nutis akkuma Yihowaa , namoonni qalbii geddaratanii isaa wajjin akka araaraman malee , eenyuyyuu akka badu hin barbaannu . 
 Dhugaa Baatonni Yihowaa hafuurasaatiin gargaaramuudhaan hanga andaara lafaatti misiraachoo kana hinaaffaadhaan labsuusaanii itti fufaniiru . 
 Kanaan kan ka’es , namoonni iddoo hundumaatti argaman dhugaa kana fudhachaa , akkasumas qajeelfama Yihowaan kennu argachaa jiru . 
 Fakkeenyawwan muraasa haa ilaallu . 
 18 , 19 . 
 Namoota misiraachoo kana fudhatan ilaalchisee muuxannoo eenyuu caqasuu dandeessa ? 
 Chaarles , qonnaan bulaa biyya Keeniyaa lixaatti argamudha . 
 Bara 1998⁠tti tamboo kiiloo giraama 8,000 kan gurgure yeroo ta’u , tamboo oomishuudhaan tokkoffaa waan tureef waraqaa ragaan kennameeraaf . 
 Yeroo sanatti Macaafa Qulqulluu qayyabachuu jalqabe . 
 Utuu baay’ee hin turin , namni tamboo oomishu abboommii Yesus nama akka ofiikeetti jaalladhu jedhu akka cabsaa jiru hubate . 
 ‘ Namni akka gaariitti tamboo oomishu namoota hedduu akka fixaa jiru ’ hubachuudhaan Chaarles tamboosaa balleesse . 
 Achiis guddina gochuudhaan of murteessee kan cuuphame yommuu ta’u , yeroo ammaattis qajeelchaafi tajaajilaa gumii ta’ee hojjechaa jira . 
 Yihowaan hojii dhugaa ba’uu addunyaa maratti hojjetamaa jiruun fayyadamee saba lafarraa sochoosuudhaan , badhaadhummaan saba lafarraa , jechuunis namoonni garasaatti akka dhufan gochaa jira . 
 ( Haagee 2 : 7 ) Peetroon mucaa biyya Poortugaal jiraatuufi umriinsaa waggaa 13 kan ta’e yeroo ta’u , barumsa luba ta’uuf isa gargaaru barachuu jalqabe . 
 Kaayyoonsaa hojii misiyoonummaarratti hirmaachuudhaan Macaafa Qulqulluu barsiisuu ture . 
 Haata’u malee , barumsi Macaafa Qulqulluu kan kennamu darbee darbee qofa waan tureef barumsasaa kana ni dhiise . 
 Waggoota ja’a boodas yuunivarsiitii Lisbonitti barumsa Xiinsammuu saayikooloogii barachuu jalqabe . 
 Kan inni jiraachaa ture Dhugaa Baatuu Yihowaa kan taate adaadaasaa wajjin waan ta’eef , isheenis Macaafa Qulqulluu akka qayyabatu isa jajjabeessite . 
 Yeroo kanatti Peetroon Waaqayyo jiraachuusaa kan shakku yeroo ta’u , Macaafa Qulqulluu qayyabachuuf murtoo gochuu hin dandeenye . 
 Mamiisaa kanas barsiisaasaatti hime . 
 Barsiisaansaas akka barumsa Xiinsammuutti namoonni murtoo gochuuf rakkatan miidhaarra of buusu jechuudhaan isaaf deebise . 
 Innis erga kana dhaga’ee booda , Macaafa Qulqulluu qayyabachuuf murteesse . 
 Peetroon dhihootti kan cuuphame yeroo ta’u , innis amma namoota kaan Macaafa Qulqulluu qayyabsiisaa jira . 
 Misiraachoon kun namoota hedduudhaaf lallabamaa kan jiru ta’uunsaa kan nu gammachiisu maaliifi ? 
 Misiraachoon kun sabootaaf hangam lallabamuu akka qabus ta’e guyyaafi sa’aatii dhumnisaa itti dhufu hin beeknu . 
 Wanti nuti beeknu yeroonsaa akka hin turre qofadha . 
 Misiraachoon kun hangana lallabamuunsaa mallattoowwan Mootummaan Waaqayyoo mootummoota ilmaan namootaa bakka bu’u dhihaachuusaa argisiisan keessaa isa tokko ta’uusaa beekuun keenya nu gammachiisa . 
 ( Daani’el 2 : 44 ) Waggaa waggaadhaan namoonni miliyoonaan lakkaa’aman misiraachoo kanaaf deebii akka kennan carraan isaaniif banamaa kan jiru yeroo ta’u , kunimmoo Yihowaadhaaf ulfina fida . 
 Amanamoo taanee obboloota keenya addunyaa maratti argamanii wajjin misiraachoo kana sabootatti himuu keenya akka hin dhaabne murtoo haa goonu . 
 Kana yoo goone mataa keenyaafi warra nu dhaga’an ni oolchina . — 1 Ximotewos 4 : 16 . 
 Ni Yaadattaa ? 
 • Maatewos 24 : 14 , raajii bakki guddaan kennamuufidha kan jennu maaliifi ? 
 • Kiristiyaanonni jaarraa jalqabaa hojii lallabaa kana raawwachuuf carraaqqii akkamii godhaniiru ? 
 Bu’aa kan argatan akkamitti ? 
 • Barattoonni Macaafa Qulqulluu saba hundaatiif dhugaa ba’uun barbaachisaa ta’uusaa kan hubatan akkamitti ? 
 • Wanta Dhugaa Baatonni Yihowaa waggaa darbetti raawwatan yeroo ilaaltu wanti si dinqisiise maalidha ? 
 aaltu wanti si dinqisiise maalidha ? 
 Bulchiinsa Kaayyoo Waaqayyoo Galmaan Ga’u 
 “ Waaqayyo wanti hundinuu akka akeeka isaatii fi akka fedha isaatiitti akka ta’u in godha . ” — EFESOON 1 : 11 . 
 Gumiin Dhuga Baatota Yihowaa hundi Roobii galgala Ebla 12 , 2006 maaliif walitti qabamu ? 
 NAMOONNI miliyoona 16 ta’an Irbaata Gooftaa kabajuuf Roobii galgala , Ebla 12 , 2006 walitti qabamu . 
 Bakka walga’ichi itti godhamu hundaatti , maxinoon hin bukaa’in dhagna Kiristositti fakkeeffameefi wayinii diimaan dhiigasaatti fakkeeffame minjaalarra kaa’ama . 
 Haasawaan Yaadannoo duuti Yesus hiika maalii akka qabu ibsu yommuu xumuramuu ga’u , jalqaba maxinichi , itti aanseemmoo wayinichi namoota ayyaanicharratti argamaniif naanneffama . 
 Gumii Dhugaa Baatota Yihowaa muraasa keessatti namni tokko yookiin isaa ol ta’an maxinichaafi wayinicharraa hirmaatu . 
 Gumiiwwan baay’ee keessatti garuu namoota ayyaanicharratti argaman keessaa wantoota kanarraa kan hirmaatan hin jiran . 
 Haata’u malee , namoonni baay’een walga’icharratti argamaniifi bara baraaf lafarra jiraachuuf abdii qaban maxinichaafi wayinicharraa utuu hin hirmaatin , Kiristiyaanonni muraasni samiirra jiraachuuf abdii qaban qofti kan hirmaatan maaliifi ? 
 2 , 3 . ( a ) Yihowaan haala kaayyoosaa wajjin wal simuun wantoota kan uume akkamitti ? 
 ( b ) Yihowaan lafaafi namoota kan uume maaliifi ? 
 Yihowaan Waaqa kaayyoo qabudha . 
 Kaayyoosaa kana galmaan ga’uufis “ wanti hundinuu akka akeeka isaatii fi akka fedha isaatiitti akka ta’u in godha . ” 
 Jalqabarratti Ilmasaa isa tokkicha uume . 
 Achiis , Ilmasaa kanaan fayyadamee ergamoota , lafaafi ilmaan namootaa dabalatee wanta hundumaa uume . — Iyoob 38 : 4 , 7 ; Faarfannaa 103 : 19 - 21 ; Yohannis 1 : 2 , 3 ; Qolosaayis 1 : 15 , 16 . 
 Sabni Kiristiyaanaa baay’een akka barsiisanitti , Yihowaan lafa kan uume namoota maatiisaa isa samii jirutti dabalamuuf ga’eessota ta’an irratti qoruuf jedhee miti . 
 Lafa kan uume kaayyoo ifa ta’eef , jechuunis namoonni ‘ akka irra jiraataniifidha . ’ 
 ( Isaayaas 45 : 18 ) Waaqayyo lafa kan uume namaaf yeroo ta’u , namootas kan uume lafarra akka jiraataniifidha . 
 ( Faarfannaa 115 : 16 ) Kaayyoonsaa lafti guutummaatti jannata akka taatu , akkasumas namoota qajeeloo jannata kana babal’isaniifi kunuunsaniin akka guutamtu ture . 
 Yihowaan , matumaa Addaamiifi Hewwaan yeroo booda gara samii akka dhaqan hin abdachiifne . — Uumama 1 : 26 - 28 ; 2 : 7 , 8 , 15 . 
 Mormii Kaayyoo Waaqayyoorratti Ka’e 
 Jalqaba seenaa ilmaan namootaarratti akkaataa Yihowaan olaantummaasaa itti fayyadamurratti mormiin kan ka’e akkamitti ? 
 Ergamoota Waaqayyoo keessaa inni tokko Waaqayyorratti ka’ee , mirga filannoo gochuuf isaaf kennameen seeraan ala gargaaramuudhaan kaayyoon Yihowaa akka galma hin geenye gochuu barbaade . 
 Gochisaa kunis , nageenya uumamawwan jaalalaan kaka’anii olaantummaa Yihowaatiif bitamuu barbaadanii booresse . 
 Seexanni Addaamiifi Hewwaan Waaqayyorraa adda ba’anii ofiisaaniitiin akka of bulchan taasise . 
 ( Uumama 3 : 1 - 6 ) Seexanni Waaqayyo humna qabaachuusaa haaluu baatus , karaa Yihowaan itti olaantummaasaatti fayyadamuufi mirga inni uumamasaa bulchuuf qaburratti mormii kaase . 
 Kanaan kan ka’es , jalqaba seenaa ilmaan namootaarratti olaantummaa Yihowaarratti gaaffiin ka’e . 
 Gaaffii gara biraa akkamiitu ka’e ? 
 Gaaffiin kunoo eenyufaa dabalata ? 
 Mormiin Seexanni jalqabarratti olaantummaa Yihowaan uumama cufarratti qabu ilaalchisee kaasee , bara Iyoobittis gaaffii garabiraan akka ka’u godheera . 
 Seexanni , sababii uumamnisaa Yihowaadhaaf itti bitamaniifi Isa tajaajilanirratti gaaffii kaase . 
 Uumamnisaa kan isa tajaajilan yaada ofittummaatiin kaka’anii akka ta’eefi utuu qoramanii Waaqayyoon akka ganan dubbate . 
 ( Iyoob 1 : 7 - 11 ; 2 : 4 , 5 ) Mormiin kun kan ka’e namoota tajaajiltoota Yihowaa ta’anii wajjin haala wal qabateen ta’uyyuu , Ilmasaa isa tokkicha dabalatee ergamoota Waaqayyoos kan ilaalu ture . 
 Yihowaan Maqaasaafi kaayyoosaatiif amanamaa ta’uusaa kan argisiise akkamitti ? 
 Yihowaan kaayyoosaafi hiika maqaansaa qabuuf amanamaa ta’uudhaan Raajiifi Fayyisaa ta’eera . 
 * Seexanaan akkas jedhe : “ Ani sii fi dubartittii gidduu , sanyii isheetii fi sanyii kee gidduus diinummaa nan buusa ; inni mataa kee in buruqsa , atis koomee isaa in iddita . ” 
 ( Uumama 3 : 15 ) Yihowaan ‘ dubartiisaa ’ jechuunis jaarmiyaasaa ishee samiirratti argamtuun fayyadamee gaaffii Seexanni kaaseef deebii kennuusaarrayyuu , sanyiin Addaam badiisarraa oolanii jireenya akka argatan qophii godheera . — Roomaa 5 : 21 ; Galaatiyaa 4 : 26 , 31 . 
 ‘ Dhoksaa Fedhasaa ’ 
 Yihowaan karaa Phaawulos kaayyoosaa isa kam ibse ? 
 Phaawulos xalayaa Kiristiyaanota Efesooniif barreesserratti , Yihowaan kaayyoosaa galmaan ga’uuf wantoota akkamitti akka bulchu argisiisuuf ibsa gaariidhaan gargaarameera . 
 Akkas jechuudhaan barreesse : “ Waaqayyo waan isatti gaarii fakkaate karaa Kristos itti yaadee of dura kaa’atee ture ; ammas dhoksaan fedha isaa kun nu biratti akka beekamu godhe . 
 Barri murame yeroo guututti , Waaqayyo akka ittiin [ bulchiinsa kanaan NW ] fayyisuuf akeeketti , wanta bantii waaqaa keessa jiru , wanta lafa irra jiru , wanta hundumaas harka Kristos jalatti walitti in qaba . ” 
 Kaayyoon Yihowaa inni dinqisiisaan , ilmaan namootaas ta’an ergamoonni jaalalaan kaka’anii olaantummaasaatiif bitaman tokko akka ta’an gochuudha . 
 Karaa kanaanis , maqaan Waaqayyoo qulqulluu ta’ee ni eegama ; Seexanni sobduu ta’uunsaa ni mirkanaa’a ; akkasumas jaalalli Waaqayyoo ‘ akka waaqarratti ta’u , lafarrattis ni ta’a . ’ — Maatewos 6 : 10 . 
 Jechi “ bulchiinsa ” jedhu hiiknisaa maalidha ? 
 Kaayyoon yookiin ‘ fedhiin Yihowaa inni gaariin ’ karaa “ bulchiinsa ” tokkoo raawwiisaa argata . 
 Jechi Phaawulos asirratti gargaarame kallattiidhaan yeroo hiikamu , “ bulchiinsa maatii ” jechuudha . 
 Kunis bulchiinsa akka Mootummaa Masiihichaa kan argisiisu utuu hin ta’in , karaa itti wantoonni raawwataman kan argisiisudha . 
 * Yihowaan kaayyoosaa galmaan ga’uuf karaan inni itti wantoota raawwatu “ dhoksaa ” yeroo ta’u , dhoksaan kunis yeroo gara garaatti suuta suutaan ifa ta’eera . — Efesoon 1 : 9 ; 3 : 9 , miiljalee , Hiika Addunyaa Haaraa isa hiika jechootaa qabu ilaali . 
 Yihowaan “ dhoksaan fedha isaa ” suuta suutaan ifa akka ta’u kan godhe akkamitti ? 
 Yihowaan Jannata Eeden keessatti Sanyii abdachiise ilaalchisee kaayyoo qabu akkamitti akka raawwatu kakuu yeroo gara garaatti galeen suuta suuta ifa godheera . 
 Kakuu Abrahaamii wajjin galerratti , Sanyiin abdachiifame gara biyya lafaatti kan dhufu karaa hidda dhalootaasaa akka ta’eefi “ sabni biyya lafaa irraa hundinuu ” karaa Sanyii kanaa akka eebbifaman ibseera . 
 Kakuun kunis , namoonni kaan sanyii abdachiifame kanaa wajjin akka wal ta’iinsa uuman ibseera . 
 ( Uumama 22 : 17 , 18 ) Yihowaan kakuu Seera saba Israa’elii wajjin galeenimmoo , “ luboota mootii waaqaa fi lafaa ” qopheessuuf kaayyoo akka qabu ibsee ture . 
 ( Ba’uu 19 : 5 , 6 ) Kakuun inni Daawitii wajjin gale Sanyiin kun mootummaa tokkorratti bara baraaf mataa akka ta’u kan argisiisu ture . 
 ( 2 Saamu’el 7 : 12 , 13 ; Faarfannaa 89 : 3 , 4 ) Kakuun Seera Musee Yihudoota gara Masiihichaatti erga geessee booda , Yihowaan karaa kaayyoosaa kana itti raawwatu caalaatti ifa godheera . 
 Akka dursee raajiidhaan dubbatametti , ilmaan namootaa sanyii isa abdachiifamee wajjin tokko ta’an “ luboota mootii waaqaa fi lafaa ” ta’u . 
 Isaan kunis “ Israa’el ” warra hafuuraa haaraa ta’uudhaan “ kakuu haaraa ” keessa galu . — Ermiyaas 31 : 31 - 34 ; Ibroota 8 : 7 - 9 . 
 * 
 10 , 11 . ( a ) Yihowaan , eenyummaa Sanyii dursee raajiidhaan dubbatamee ifa kan godhe akkamitti ? 
 ( b ) Ilmi Waaqayoo inni tokkichi gara lafaa kan dhufe maaliifi ? 
 Yeroon Sanyiin abdachiifame kun kaayyoo Waaqayyoo raawwachuuf gara lafaa itti dhufu ni ga’e . 
 Yihowaan Gabri’el ergamaa gara Maariyaamitti erguudhaan ilma Yesus jedhamu akka deessuu itti hime . 
 Ergamichis akkas isheedhaan jedhe : “ Inni guddaa in ta’a ilma aabbaas jedhamee in waamama , Waaqayyo gooftaanis teessoo abaabilii isaa Daawit in kennaaf . 
 Mana Yaaqoob irratti bara baraan in mo’a , barri mootummaa isaas dhuma hin qabu . ” 
 Eenyummaan Sanyii abdachiifame kanaa karaa kanaan ifa ta’e . — Galaatiyaa 3 : 16 ; 4 : 4 . 
 Ilmi Waaqayyoo inni tokkichi gara biyya lafaa dhufee hamma du’aatti qoramuu qaba ture . 
 Gaaffii Seexanni kaaseef deebii kennuun amanamummaa Yesus argisiisurratti kan hundaa’e ture . 
 Hanga dhumaatti jabaatee Abbaasaa cina ni dhaabataa laata ? 
 Kun dhoksaa ture . 
 Yeroo booda , Phaawulos wanta Yesus raawwate akkas jechuudhaan ibseera : “ Nama Waaqayyoo ta’uu keessa iyyuu dhoksaan guddaan akka jiru amanamaa dha ; kanaafis , ‘ Inni foon uffatee mul’ateera , hafuurichi dhugaa galcheeraaf , ergamoota Waaqayyootti argameera , saba biyya lafaa keessatti lallabameera , guutummaa biyya lafaa keessatti itti amanameera , ulfinaan ol fudhatameera ’ jedhamee himameera . ” 
 Eeyyee , amanamummaan Yesus sodaa tokko malee amma du’aatti argisiise , gaaffii Seexanni kaaseef deebii ga’aa argamsiiseera . 
 Ta’us ammayyuu wantoonni dhoksaa ta’an jiru . 
 ‘ Dhoksaa Mootummaa Waaqayyoo ’ 
 12 , 13 . ( a ) Dhoksaa Mootummaa Waaqayyoo keessaa inni tokko maalidha ? 
 ( b ) Yihowaan namoonni muraasni gara samii akka dhaqan yeroo filetti maal gochuun isa barbaachiseera ? 
 Yesus lallabaaf gara Galiilaa yeroo adeemetti , bulchiinsi kun Mootummaa Masiihichaa isa inni Mootii irratti ta’uu wajjin walitti dhufeenya akka qabu dubbateera . 
 Bartootasaatiin akkas jedhee ture : “ Dhoksaa mootummaa waaqaa beekuun isiniif kennameera . ” 
 Maarqos 4 : 11⁠rrattimmoo , “ Dhoksaan mootummaa Waaqayyoo isiniif kennameera ” jedheera . 
 Yihowaan , namoota ilmasaa wajjin tokko ta’uudhaan kutaa Sanyichaa ta’aniifi 144,000 ta’an , jechuunis “ karra xinnayyoo ” filachuunsaa dhoksaa kana keessaa isa tokkodha . — Luqaas 12 : 32 ; Mul’ata 14 : 1 , 4 . 
 Namoonni kan uumaman lafarra akka jiraataniif waan ta’eef , Yihowaan namoonni muraasni gara samii akka dhaqan gochuuf “ uumama haaraa ” qopheessuun isa barbaachisa ture . 
 Namoota abdii adda ta’e akkasii qaban keessaa tokko kan ture Phexros akkas jechuudhaan barreesseera : “ Waaqayyo abbaa gooftaa keenyaa Yesus Kristosiif galanni haa ta’u ! 
 Inni araara isaa isa guddaadhaan , Yesus Kristos warra du’an keessaa ka’uu isaatiin , abdii isa jiraataa kanatti qabamnee akka jiraannuuf haaraa godhee nu dhalachiiseera . 
 Waan hin badne , waan xurii hin qabne , waan gad deebi’aa hin adeemnes , isa waaqa keessatti isiniif eegamee jirutti darbitanii akka fudhattan godheera . ” — 1 Phexros 1 : 3 , 4 . 
 ( a ) Namoonni Yihudoota hin taane ‘ dhoksaa mootummaa Waaqayyoo ’ keessatti kan qooda fudhatan akkamitti ? 
 ( b ) “ Yaada Waaqayyoo isa gad fagoo ” hubachuu kan dandeenye akkamitti ? 
 Dhoksaan , Mootummaa Waaqayoo isa fuulduratti dhufuu wajjin wal qabate garabiraanimmoo , namoota muraasa samiirratti Kiristosii wajjin akka bulchaniif filataman keessa , namoonni Yihudoota hin taanes akka filataman Kaayyoo Waaqayyoo ta’uusaati . 
 Phaawulos “ bulchiinsa ” yookiin karaa Yihowaan itti kaayyoosaa raawwatu yommuu ibsu akkas jedheera : “ Dhaloota darban keessatti dhoksaan kun ilmaan namaatti hin argisiifamne ; amma garuu Waaqayyo hafuura isaatiin ergamoota qulqullootaa fi raajotatti mul’iseera . 
 Dhoksaan kunis warri saba Waaqayyoo hin ta’in wangeelatti amanuudhaan wanta Yihudoonni argatan akka argatan , isaanii wajjin bu’aa dhagna tokkoo akka ta’an , abdii isa Waaqayyo karaa Kristos Yesus kenne keessaas akka hirmaatan gochuuf kan qophaa’e ture . ” 
 Dhoksaan kun ‘ ergamoota qulqullootatti ’ mul’ifamee ture . 
 Har’as haaluma wal fakkaatuun , gargaarsa hafuura qulqulluu utuu argachuu baannee “ yaada Waaqayyoo isa gad fagoo ” hubachuu hin dandeenyu turre . — 1 Qorontos 2 : 10 ; 4 : 1 ; Qolosaayis 1 : 26 , 27 . 
 15 , 16 . 
 Yihowaan warra Kiristosii wajjin bulchan ilmaan namootaa keessaa kan filatee maaliifi ? 
 “ Namoonni kumaatamni dhibbaa fi kumni afurtamii arfan ” ‘ hoolichaa ’ [ Yesus Kiristosii ] wajjin tulluu Xiyoon isa samiirra dhaabatanii argaman , warra “ biyya lafaa keessaa furaman ” akkasumas “ warra sanyii namaa keessaa Waaqayyoo fi hoolichaaf furaman ” jedhamanii waamamaniiru . 
 Yihowaan ilmaansaa warra samiirratti argaman keessaa , Ilmisaa inni jalqabaa sanyii Eeden keessatti abdachiifame keessaa isa duraa akka ta’u filateera . 
 Haata’u malee , warra Kiristosii wajjin bulchan ilmaan namootaa keessaa kan filate maaliifi ? 
 Phaawulos , Yihowaan namoota lakkoofsisaanii muraasa ta’e kana “ warra akka akeeka isaatiitti waamamanii ” fi “ akka fedha isaa isa gaariitti ” waamaman jechuudhaan ibseera . — Roomaa 8 : 17 , 28 - 30 ; Efesoon 1 : 5 , 11 ; 2 Ximotewos 1 : 9 . 
 Kaayyoon Yihowaa maqaansaa inni qulqulluuniifi inni guddaan qulqulluu ta’ee akka eegamu gochuufi olaantummaasaa mirkaneessuudha . 
 Yihowaan ogummaasaa isa homtinuu ittiin wal gituu hin dandeenyeen gargaaramee , karaa “ bulchiinsa ” qopheesse kanaa yookiin karaa wantoota ittiin raawwachiisuun Ilmasaa isa tokkicha gara lafaatti kan erge yeroo ta’u , innis hamma du’aatti qorameera . 
 Kana malees , Yihowaan Mootummaan Masiihichaa inni karaa Ilmasaa bulchu kun ilmaan namootaa warra hamma du’aatti olaantummaasaatiif amanamoo ta’an akka dabalatu godheera . — Efesoon 1 : 8 - 12 ; Mul’ata 2 : 10 , 11 . 
 Kiristosis ta’e namoonni isaa wajjin bulchan lafarra jiraatanii kan darban ta’uusaanii beekuun keenya kan nu gammachiisu maaliifi ? 
 Yihowaan Ilmisaa gara lafaa akka dhufu gochuufi ilmaan namootaa Mootummaa Ilmasaa kana keessatti isaa wajjin akka bulchan filachuudhaan , ilmaan Addaamiif jaalala guddaa akka qabu argisiiseera . 
 Abeelii jalqabee namoonni amanamummaasaanii eegan garabiraan kanarraa faayidaa maalii argatu ? 
 Kaayyoon Yihowaa inni jalqabaa galmasaarra akka ga’u yoo barbaadame , ilmaan namootaa garboota cubbuufi du’aa ta’anii dhalatan , karaa hafuuraas ta’e qaamaan fayyina argachuufi gara gonkummaatti deebi’uu isaan barbaachisa . 
 Namoonni bara baraan lafarra jiraachuuf abdatan hundi , mootiinsaanii yeroo lafarra turetti akkuma bartootasaatiif gochaa ture , isaaniinis akka jaallatuufi rakkoosaanii akka isaaniif hubatu beekuunsaanii baay’ee isaan jajjabeessa . 
 Warri Kiristosii wajjin samiirratti lubootaaf mootota ta’anis , dhiiraafi dubartoota amanamoo akkuma keenya cubbuu dhaalanii wajjin qabsaa’aa turaniifi bu’aa ba’ii jireenyaa argan akka ta’an hubachuunsaanii baay’ee isaan jajjabeessa . — Roomaa 7 : 21 - 25 . 
 Kaayyoon Yihowaa Utuu Hin Raawwatamin Hin Hafu 
 18 , 19 . 
 Jechoonni Phaawulos Efesoon 1 : 8 - 11⁠rratti argaman ifa kan nuuf ta’an maaliifi ? 
 Mataduree itti aanurratti waa’ee maalii ilaalla . 
 Jechoonni Phaawulos Efesoon 1 : 8 - 11⁠rratti Kiristiyaanota dibamtootaaf barreesse hiika maalii akka qaban amma akka gaariitti hubanneerra . 
 Phaawulos , Yihowaan Kiristiyaanota kanaaf “ dhoksaa fedhasaa ” akka isaan beeksise , Kiristosii wajjin ( ‘ dhaala akka argatan ’ , 1899 ) akkasumas “ Waaqayyo wanti hundinuu akka akeeka isaatii fi akka fedha isaatiitti akka ta’u ” gochuusaa ibseera . 
 Kunis , “ bulchiinsa ” Yihowaan kaayyoosaa isa dinqisiisaa galmaan ga’uuf ittiin fayyadamuu wajjin walitti dhufeenya kan qabu ta’uusaa hubanneerra . 
 Kana hubachuun keenyammoo Irbaata Gooftaarratti maxinichaafi wayinicharraa kan hirmaatan Kiristiyaanota muraasa qofa kan ta’an maaliif akka ta’e akka hubannu nu gargaara . 
 Mataduree itti aanurratti , Yaadannoon du’a Kiristos Kiristiyaanota gara samii dhaquuf abdii qabaniif hiika maalii akka qabu , akkasumas namoonni miliyoonaan lakkaa’amaniifi bara baraan lafarra jiraachuuf abdii qaban Ayyaana Yaadannootiif xiyyeeffannaa guddaa kan kennan maaliif akka ta’e ilaalla . 
 [ Footnotes ] 
 Maqaan Waaqayyoo kallattiidhaan yeroo hiikamu , “ Akka Ta’u Godha ” jechuudha . 
 Yihowaan kaayyoosaa galmaan ga’uuf wanta ta’uu barbaadu hundaa ta’uu ni danda’a . — Ba’uu 3 : 14 , miiljalee , Hiika Addunyaa Haaraa isa hiika jechootaa qabu ilaali . 
 Ibsa Phaawulosirraa hubachuun akka danda’amutti , “ bulchiinsi ” kun bara Phaawulositti hojjechaa kan ture yeroo ta’u , Mootummaan Masiihichaa garuu hamma bara 1914⁠tti akka hin hundoofne Macaafni Qulqulluun ni argisiisa . 
 Waa’ee kakuuwwan kaayyoo Waaqayyoo galmaan ga’uuf tajaajilan kanaa ibsa bal’aa argachuu yoo barbaadde , Masaraa Eegumsaa Guraandhala 1 , 1989 , fuula 10 - 15 ilaali . 
 Irra Deebii 
 • Yihowaan lafa kan uumeefi nama kan irra kaa’ee maaliifi ? 
 • Ilmi Waaqayyoo inni tokkichi lafa kanarratti qoramuunsaa barbaachisaa kan ture maaliifi ? 
 • Yihowaan namoota Kiristosii wajjin bulchan ilmaan namootaa gidduudhaa kan filate maaliifi ? 
 Daandii Ifnisaa Dabalaa Adeemurra Deddeebi’uu 
 “ Daandiin qajeelotaa akka ifa barii ganamaa , isa yeroo biiftuun baatee ol adeemtu , ittumaa ifaa ol adeemuu ti . ” — FAKKEENYA 4 : 18 . 
 1 , 2 . 
 Sabni Waaqayyoo , Yihowaarra ifa hafuuraa dabalataa argachuusaaniitiin maal godhaniiru ? 
 YEROO lafti bari’u , duukkanarratti jijjiirama akkamii akka fidu madda ifaa kan ta’e Yihowaa malee eenyutu ibsuu danda’a ? 
 ( Faarfannaa 36 : 9 ) Waaqayyo akkas jedheera , ‘ bariin lafaa akka inni garasiifi garanaan andaara lafaa qabe , lafichi akka suphee jiidhaatti ittiin mallatteessaniitti bifa in geddarata , uumamni isarraa hundinuus bifa garaa garaatiin miidhagfamanii in mul’atu . ’ 
 ( Iyoob 38 : 12 - 14 ) Dhoqqeen suphee mi’a supheen ittiin miidhagfamuun yeroo mallatteeffamu jijjiiramnisaa akka mul’atu , ifni aduu yeroo dabalaa adeemuttis wantoonni lafarratti argaman hundi caalaatti mul’atu . 
 Haaluma wal fakkaatuun , maddi ifa hafuuraa Yihowaadha . 
 ( Faarfannaa 43 : 3 ) Biyyi lafaa , duukkana limxii keessa deddeebi’eyyuu , Yihowaan sabasaatiif ifa kennuusaa itti fufeera . 
 Bu’aansaa maalidha ? 
 Macaafni Qulqulluun : “ Daandiin qajeelotaa akka ifa barii ganamaa , isa yeroo biiftuun baatee ol adeemtu , ittumaa ifaa ol adeemuu ti ” jedha . 
 ( Fakkeenya 4 : 18 ) Ifni Yihowaa biraa argamu daandii sabasaarratti ifuusaa itti fufeera . 
 Ifni kun gama hojii jaarmiyaatiin , barumsa bu’uuraafi amalaa wajjin haala wal qabateen sirreeffama akka godhan isaan gargaareera . 
 Ifni Hafuuraa Dabalaa Adeemuunsaa Gama Jaarmiyaatiin Fooyya’iinsi Akka Argamu Godheera 
 Isaayaas 60 : 17⁠rratti abdii akkamiitu kenname ? 
 Yihowaan karaa Isaayaas raajichaa akkas jedhee dubbateera : “ Ani qooda sibiila boorrajjii , warqee , qooda sibiilaa , meetii , qooda mukaa , sibiila boorrajjii , qooda dhagaas , sibiila nan fida ; nagaan eegduu kee , qajeelummaanis geggeessituu kee akka ta’u nan godha . ” 
 ( Isaayaas 60 : 17 ) Mi’i jabaa hin taane mi’a baay’ee jabaa ta’een bakka buufamuunsaa fooyya’iinsa akka argisiisu , Dhugaa Baatonni Yihowaas ‘ dhuma bara si’anaa ’ yookiin “ guyyoota gara dhumaa ” kanatti gama hojii jaarmiyaatiin fooyya’iinsa gochaa turaniiru . — Maatewos 24 : 3 ; 2 Ximotewos 3 : 1 . 
 Bara 1919⁠tti qophii maaliitu godhame ? 
 Kun bu’aa qaba kan jennu maaliifi ? 
 Jalqaba guyyoota gara dhumaatti gumii Dhugaa Baatota Yihowaa yeroo sanatti Bartoota Macaafa Qulqulluu jedhaman keessatti , jaarsoliifi diiyaaqonoonni karaa dimookiraasiitiin filatamu turan . 
 Haata’u malee , jaarsoliin tokko tokko wangeela lallabuuf fedhii dhugaa hin qaban turan . 
 Tokko tokkommoo ofiisaaniitiif lallabuu kan dhiisaniirrayyuu , warri kaanis akka hin lallabne dhowwuuf yaalu turan . 
 Kanaafuu , bara 1919⁠tti , gumiiwwan hundaa keessatti itti gaafatamummaa haaraan dirikteera tajaajilaa jedhamu ni hundeeffame . 
 Dirikteera tajaajilaa , karaa ti’ookraasiitiin waajjira damee saba Waaqayyootu filata malee gumicha hin turre . 
 Itti gaafatamummaa dirikteerri tajaajilaa qabu keessaa , hojii lallabaa gurmeessuu , naannoo tajaajilaa kennuufi obboloonni tajaajilarratti akka hirmaatan jajjabeessuudha . 
 Waggoota sanaa eegalee , waa’ee Mootummichaa lallabuun jijjiirama guddaa argisiisuu jalqabe . 
 Naannoo bara 1920⁠tti fooyya’iinsa akkamiitu godhame ? 
 Bara 1922⁠tti walga’ii koonyaa Bartoota Macaafa Qulqulluu Seedaar Pooyint Ohaayoo , Yuu.Ees.Eetti godhamerratti , jajjabinni “ Mootichaafi mootummaasaa beeksisaa , beeksisaa , beeksisaa ” jedhu kennamuunsaa , gumiiwwan hundi hojiidhaaf akka kaka’an taasiseera . 
 Bara 1927⁠tti hojiin karaadhaa gara karaatti tajaajiluu akka gaariitti kan gurmaa’e yommuu ta’u , guyyaan Dilbataa manaa gara manaatti tajaajiluuf guyyaa mijaa’aa ta’uunsaa ni hubatame . 
 Guyyaan kun kan filatame maaliifi ? 
 Guyyaa namoonni baay’een itti boqotan waan ta’eefidha . 
 Har’as Dhugaa Baatonni Yihowaa yeroo namoonni manasaaniitti argamuu danda’anitti , jechuunis Sanbadduraafi Dilbata yookiin gara galgalaa manaa gara manaa dhaqanii tajaajiluuf yaalii gochuudhaan hojii wal fakkaatu raawwatu . 
 Bara 1931⁠tti ejjennoo akkamiitu ba’e ? 
 Kun Mootummaa Waaqayyoo lallabuurratti jijjiirama akkamii fideera ? 
 Ejjennoon walga’ii koonyaa Kolombos Ohaayoo Yuu.Ees.Eetti , Adoolessa 26 , bara 1931 Dilbata sa’aatii booda godhameefi boodas addunyaa maratti dabarfame , gama waa’ee Mootummaa Waaqayyoo lallabuurratti hojii olaanaa raawwateera . 
 Gar tokkoon ejjennoo kanaa akkas jedha : “ Nuti tajaajiltoota Yihowaa waan taaneef , hojiin maqaasaatiin akka raawwannu nutti kenname jira . 
 Ergaa Yesus lallabe akka labsinu , akkasumas Yihowaan Waaqa dhugaafi Waaqa Hundumaa Danda’u ta’uusaa akka lallabnu hojii nutti kennameef ni abboomamna ; maqaa Dhugaa Baatota Yihowaa jedhuufi Waaqayyo Gooftaan moggaase gammachuudhaan kan fudhannu ta’uu keenyarrayyuu , maqaa kanaan beekamuufi waamamuu barbaanna . ” 
 ( Isaayaas 43 : 10 ) Maqaa haaraan kun namoonni maqaa Yihowaatiin waamaman hundi itti gaafatamummaa guddaa qaban kan argisiisudha . 
 Eeyyee , Yihowaan hojii tajaajiltoonnisaa hundi irratti hirmaatan isaaniif kenneera . 
 Deebiin afeerrii kanaaf kennames baay’ee kan nama ajaa’ibsiisu ture . 
 Bara 1932⁠tti jijjiirama akkamiitu godhame ? 
 Maaliif ? 
 Jaarsolii baay’een gad of deebisuudhaan hojii lallabaarratti hinaaffaadhaan hirmaachuu jalqaban . 
 Naannoowwan tokko tokkotti garuu , jaarsoliin gumiidhaan filataman yaada miseensonni gumii hundi hojii lallabaarratti hirmaachuu qabu jedhu ni morman . 
 Ta’us , utuu baay’ee hin turin fooyya’iinsi dabalataa godhameera . 
 Bara 1932⁠tti gumiiwwan jaarsoliifi tajaajiltoota gumii filachuu akka dhaaban Masaraa Eegumsaarratti qajeelfamni ni kenname . 
 Kanaa mannaa , koree tajaajilaa obboloota dhiiraa ga’eessa ta’aniifi hojii lallabaarratti hirmaatan akka filatan isaaniif ibsame . 
 Karaa kanaan gumicha olaantummaadhaan to’achuun obboloota tajaajilarratti hinaaffaadhaan hirmaatanitti waan kennameef hojichi guddina argamsiise . 
 Ifni Dabalaa Yommuu Adeemutti Fooyya’iinsa Dabalataa Godhame 
 Bara 1938⁠tti fooyya’iinsa akkamiitu godhame ? 
 ‘ Ifni ittuma ifaa ol adeemuusaa ’ itti fufe . 
 Bara 1938⁠tti hojiin filannoodhaan geggeeffamu guutummaatti akka dhaabatu taasifame . 
 Namoota gumii keessatti tajaajilan hundaa kan muudu ‘ hojjetaa amanamaa ’ yeroo ta’u , muudamni kunis karaa ti’ookraasiitiin raawwatamuu jalqabe . 
 Gumiiwwan Dhugaa Baatota Yihowaa hundi jijjiirama kana yommuusuma kan fudhatan yeroo ta’u , hojiin lallabaas guddina argisiisuusaa itti fufeera . 
 Bara 1972⁠tti qophii akkamiitu godhame ? 
 Qophiin kun caalmaa qaba kan jennu maaliifi ? 
 Fulbaana 1 , bara 1972 eegalee , obboloota gumicha olaantumaadhaan geggeessan ilaalchisee jijjiiramni garabiraan godhameera . 
 Gumiiwwan , tajaajilaa yookiin ilaaltu olaanaa tokkoon geggeeffamuunsaanii hafee , gumiiwwan Dhugaa Baatota Yihowaa addunyaa maratti argaman keessatti qaama jaarsoliitu hundeeffame . 
 Qophii haaraan kun obboloonni ga’eessota ta’an ilaaltu olaanaa ta’uuf ulaagaa barbaachisu guutuuf akka carraaqan isaan jajjabeesseera . 
 Kanaan kan ka’es , obboloonni baay’een gama itti gaafatamummaa gumii keessatti qaban raawwachuutiin muuxannoo argataniiru . 
 Ilaaltonni olaanaan kun , namoota reefuu dhugaa Macaafa Qulqulluu fudhataniif tiksoota ta’anii tajaajiluudhaan gargaarsa guddaa kennaniiru . 
 Bara 1976⁠tti qophii isa kamtu hojiirra oole ? 
 Miseensonni Qaama Olaanaa koree ja’aan kan gurmaa’an yommuu ta’u , Amajjii 1 , bara 1976 jalqabee koreewwan kun sochii jaarmiyichaafi gumiiwwan addunyaa maratti argaman olaantummaadhaan geggeessuu jalqaban . 
 Wantoonni hojii Mootummaa Waaqayyoo wajjin wal qabatan hundi , “ baay’ina gorsitootaatiin ” kan geggeeffamu ta’uunsaa eebba guddaa mitii ? — Fakkeenya 15 : 22 ; 24 : 6 . 
 Bara 1992⁠tti fooyya’iinsa akkamiitu godhame ? 
 Maaliif ? 
 Bara 1992⁠ttimmoo , hojiin fooyya’iinsaa Israa’eloonniifi namoonni garabiraan boojuu Baabilonii erga deebi’anii booda hojjetanii wajjin wal fakkaatu raawwatameera . 
 Bara sanatti , Lewwoonni hojii mana qulqullummaa raawwatan baay’inaan hin jiran turan . 
 Kanaan kan ka’es , Naataaniimoonni lammii Israa’el hin taane , Lewwoota akka gargaaran hojiin dabalataa ni kennameef . 
 Haala kanaan wal fakkaatuun hojjetaan amanamaaniifi ogeessis , hojiin inni lafarratti raawwatu dabalaa waan adeemeef , hojii kanarratti gargaarsa akka godhaniif jecha bara 1992⁠tti “ hoolota kan biraa ” keessaa warra tokko tokkoof hojiin dabalataa kennameera . 
 Obboloonni kun koree Qaama Olaanaa akka gargaaraniif muudaman . — Yohannis 10 : 16 . 
 Yihowaan nagaa geggeessituu keenya godhee kan muude akkamitti ? 
 Fooyya’iinsi kun hundinuu bu’aa maalii argamsiise ? 
 Yihowaan , “ nagaan eegduu kee , qajeelummaanis geggeessituu kee akka ta’u nan godha ” jedhee ture . 
 ( Isaayaas 60 : 17 ) Tajaajiltoota Yihowaa yeroo har’aatti argaman gidduu “ nagaan ” kan jiru yommuu ta’u , “ qajeelummaanis geggeessituu ” isaanii ta’eera . 
 Hojii waa’ee Mootummaa Waaqayyoo lallabuufi namoota bartoota taasisuu raawwachuuf akka gaariitti gurmaa’aniiru . — Maatewos 24 : 14 ; 28 : 19 , 20 . 
 Yihowaan Karaa Barumsa Bu’uuraa Ifni Akka Ifu Godheera 
 Naannoo bara 1920⁠tti , Yihowaan sabasaatiif gama barumsa bu’uuraatiin ifa kan ibse akkamitti ? 
 Yihowaan gama barumsa bu’uraatiinis yeroodhaa gara yerootti sabasaatiif ifa ibsaa jira . 
 Mul’anni 12 : 1 - 9 kanaaf fakkeenya ta’a . 
 Seenaansaas waa’ee qaamota sadii kan dubbatu yommuu ta’u , isaanis “ dubartii ” ulfa yeroo booda deesse , “ jawwee ” fi “ ilma ” jedhamanii ibsamaniiru . 
 Qaamonni kun sadan eenyufa’iif fakkeenya akka ta’an beektaa ? 
 Masaraan Eegumsaa Bitootessa 1 , bara 1925⁠tti maxxanfame mataduree “ Dhalachuu Sabichaa ” jedhu jalatti , eenyummaa qaamota kanaa ibsee ture . 
 Barruun kun sabni Waaqayyoo raajiiwwan Dhalachuu Mootummaa kanaa ilaalchisee dubbatame hubannaa gaarii akka argatan gochuusaarrayyuu , jaarmiyaawwan Yihowaafi Seexana bakka bu’an lama jiraachuusaanii akka hubatan isaan gargaareera . 
 Achiis , bara 1927 / 28 sabni Waaqayyoo Ayyaana Qilleefi guyyaa dhalootaa kabajuun Macaafa qulqulluu wajjin kan wal faalleessu ta’uusaa waan hubataniif ayyaanawwan kana kabajuu ni dhaaban . 
 Naannoo bara 1930⁠tti barumsa bu’uuraa wajjin haala wal qabateen ibsa akkamiitu kenname ? 
 Bara 1930⁠ttimmoo barumsa bu’uuraa sadiirratti ifni dabalataa ifeera . 
 Bartoonni Macaafa Qulqulluu , tuutni “ sonaan baay’een ” Mul’ata 7 : 9 - 17⁠rratti ibsaman namoota Kiristosii wajjin lubootaafi mootota ta’anii bulchan , jechuunis namoota 144,000⁠rraa adda ta’uusaanii kan hubatan waggoota dheeraa dura ture . 
 Haata’u malee , eenyummaan tuuta sonaan baay’ee ifaa hin turre . 
 Ifni ganama ittuma dabalaa yeroo ol adeemu , wantoonni hin mul’anne bifaafi halluunsaanii akka mul’atu godha . 
 Haaluma wal fakkaatuun , tuutni sonaan baay’eenis namoota ‘ rakkina guddaarraa ’ ooluudhaan bara baraaf lafarra jiraachuuf abdii qaban ta’uunsaanii bara 1935⁠tti beekame . 
 Wagguma sanatti xinnoo turee , ibsi ijoollee Dhugaa Baatota Yihowaa bartoota ta’aniifi biyyoota baay’ee keessa jiraatan ilaalu kennameera . 
 Sabboonummaan yeroo guutummaa biyya lafaarratti babal’atee ture kanatti , alaabaadhaaf ulfina adda ta’e kennuun akkasumaan wanta salphaa akka hin taane hubatanii turan . 
 Waggaa itti aanuttimmoo , Kiristos fannoorratti utuu hin ta’in muka solooloorratti akka fannifame ibsamuunsaa , gama barumsa bu’uuraatiin jijjiiramni garabiraan godhamuusaa kan argisiisu ture . — Hojii Ergamootaa 10 : 39 . 
 Dhiigni qulqulluu ta’uunsaa kan ibsame yoomiifi akkamitti ture ? 
 Waraana Addunyaa Isa Lammaffaa booda , loltoota waraanarratti madaa’aniif dhiiga kennuun beekamaa ta’ee ture ; yeroo kanattis , dhiigni qulqulluu ta’uusaa ilaalchisee ifni dabalataa ifeera . 
 Masaraa Eegumsaa Adoolessa 1 , bara 1945⁠rratti , “ Waaqeffattoonni Yihowaa addunyaa haaraa Waaqayyo fidu keessa jiraachuu barbaadan hundi , dhiigni Waaqayyo duratti qulqulluu akka ta’e hubachuufi gama kanaan ulaagaa Waaqayyo baasee wajjin haala wal simuun akka jiraatan ” jajjabinni kennamee ture . 
 Macaafni Qulqulluun Hiika Addunyaa Haaraa yoom qophaa’e ? 
 Wantoonni gurguddaan hiika Macaafa Qulqulluu kana adda godhan lamaan maalfa’i ? 
 Bara 1949⁠tti Macaafa Qulqulluu haaraa beekumsa yeroo sana turerratti hundaa’eefi barumsa Saba Kiristiyaanaatiin hin mancaane qopheessuun barbaachisaa ta’uunsaa ni amaname . 
 Hojiin Macaafa Qulqulluu haaraa hiikuu kun Muddee 1947 jalqabame . 
 Bara 1950 Hiikni Macaafa Qulqulluu Addunyaa Haaraa Afaan Giriikii Ingiliffaan qophaa’e . 
 Bara 1953 eegaleemmoo , hiikni Macaafa Qulqulluu Afaan Ibrootaa afaan Ingiliffaatiin jildii shanitti gargar hiramee yeroo gara garaatti qophaa’e . 
 Jildiin inni dhumaa kan xumurame hojiin hiikuu erga jalqabamee waggaa 12 booda , jechuunis bara 1960⁠tti ture . 
 Guutummaan Macaafa Qulqulluu Hiika Addunyaa Haaraa jildii tokkoon kan ba’e bara 1961ture . 
 Hiikni Macaafa Qulqulluu yeroo ammaatti afaan baay’eedhaan argamu kun wanta adda isa taasisu baay’ee qaba . 
 Bakka sirrii ta’e hundaatti maqaa Waaqayyoo isa Yihowaa jedhamu galcheera . 
 Kana malees , barreeffamoota warra jalqaba harkaan barreeffaman kallattiidhaan hiikuuf yaaliin godhame gama dhugaa beekuutiin guddinni yeroodhaa gara yerootti akka argamu godheera . 
 Bara 1962⁠tti ifa dabalataa akkamiitu ife ? 
 Roomaa 13 : 1⁠rratti “ warra biyya bulchuudhaaf aboo qaban ” kan jedhaman eenyufaa akka ta’aniifi Kiristiyaanonni warra biyya bulchuuf aboo qaban kanaaf ajajamuu kan qaban hamma maaliitti akka ta’e bara 1962⁠tti ibsame . 
 Qo’annaan Tiitoos 3 : 1 , 2 fi 1 Phexros 2 : 13 , 17⁠rratti gadi fageenyaan godhame , “ warra biyya bulchuuf aboo qaban ” kan jedhaman Yihowaafi Yesus Kiristos utuu hin ta’in namoota biyya bulchan ta’uunsaanii hubatameera . 
 Naannoo bara 1980⁠tti dhugaawwan ifa ta’an tokko tokko kamfa’i ? 
 Waggoota sana boodas , daandiin qajeelotaa akka ifa barii ganamaa , isa yeroo biiftuun baatee ol adeemtu ittuma ifaa ol adeemuu ifuusaa itti fufeera . 
 Bara 1985⁠tti “ jireenya ” argachuuf nama qajeelaa ta’anii ilaalamuuniifi jaalallee Waaqayyoo ta’anii akka nama qajeelaatti lakkaa’amuun hiika maalii akka qabu hubachuun danda’ameera . 
 Bara 1987⁠ttimmoo Iyobeeliyuun Kiristiyaanotaaf hiika maalii akka qabutu bal’inaan ibsame . 
 Waggoota dhihoodhaa asitti Yihowaan sabasaatiif ifa hafuuraa dabalataa kan ibse akkamitti ? 
 Bara 1995⁠tti “ hoolota re’ootattii ” gargar fo’uun caalaatti ifa ta’e . 
 Bara 1998⁠tti mul’ata Hisqi’el waa’ee mana qulqullummaa argeefi yeroo ammaatti raawwiisaa argachaa jiru bal’inaan ibsame . 
 Bara 1999⁠tti ‘ inni jibbisiisaan iddoo qulqullaa’aa kan dhaabatu ’ yoomiifi akkamitti akka ta’e ibsi kennameera . 
 Bara 2002⁠ttimmoo , Waaqayyoof “ hafuuraa fi dhugaadhaan ” sagaduun hiika maalii akka qabu hubannaa dabalataatu argame . — Yohannis 4 : 24 . 
 Jijjiirama sabni Waaqayyoo karaa hafuuraa godhan keessaa garabiraan maalidha ? 
 Akkaataa hojii jaarmiyaafi gama barumsa bu’uuraatiin fooyya’iinsa argameen alattis , jireenya Kiristiyaanummaa wajjin haala wal qabateenis fooyya’iinsi godhameera . 
 Fakkeenyaaf , bara 1973⁠tti tamboo xuuxuun ‘ dhagna akka xureessu ’ waan beekameef akka cubbuu guddaatti kan ilaalamu ta’uunsaa ni hubatame . 
 Kun ta’ee waggaa 10 booda , Masaraan Eegumsaa Adoolessa 15 , bara 1983 maxxanfame yaada ejjennoo meeshaa waraanaatiif qabaachuu qabnu qabatee ba’e . 
 Wantoonni kun fakkeenya ifa yeroo keenyatti ifan keessaa muraasa qofadha . 
 Daandii Ifnisaa Dabalaa Adeemurra Deddeebi’aa 
 Daandii ifnisaa dabalaa adeemurra deddeebi’uuf ilaalcha akkamii qabaachuutu nu gargaara ? 
 Obboleessi yeroo dheeraadhaaf jaarsa ta’ee tajaajile tokko , “ Fooyya’iinsi yeroo godhamu fudhachuuniifi fooyya’iinsichaa wajjin haala wal simuun jiraachuun ulfaataa ta’uu danda’a ” jedhee dubbateera . 
 Misiraachoo Mootummaa Waaqayyoo labsuuf waggoota 48 ta’aniif yommuu tajaajiletti , fooyya’iinsa godhaman akka fudhatu kan isa gargaare maalidha ? 
 Akkas jechuudhaan deebii kenna : “ Wanti baay’ee barbaachisaa ta’e ilaalcha sirrii qabaachuudha . 
 Fooyya’iinsa godhame hin fudhadhu yoon jedhe jaarmiyichi gara fuulduraatti yommuu adeemu ani duubattan hafa jechuudha . 
 Fooyya’iinsa tokko tokko fudhachuun yoo natti ulfaate , jecha Phexros isa akkas jedhurrattan xiinxala : ‘ Si dhiifnee eenyu bira dhaqna ree ? 
 Gooftaa , dubbii waa’ee jireenya bara baraa nama barsiisu situ qaba’o . ’ 
 Achiis ‘ Gara addunyaa isa dukkanaan qabame kanattan adeemaa ? ’ 
 jedheen of gaafadha . 
 Ilaalcha akkasii qabaachuunkoo , jaarmiyaa Waaqayyootti cichee akkan deddeebi’u na gargaareera . ” — Yohannis 6 : 68 . 
 Daandii ifnisaa dabalaa adeemurra deddeebi’uun bu’aa maalii nuuf argamsiisa ? 
 Addunyaan naannoo keenyatti argamu dukkana limxii keessa akka jiru beekamaadha . 
 Yeroo Yihowaan sabasaatiif ifasaa ibsaa adeemutti garaagarummaan addunyaa kanaafi tajaajiltootasaa gidduu jiru bal’achaa adeema . 
 Ifni kun kan nu gargaaru akkamitti ? 
 Boolli daandii duukkana ta’e keessatti argamu ifni waan itti ifeef qofa akka baduu hin dandeenye , akkasumas ifni Sagalee Waaqayyoorra argamus balaan akka hin geenye hin godhu . 
 Ta’us , ifni Waaqayyo biraa argamu kiyyoo kanarraa fagaachuudhaan daandii ifnisaa dabalaa adeemurra deddeebi’uuf akka nu gargaaru homaa hin shakkinu . 
 Kanaafuu , dubbii Yihowaan karaa raajotasaa dubbate , “ akka ibsaa iddoo dukkanaatti ibsuutti ” yaadaan duukaa bu’uu keenya itti haa fufnu . — 2 Phexros 1 : 19 . 
 Ni Yaadattaa ? 
 • Yihowaan fooyya’iinsa jaarmiyaa wajjin haala wal qabateen sabnisaa fooyya’iinsa kamfaa akka godhan gargaareera ? 
 • Ifni dabalaa adeeme gama barumsa bu’uuraatiin fooyya’iinsi akkamii akka godhamu gargaareera ? 
 • Ati fooyya’iinsi akkamii yeroo godhame argiteetta ? 
 Fooyya’iinsa kana akka fudhattu kan si gargaare maalidha ? 
 • Daandii ifnisaa dabalaa adeemurra deddeebi’uukee itti fufuu kan barbaaddu maaliifi ? 
 Bashannana Nama Jajjabeessu 
 “ Egaa yoo nyaattan yookiis yoo dhugdan yookiis waanuma hojjettan hundumaa ulfina Waaqayyoof hojjedhaa ! ” — 1 QORONTOS 10 : 31 . 
 1 , 2 . 
 Bashannanawwan nama jajjabeessan “ kennaa Waaqayyoo ” akka ta’anitti ilaalamuu kan qaban maaliifi ? 
 Ta’us , Macaafni Qulqulluun akeekkachiisa ifa ta’e akkamii kenna ? 
 BASHANNANA nama jajjabeessurratti hirmaachuu barbaaduun waan jirudha . 
 Waaqni keenya inni gammadaan gammachuudhaan akka jiraannu waan barbaaduuf wantoota nu gammachiisan baay’inaan nuu kenneera . 
 Solomoon Mootichi akkas jechuudhaan barreesseera : “ Namni bara jireenya isaatti wanta gaarii hojjetee itti gammaduu irra kan caalu wanta tokko illee gochuu akka hin dandeenye nan beeka ; namni hundinuu nyaatee , dhugee , wanta itti dadhabettis gammaduun kennaa Waaqayyooti . ” — Lallaba 3 : 12 , 13 . 
 Namni tokko wanta itti dadhabetti , yeroo itti bashannanu akkasii argachuusaa qaamnisaa akka haaromu godha ; keessumaammoo kan bashannanu maatiisaa yookiin jaalleewwansaa wajjin yoo ta’e caalaatti gammada . 
 Gammachuun akkasiimmoo , “ kennaa Waaqayyoo ” jedhamuu danda’a . 
 Kana jechuun garuu , kennaa guddaan Waaqayyo biraa arganne akkasii kun bashannana gadhiisii ta’erratti akka hirmaannu nu dandeessisa jechuu miti . 
 Macaafni Qulqulluun machaa’uu , albaadhessa ta’uufi amala addaggummaa balaaleffachuusaarrayyuu , namoonni gocha akkasii raawwatan “ matumaa mootummaa Waaqayyootti hin galan ” jedha . — 1 Qorontos 6 : 9 , 10 ; Fakkeenya 23 : 20 , 21 ; 1 Phexros 4 : 1 - 4 . 
 Karaa hafuuraa jabaannee dhaabachuufi guyyaa Yihowaa akka hin irraanfanne wanti nu gargaaru maalidha ? 
 Guyyoota gara dhumaa kanatti Kiristiyaanonni yeroo kamiyyuu caalaatti jireenya biyya lafaa isa manca’aa ta’e kana hordofuurraa fagaatanii jiraachuuf of eeggannoo gochuu qabu . 
 Akkuma dursee raajiidhaan dubbatametti , namoonni yeroo har’aatti argaman “ rakkinni guddaan ” akka dhufu “ utuu hin beekin ” waan hafaniif , “ Waaqayyoon jaallachuu caalaa , warra waan isaan gammachiisu jaallatan ” ta’aniiru . 
 Yesus akkas jechuudhaan bartootasaa akeekkachiisee ture : “ Gad - dhiisiitti jiraachuudhaan , machiidhaan , yaaddoo jireenyaatiinis yaada garaa keessanitti ba’aa fiddanii , akka kiyyoon bineensa qabutti guyyichi sun dingata akka isin irra hin baanetti of eeggadhaa . ” 
 Tajaajiltoota Waaqayyoo waan taaneef , akeekkachiisa Yesus hojiirra oolchuuf murteessineerra . 
 Namoota naannoo keenyatti argamaniifi Waaqayyo malee jiraatanirraa haala adda ta’een , karaa hafuuraa dammaqinaan deddeebi’uudhaan guyyaa Waaqayyoo akka hin irraanfanne argisiisuuf carraaqna . — Sefaniyaa 3 : 8 ; Luqaas 21 : 36 . 
 ( a ) Bashannana gaarii argachuun rakkisaa kan ta’e maaliifi ? 
 ( b ) Efesoon 5 : 15 , 16⁠rratti gorsa hojiirra oolchuu qabnu akkamiitu jira ? 
 Seexanni gocha biyya lafaa isa manca’aa gaarii fakkeessee waan dhiheessuufi salphaadhumatti akka argaman waan godheef , wantoota kanarraa fagaachuun ulfaataa ta’uu danda’a . 
 Keessumaa yeroo bashannanuu barbaannu kana gochuun rakkisaa ta’uu danda’a . 
 Wanta addunyaan kun dhiheessu keessaa baay’eensaanii , “ fedha foonii ” kakaasuuf kan qophaa’anidha . 
 Bashannanawwan miidhaa namarraan ga’an bakka bashannana sabaatti kan dhihaatan ta’anillee , barreeffamarratti , televijiiniidhaan , Intarneetiifi viidiyoodhaan mana namootaa seenuu danda’u . 
 Kanaaf , Sagaleen Waaqayyoo akkas jechuudhaan Kiristiyaanota gorsa : “ Attamitti akka deddeebitan haleelaa ilaalladhaa ! 
 Akka warra ogeessotaatti malee , akka warra ogeessota hin ta’iniitti hin jiraatinaa ! 
 Guyyoonni kun guyyoota gadhee waan ta’aniif , yeroo isiniif kenname utuu hin dabarsin itti hojjedhaa ! ” 
 Bashannanawwan miidhaa namarraan ga’anirraa , yeroo keenya akkasumaan balleessuurraa fagaachuufi walitti dhufeenyi Yihowaa wajjin qabnu dhabuudhaan badiisa ofirratti fiduurraa ooluu kan dandeenyu gorsa kana yoo hojiirra oolchine qofadha . — Yaaqoob 1 : 14 , 15 . 
 Boqonnaa dhugaa eessaa arganna ? 
 Kiristiyaanonni yeroonsaanii hojiifi tajaajilaan kan qabame waan ta’eef , yeroo tokko tokko bashannanuu akka qaban isaanitti dhaga’amuu danda’a . 
 Lallabni 3 : 4 , “ kolfuunis yeroo qaba . . . sirbuunis yeroo qaba ” jedha . 
 Kanaafuu , Macaafni Qulqulluun bashannanuun yeroo ofii balleessuudha hin jedhu . 
 Ta’us , bashannanni kan nu haaromsu ta’uu qaba malee , karaa hafuuraa balaadhaaf kan nu saaxilu yookiin sochii hafuuraa keenya kan nu jalaa gufachiisu ta’uu hin qabu . 
 Kiristiyaanonni ga’eessota ta’an gammachuu guddaan kan argamu warra kaaniif kennuudhaan akka ta’e muuxannoo dabarsanirraa hubatu . 
 Kanaaf , fedha Yihowaa raawwachuuf dursa kennu ; kana gochuudhaanis , waanjoo Yesus isa nama hin dhibne baachuudhaan ‘ lubbuusaaniitiif boqonnaa argatu . ’ — Maatewos 11 : 29 , 30 ; Hojii Ergamootaa 20 : 35 . 
 Bashannana Sirrii Ta’e Filachuu 
 6 , 7 . 
 Bashannanni tokko sirriidha yookiin sirrii miti jettee murteessuuf wanti si gargaaru maalidha ? 
 Bashannanni tokko Kiristiyaana tokkoof akka ta’uufi akka hin taane hubachuu kan dandeenyu akkamitti ? 
 Warri ijoolleesaaniitiif qajeelfama kan kennan yommuu ta’u , gargaarsi jaarsoliis yeroo itti barbaachisu jira . 
 Dhugaasaa dubbachuuf , kitaabni , fiilmiin , taphni , shubbisni yookiin sirbi tokko Kiristiyaanaaf kan ta’u miti jedhee namni garabiraan nutti himuun barbaachisaa miti . 
 Phaawulos ‘ warra ga’an sammuun isaanii hojiidhaan itti bare hamaafi gaarii gargar baasuu danda’u ’ jedhee dubbateera . 
 Macaafni Qulqulluun seerawwan bu’uuraa qajeelfama ta’an qabateera . 
 Yaada garaa qullaa’aa Sagalee Waaqayyootiin leenjifame kan dhaggeeffannu yoo taane gargaarsa arganna . — 1 Ximotewos 1 : 19 . 
 Yesus “ mukti ija isaatiin in beekama ” jechuudhaan dubbateera . 
 Bashannanni tokko walirratti ka’uu amala addaggummaa yookiin hojii hafuura xuraa’oo babal’isuudhaan ija gadhee kan godhatu yoo ta’e fudhatama hin qabu . 
 Kana malees , lubbuu yookiin fayyaa nama tokkoo balaadhaaf kan saaxiluu , qarshii kan nama harkaa fixu , kan abdii nama kutachiisu yookiin warra kaan kan gufachiisu yoo ta’e , bashannana sirriidha jechuun hin danda’amu . 
 Phaawulos yaada garaa obboleessa keenyaa madeessuun cubbuu ta’uusaa yeroo akeekkachiisu akkas jechuudhaan barreesseera : “ Karaa kanaan obboloota keessan yakkitanii , yaada garaa isaanii isa dadhabaa madeessuu keessaniin Kristosin in yakkitu . 
 Kanaafis nyaata akkasiitti dhi’aachuun sababii obboleessa koo kuffisu yoo ta’e , ani obboleessa koo akkan hin kuffifnetti matumaa deebi’ee foon hin nyaadhu . ” — 1 Qorontos 8 : 12 , 13 . 
 Meeshaa elektirooniksiifi viidiyoodhaan bashannanuun balaawwan akkamii geessisuu danda’a ? 
 Meeshaan elektirooniksiifi viidiyoon gabaarratti baay’inaan argama . 
 Warri tokko tokko miidhaa kan hin geessisne , kan nama gammachiisaniifi kan nama bashannansiisan yoo ta’aniyyuu , bashannanawwan akkasii yeroo baay’ee wantoota Macaafni Qulqulluun balaaleffatu argisiisu . 
 Taphni meeshaa elektirooniksiitiin taphatamu tokko qaamarra miidhaan yeroo ga’u kan geessisu , yeroo wal ajjeesan kan argisiisu yookiin amalli addaggummaa yommuu raawwatamu kan argisiisu yoo ta’e , bashannanni akkasii sirriidha jechuu hin danda’amu . 
 Yihowaan “ isa humnaan nama irratti ka’uu jaallatus garaa guutuudhaan in jibba . ” 
 ( Faarfannaa 11 : 5 ; Fakkeenya 3 : 31 ; Qolosaayis 3 : 5 , 6 ) Akkasumas , haasaan ati haasoftu sassata yookiin amala namarratti ka’uu keessa keetti uumuudhaan miirakee kan hadoochu yookiin yerookee akkasumaan kan balleessu yoo ta’e , garanumaa karaa hafuuraa balaa inni sirraan ga’uu danda’u hubachuudhaan hatattamaan sirreeffama godhi . — Maatewos 18 : 8 , 9 . 
 Karaa Sirrii Ta’een Bashannanuun Kan Danda’amu Akkamitti ? 
 9 , 10 . 
 Obboloonni hubannaa qaban fedhii bashannanaaf qaban guuttachuuf maal gochuu danda’u ? 
 Al tokko tokko Kiristiyaanonni , “ bashannanni addunyaan kun dhiheessu Macaafa Qulqulluu wajjin kan wal faalleessu waan ta’eef , bashannanni sirriin isa kamidha ? ” 
 jedhanii gaafatu . 
 Haata’u malee , bashannanni gaariin argamuu akka danda’u homaa hin shakkin ; bashannana akkasii argachuun garuu carraaqqii gochuu gaafata . 
 Warri bashannana akkasiitiif dursanii karoora baasuu qabu . 
 Obboloonni baay’een maatiisaaniifi miseensota gumii wajjin bashannanuun gaarii akka ta’e hubataniiru . 
 Maatiiwwan nyaata nyaachaa wanta guyyaa sanatti isaan mudaterratti yookiin Macaafa Qulqulluurratti mari’achuunsaanii , kan isaan gammachiisuufi isaan jajjabeessu ta’uu danda’a . 
 Haasaa sirrii ta’e haasa’uu yookiin miillaan adeemuun ni danda’ama . 
 Bashannanawwan sirrii ta’an akkasii kan nama gammachiisan ta’uu danda’u . 
 Jaarsi gumii tokkoofi haati manaasaa ijoollee sadii guddisan akkas jedhaniiru : “ Ijoolleen keenya yeroo xixinnoo turanii jalqabee , boqonnaadhaaf eessa akka dhaqnu yeroo murteessinu , ijoolleen keenyas filannoo goonurratti ni hirmaatu turan . 
 Yeroon boqonnaa kun caalaatti kan nama gammachiisu akka ta’u gochuuf jecha ijoolleen keenya hundi hiriyootasaanii warra amala gaarii qabu jedhan akka afeeran ni heyyamnaaf turre . 
 Wantoota jireenya ijoollee keenya keessatti iddoo guddaa qaban xiyyeeffannaadhaan hordofna turre . 
 Yeroo tokko tokko maatiiwwan keenyaafi hiriyoota keenya gumii keessatti argaman mana keenyatti afeerra turre . 
 Mana keenyaa alatti nyaata bilcheesinee nyaachaa , haasaa garagaraa ni haasofna turre . 
 Konkolaataadhaan kan adeemnuufi miillaanis gara tulluutti kan ol baanu yommuu ta’u , wantoota Yihowaan uumerraa barumsa argachuuf itti gargaaramneerra . ” 
 11 , 12 . ( a ) Al tokko tokko bashannanaaf yeroo karoora baastan obboloonni tokko tokko akka isinii wajjin argaman gochuu kan dandeessan akkamitti ? 
 ( b ) Afeerriiwwan hin irraanfatamne kan akkamiiti ? 
 Dhuunfaattis ta’e maatiidhaan bashannanaaf yeroo karoora baastan warri kaanis akka isinii wajjin hirmaatan gochuu dandeessuu ? 
 Dubartoota abbaan manaa irraa du’e , warra hiriyaa gaa’elaa hin qabne , maatiiwwan abbaa yookiin haadha qofa qaban jajjabina argachuun isaan barbaachisa ta’a . 
 Miseensota gumii haaraas dabaluu dandeessu ; haata’u malee , walitti dhufeenyi akkasii warra kaanirra dhiibbaa gadhee akka hin geessisne of eeguun barbaachisaadha . 
 Obboloonni manaa ba’uu hin dandeenye yoo jiraatan , wanta nyaatamu fuunee gara manasaanii dhaquudhaan isaanii wajjin nyaachuuf qophii gochuun ni danda’ama . — Ibroota 13 : 1 , 2 . 
 Obboloonni baay’een bakka afeerrii xinnoon godhamerratti argamuudhaan warri kaan akkamitti akka Kiristiyaana ta’aniifi Waaqayyoof amanamoo ta’anii dhaabachuuf wanti isaan gargaare maal akka ta’e dhaga’uunsaanii baay’ee isaan jajjabeesseera . 
 Ijoollee dabalatee namoonni afeeraman hundi , yaada Macaafa Qulqulluurratti hirmaachuu danda’an kaasuun ni danda’ama . 
 Mariin akkasii kun , eenyuyyuu utuu hin sodaatin yookiin warra kaanii gad akka ta’e utuu itti hin dhaga’amin wal jajjabeessuuf gargaara . 
 Yesusiifi Phaawulos warra kaan simachuudhaanis ta’e ofiisaaniitii keessummoota gaarii ta’uudhaan fakkeenya gaarii kan ta’an akkamitti ? 
 Yesus warra kaan simachuudhaanis ta’e ofiisaatii keessummaa gaarii ta’uudhaan fakkeenya guddaa ta’a . 
 Yeroo hundaa carraa akkasii kanatti barumsa hafuuraa dabarsuuf itti gargaarama ture . 
 Bartoonnisaa dur turanis fakkeenyasaa kana hordofaniiru . 
 Phaawulos akkas jechuudhaan barreesseera : “ Ani kennaa hafuuraa isiniin ga’uudhaan akka isin ittiin jabaattaniifan isin arguu yaada . 
 Caalaadhumatti iyyuu amantii waliitiin akka jajjabeeffamnu , kana jechuunis isin amantii kootiin , anis amantii keessaniin akka wal jajjabeessinuuf . ” 
 Nutis haaluma wal fakkaatuun carraawwan itti walii wajjin taanu yeroo itti jajjabina argannu ta’uu qabu . — Roomaa 12 : 13 ; 15 : 1 , 2 . 
 Wantoota Irratti Yaaduufi Of Eeggannoo Gochuu Qabnu Tokko Tokko 
 Afeerrii namoonni baay’een irratti argaman qopheessuun gaarii kan hin taane maaliifi ? 
 Yeroo baay’ee afeerrii namoonni baay’een irratti argaman to’achuun ulfaataa waan ta’eef afeerrii akkasii qopheessuu dhiisuun gaariidha . 
 Maatiiwwan muraasni yeroo sochii karaa hafuuraa godhan hin xuqne filatanii bashannanuu yookiin haasaa yaada natu caala jedhu of keessaa hin qabne haasa’uu danda’u . 
 Jaarsoliifi tajaajiltoonni gumii yookiin obboloonni ga’eessota ta’an yeroo afeerriirratti argaman dhiibbaa gaarii geessisuufi qophichi caalaatti kan nama jajjabeessu akka ta’u gochuu danda’u . 
 Afeerrii qopheessuun to’annaa barbaachisaa ta’e gochuus kan dabalatu maaliifi ? 
 Namoonni afeerrii qopheessan qophicha to’achuun akka isaanirra jiru irraanfachuu hin qaban . 
 Namoota keessumsiisuun kan nama gammachiisu ta’us , dantaa dhabuukeetiin wanta manakee keessatti raawwatame tokkotti namni tokko akka gufate yoo dhageesse hin gaddituu ? 
 Qajeelfama Keessa Deebii 22 : 8⁠rratti argamu ilaali . 
 Israa’eloonni yeroo mana haaraa ijaaran bantii manasaaniirratti bakka keessummoonni itti keessumsiifaman yeroo ijaaran qarqara bantii manasaaniirratti ittisa itti hojjechuu qabu turan . 
 Maaliif ? 
 Caqasichi , “ namni bantii isaa irraa kufe dhiiga dhangala’uu fi gumaa mana kee irratti akka hin fidnetti ” jedha . 
 Haaluma wal fakkaatuun atis yeroo namoota manakeetti keessumsiistu , qajeelfama asiifi achi nama hin sochoofne baasuudhaan keessummootakee utuu hin dhiphisin wanti ati gootu nageenyasaaniifi fedhii hafuuraasaaniitiif akka yaaddu kan argisiisu ta’uu qaba . 
 Afeerriin yeroo qophaa’u dhugaatiin alkoolii kan dhihaatu yoo ta’e of eeggannoo akkamii gochuun barbaachisaadha ? 
 Afeerricharratti dhugaatiin alkoolii kan dhihaatu yoo ta’e , of eeggannoo gochuun baay’ee barbaachisaadha . 
 Kiristiyaanonni baay’een dhugaatii alkoolii dhiheessuu kan qaban , keessummootasaaniitiif maal akka dhihaateefi hammam akka dhugan ofiisaaniitii to’achuu yoo danda’an qofadha . 
 Namoonni afeerricharratti argaman tokko tokko akka gufatan yookiin humnaa ol dhuguuf akka qoraman gochuun sirrii miti . 
 Keessummoonni tokko tokko sababii gara garaatiin dhugaatii alkooliirraa fagaachuuf murteessuu danda’u . 
 Biyyoota baay’eetti ijoolleen umurii murtaa’ee gaditti argaman dhugaatii alkoolii akka hin dhugne seerri ba’e jiraachuu danda’a . 
 Al tokko tokko ittisni akkasii sirrii kan hin taane fakkaatus , Kiristiyaanonni seera mootummaan baaseef ni ajajamu . — Roomaa 13 : 5 . 
 ( a ) Afeerriirratti muuziqaan yoo jiraate filannoo sirrii ta’e gochuun kan barbaachisu maaliifi ? 
 ( b ) Sirbi jiraannaan akka of to’annu argisiisuu kan dandeenyu akkamitti ? 
 Namni afeerrii kana qopheesse muuziqaan , shubbisni yookiin bashannanni garabiraan yeroo sanatti godhamu seera bu’uuraa Kiristiyaanummaa wajjin kan wal simu ta’uusaa mirkaneessuu qaba . 
 Filannoon namoonni sirbaaf qaban gargar ta’uusaarrayyuu , muuziqaa gara garaa baay’eetu jira . 
 Haata’u malee , muuziqaawwan yeroo ammaatti argaman baay’een walirratti ka’uu , amala addaggummaafi yakka gaarii fakkeessanii kan dhiheessanidha . 
 Kanaafuu filachuun barbaachisaadha . 
 Muuziqaan tokko laafaa ta’uunsaa qofti gaarii isa hin taasisu ; haata’u malee , fedhii saalqunnamtii kan kakaasu , amala addaggummaa kan dabarsuufi gar - malee kan iyyuu ta’uu hin qabu . 
 Namni sagaleen muuziqaa , hammam dhaga’amuu akka qabu sirriitti hin beekne tokko muuziqaa akka filu heyyamuurraa of eeggadhu . 
 Kiristiyaanotaaf haala fedhii qunnamtii saalaa kakaasuun luqqeettuu yookiin harma sosochoosuudhaan , gochawwan nama yeellaasisaniifi kanaa wajjin wal fakkaatan garabiraa argisiisaa sirbuun sirrii akka hin taane beekamaadha . — 1 Ximotewos 2 : 8 - 10 . 
 Warri afeerrii ijoolleensaanii irratti argaman to’achuudhaan balaarraa isaan eeguu kan danda’an akkamitti ? 
 Warri Kiristiyaanota ta’an , afeerrii ijoolleensaanii irratti argaman kamirrattiyyuu maaltu akka raawwatamu beekuufi isaanii wajjin argamuunsaanii gaariidha . 
 Kan nama gaddisiisu garuu maatiiwwan tokko tokko , bakka namoonni baay’een itti afeeramaniifi amala addaggummaa yookiin amalawwan gadhee garabiraa itti argisiisanitti yookiin bakka namni afeerricha to’atu hin jirretti ijoolleensaanii akka argaman heyyamaniiru . 
 Ijoolleen kun dhuma waggaa kudha sagalii keessatti kan argamaniifi kan amanaman ta’anillee , ‘ kajeellaa yeroo dargaggummaatti hammaaturraa baqachuu ’ akka danda’aniif gargaarsi isaan barbaachisa . — 2 Ximotewos 2 : 22 . 
 Wanta ‘ duraan dursinee yaada keenya itti hidhuu ’ qabnurratti xiyyeeffachuuf wanti nu gargaaru maalidha ? 
 Darbee darbee , bashannana nama haaromsurratti hirmaachuun keenya gammachuu akka argannu nu gargaara . 
 Yihowaan gammachuu karaa kanaan argamu nu dhowwachuu baatus , sochiiwwan kun badhaadhummaa walitti qabachuuf akka nu hin gargaarre sirriitti beekna . 
 Yesus jireenya ofii keessatti wanti dursi kennamuufi qabu , ‘ duraan dursanii yaadasaanii mootummaa Waaqayyoofi qajeelummaasaa barbaachuutti hidhuu ’ malee , wantoota ‘ warri saba Waaqayyoo hin ta’in yaadasaanii itti hidhan ’ jechuunis waan nyaatan , waan dhuganiifi waan uffatan argachuuf oliif gad fiiguu akka hin taane akka hubatan bartootasaa gargaareera . — Maatewos 6 : 31 - 34 . 
 Tajaajiltoonni Yihowaa warri amanamoon Waaqa arjaa kan ta’e Yihowaarraa wantoota gaarii akkamii arganna jedhanii abdatu ? 
 ‘ Egaa yeroo nyaannu yookiis yeroo dhugnu yookiis waanuma goonu hundumaan ’ Waaqayyo isa Kennaa gaarii hundumaa karaa seera qabuun akka itti gargaaramnuuf nuu kenne ni galateeffanna . 
 Yihowaan yeroo dhihootti lafa kana gara jannataatti erga jijjiiree booda , namoota hidhata amantaa keenya ta’aniifi ulaagaa inni qajeelummaadhaaf baasee raawwatan hundaa wajjin kennaasaa isa guddaa inni arjummaadhaan nuu kennetti bara baraaf gammadaa jiraanna . — Faarfannaa 145 : 16 ; Isaayaas 25 : 6 ; 2 Qorontos 7 : 1 . 
 Ni Yaadattaa ? 
 • Kiristiyaanonni yeroo har’aatti bashannana sirrii ta’e argachuun kan isaan rakkisu maaliifi ? 
 • Bashannanawwan maatiin Kiristiyaanaa itti gammaduu danda’an keessaa tokko tokko maalfa’i ? 
 • Namni tokko bashannanawwan gaarii ta’anirratti yommuu hirmaatu wantoota akkamiirratti yaaduufi of eeggannoo gochuu qaba ? 
 “ Dandeettii Hubannaa Keessan Eeggadhaa ” 
 “ Namni wallaalaan dubbii hundumaa amana , namni hubataan garuu lafa dhaqu in ilaallata . ” — FAKKEENYA 14 : 15 . 
 1 , 2 . ( a ) Wanta biyya Sodoomitti Looxirra ga’erraa maal baranna ? 
 ( b ) “ Dandeettii hubannaa keessan eeggadhaa ” jechuun maal jechuudha ? 
 ABRAHAAM , Loox biyya barbaadu akka filatu yeroo heyyameefitti , iji Loox lafa isa bishaan ba’eessa qabuufi isa “ akka lafa dhaabaa Waaqayyoo ” fakkaaturra bu’e . 
 Loox maatiisaatiif bakka mijaa’aa ta’e akka argate waan yaadeef utuu hin ta’in hin ooluu , “ dachaa Yordaanos hunduma isaa ofii isaatiif fo’atee ” naannoo Sodoomitti godoosaa dhaabbate . 
 Haata’u malee , “ namoonni Sodoom immoo jal’oota , cubbuu baay’eedhaanis Waaqayyoon kan yakkan ” waan turaniif , haalli bakkeedhaan mul’atu kan nama gowwoomsu ture . 
 ( Uumama 13 : 7 - 13 ) Maatii Looxirra rakkoo guddaan ga’uu kan jalqabe utuu baay’ee hin turinidha . 
 Dhumarrattis inniifi ijoolleensaa durbaa holqa keessa jiraachuuf dirqamaniiru . 
 ( Uumama 19 : 17 , 23 - 26 , 30 ) Wanti jalqaba isatti gaarii fakkaatee mul’atee ture dhumarratti gadhee ta’ee argameera . 
 Wanti Looxirra ga’e tajaajiltoota Waaqayyoo yeroo ammaatti argamaniifis barumsa gaarii qabateera . 
 Murtoo gochuun yommuu nu barbaachisu , wantoota ga’uu danda’an dursinee yaaduufi wantoota alaan arginuun akka hin gowwoomfamne of eeggannoo gochuu qabna . 
 Sagaleen Waaqayyoos “ dandeetti hubannaa keessan eeggadhaa ” jedhee nu akeekkachiisuunsaa sirriidha . 
 Jechi asirratti afaan Giriikiitiin “ dandeetti hubannaa keessan eeggadhaa ” jedhu kallattiidhaan yeroo hiikamu “ kan of qabdan ta’aa ” jechuudha . 
 Hayyuu Macaafa Qulqulluu kan ta’an Riichaard Leeniskiin akka dubbatanitti , of qabuun “ wantoota akka gaariitti madaaluufi gamaaggamuudhaan murtoo sirriirra ga’uudha . ” 
 Mee amma dandeetti hubannaa keenya eeguun maaliif akka barbaachisu haa ilaallu . 
 Afeerrii Daldalaaf Dhihaatu Gamaaggamuu 
 Daldala akka jalqabnuuf yeroo afeerriin nuu dhihaatu of eeggannoo gochuun barbaachisaa kan ta’e maaliifi ? 
 Namni ulfina qabu tokko tariimmoo hidhata amantaakee ta’uudhaan Yihowaa waaqeffatu daldala akka jalqabdu si afeere haa jennu . 
 Bu’aa daldala kanarraa argamu haala nama gomjaasisuun dubbachuudhaan carraan kun utuu si hin darbin akka daftee tarkaanfii fudhattu si jajjabeessa . 
 Atis carraan kun jireenyakees ta’e jireenya maatiikee akka fooyyessuufi sochii karaa hafuuraa gootus caalaatti akka sii mijeessu yaaduu jalqabda ta’a . 
 Ta’us , Fakkeenyi 14 : 15 akeekkachiisa akkas jedhu kenna : “ Namni wallaalaan dubbii hundumaa amana , namni hubataan garuu lafa dhaqu in ilaallata . ” 
 Yeroo baay’ee namni tokko waa’ee daldala haaraa jalqabuu yommuu yaadu , gammachuun isatti dhaga’amu kasaaraafi haala gadhee isarra ga’uu danda’u akka hin yaanne isa gochuu danda’a . 
 Yeroo haalli akkasii si mudatu dandeettii hubannaakee eeguun baay’ee barbaachisaadha ! 
 Daldalarratti akka hirmaannu afeerriin yommuu nuuf dhihaatu ‘ lafa dhaqnu ilaallachuu ’ kan dandeenyu akkamitti ? 
 Namni hubannaa qabu murtoo gochuusaa dura of eeggannoodhaan irratti yaada . 
 ( Fakkeenya 21 : 5 ) Kana gochuun rakkoowwan gara boodaatti uumaman hubachuuf gargaara . 
 Haala armaan gaditti argamuufi ga’uu danda’u haa ilaallu : Namni tokko daldala jalqabuuf jecha qarshii akka liqeessituuf barbaade haa jennu ; qarshii yoo liqeessiteef bu’aa baay’ee akka argattu sitti hima . 
 Tarii afeerrichi kan nama gomjaasisu ta’uu danda’a ; haata’u malee , rakkoo akkamii geessisuu danda’a ? 
 Namni liqii si gaafatu kun daldala kanarraa bu’aan argamus argamuu baatus qarshii liqeeffate deebisuuf waadaa ni galaa ? 
 Liqii kana kan deebisu yoo isaaf mijaa’e qofadhaa ? 
 Daldalli kun yoo utuu hin mijaa’in hafe qarshiinkee utuu sii hin deebi’in akka hafu barbaaddaa ? 
 Kana malees , akkas jedhii of gaafadhu : “ Namni kun warra kaanirraa liqii kan gaafatu maaliifi ? 
 Baankiin hojii daldalaa inni jedhu kanatti ni amanaa ? ” 
 Wanti kun rakkoo akkamii geessisuu akka danda’u yeroo fudhattee irratti yaaduunkee , yaada sii dhihaate sirriitti akka gamaaggamtu si gargaara . — Fakkeenya 13 : 16 ; 22 : 3 . 
 ( a ) Ermiyaas yeroo lafa bite tarkaanfii sirrii ta’e akkamii fudhate ? 
 ( b ) Walii galtee daldalaa kamiyyuu karaa seera qabeessa ta’een barreeffamaan qabachuun gaarii kan ta’e maaliifi ? 
 Ermiyaas raajichi nama akkasaa Yihowaa waaqeffatuufi ilma wasiilasaarraa yeroo lafa bite , walii galtee bittaafi gurgurtaa godhan namoota ragaa ta’an duratti waraqaarratti barreessuudhaan mallatteessee ture . 
 ( Ermiyaas 32 : 9 - 12 ) Yeroo ammaattis , haaluma wal fakkaatuun namni ogeessi firootasaafi namoota hidhata amantaasaa ta’anii wajjin hojii daldalaa jalqabuu yoo barbaade , walii galtee godhan karaa seera qabeessa ta’een waraqaarratti akka barreeffamu godha . 
 * Barreeffamni walii galtee taasifame bal’inaan qabateefi akka gaariitti qophaa’e jiraachuunsaa walitti bu’iinsa hambisuusaarrayyuu , tokkummaa qabnu eeguuf gargaara . 
 Karaa kaaniinimmoo , Dhugaa Baatonni Yihowaa walii galteesaanii waraqaarratti barreessanii utuu waliif hin mallatteessin walii wajjin daldala kan geggeessan yoo ta’e rakkoo guddaa uumuu danda’a . 
 Kan nama gaddisiisummoo , rakkoon akkasii kun gadda , lolaafi karaa hafuuraa kufaatii guddaa geessisuu danda’a . 
 Sassatarraa fagaachuu kan qabnu maaliifi ? 
 Akkasumas , sassatarraa of eeguu qabna . 
 Abdiin bu’aa baay’een argadha jedhu , balaan ga’uu danda’u akka itti hin mul’anne gochuudhaan nama tokko daldala hin amansiisne keessa akka seenu gochuu danda’a . 
 Obboloonni tajaajila Yihowaa keessatti mirga guddaa argatanii turanillee kiyyoo kana keessa galaniiru . 
 Sagaleen Waaqayyoo akkas jechuudhaan nu akeekkachiisa : “ Akki jireenya keessanii horiidhaaf sassataa hin ta’in , wanta argattaniin ‘ Nu ga’a ’ jedhaa ! ” 
 Kiristiyaanni tokko waa’ee afeerrii carraa daldalaa isaaf dhihaaterratti yeroo yaadu , ‘ Daldala akkasii keessa galuunkoo dirqama barbaachisaadhaa ? ’ 
 jedhee of gaafachuu qaba . 
 Jireenya salphaa waaqeffannaa Yihowaarratti xiyyeeffate jiraachuun keenya , “ hundee wanti hamaan hundinuu irraa latuu ” irraa nu eega . — 1 Ximootewos 6 : 6 - 10 . 
 Rakkoowwan Kiristiyaanota Hiriyaa Gaa’elaa Isaaniif Ta’u Hin Arganneerra Ga’an 
 ( a ) Kiristiyaanota hin fuune yookiin hin heerumne baay’eerra rakkoo akkamiitu ga’a ? 
 ( b ) Hiriyaa gaa’elaa filachuun Yihowaaf amanamuu wajjin walitti dhufeenya maalii qaba ? 
 Tajaajiltoonni Yihowaa fuudhuu yookiin heerumuu utuu barbaadanii hiriyaa gaa’elaa isaaniif ta’u dhaban baay’een jiru . 
 Biyyoota tokko tokko keessatti namoonni hin fuudhin yookiin hin heerumin akka fuudhan yookiin akka heeruman hawaasni dhiibbaa guddaa isaanirraan ga’a . 
 Ta’us , carraan nama hiriyaa gaa’elaa ta’uufi nama hidhata amantii ofii ta’e argachuu dhiphaa ta’uu danda’a . 
 ( Fakkeenya 13 : 12 ) Kana malees , Kiristiyaanonni qajeelfama Macaafni Qulqulluun gaa’elli ‘ nama amanee ’ wajjin qofa hundeeffamuu akka qabu dubbatuuf abboomamuun Yihowaadhaaf amanamuu akka ta’e beeku . 
 Kanaafuu , Kiristiyaanonni hin fuudhin yookiin hin heerumin dhiibbaa isaanirra ga’us ta’e qorumsa isaanirra ga’e mo’uuf dandeettii hubannaasaanii eeggachuu qabu . 
 Durba Shulaamittiirra dhiibbaa akkamiitu ga’e ? 
 Ijoollee durbaa yeroo har’aa gumii Kiristiyaanaa keessatti argamanirra qorumsa wal fakkaatu akkamiitu ga’a ? 
 Solomoon mootichi , yaannisaa durba Shulaamittii jedhamtuufi durba baadiyaatiin qabamee akka ture Macaafa Qulqulluu keessatti ibsameera . 
 Tiksee dargaggeessa jaalalleeshee ta’e kan qabdu taatullee , qabeenyasaatiin , ulfinasaafi surraasaatiin ishee sossobeera . 
 ( Weedduu Weedduu Caalu 1 : 9 - 11 ; 3 : 7 - 10 ; 6 : 8 - 10 , 13 ) Durba Kiristiyaanaa yoo taate , namni tokko karaa ati hin barbaanneen ijasaa sirra buufatee ta’uu danda’a . 
 Tarii namni kun nama ati wajjin hojjettu yookiin waajjira sana keessatti nama aboo qabu ta’uu danda’a . 
 Si jajuu , wantoota gaarii sii gochuufi carraa itti sii wajjin ta’u barbaada ta’a . 
 Wantoota akkasiitiin akka hin gowwoomfamne of eeggadhu . 
 Namni tokko kan akkas godhu waan si jaallateef yookiin saalqunnamtii raawwachuu waan barbaadeefidha jedhanii dubbachuun rakkisaa ta’us , yeroo baay’ee garuu yaannisaa kanaa ala hin ta’u . 
 Atis akka durba Shulaamittii “ masaraa ” ta’i . 
 ( Weedduu Weedduu Caalu 8 : 4 , 10 ) Ibsa jaalalaa inni sitti argisiisu cimsii mormi . 
 Guyyaa waajjirichatti qacaramtee jalqabdee Dhugaa Baatuu Yihowaa akka taate beeksisi ; akkasumas carraa argatte hundaatti dhugaa itti himi . 
 Kana gochuunkee eegumsa siif argamsiisa . 
 Nama hin beeknee wajjin karaa Intarneetii michummaa uumuun balaa akkamii qaba ? 
 ( Saanduqa fuula kanarra jiru ilaali . ) 
 Weeb saayitonni namoota gaa’ela barbaadaniif yaadamanii qophaa’an fudhatama argachaa dhufaniiru . 
 Namoonni tokko tokko Weeb saayitii akkasii malawwan namoota karaa garabiraa kamiiniyyuu wal baruu hin dandeenye ittiin baruuf gargaaran godhanii ilaalu . 
 Haata’u malee , nama sirriitti wal hin beeknee wajjin michoomuun balaa guddaa qaba . 
 Wanti Intarneetiidhaan dhihaatu hundi dhugaafi soba ta’uusaa sirriitti beekuun rakkisaadha . 
 ( Faarfannaa 26 : 4 ) Namni ani tajaajilaa Yihowaati ofiin jedhu hundi tajaajilaa Yihowaa miti . 
 Kana malees , michummaan Intarneetiidhaan uumamu dafee guddachuu kan danda’u yommuu ta’u , kunimmoo dandeetti hubannaa keenyarratti dhiibbaa fiduu danda’a . 
 ( Fakkeenya 28 : 26 ) Nama sirriitti hin beeknee wajjin Intarneetiidhaanis ta’e karaa garabiraa kamiiniyyuu , walitti dhufeenya jabaa uumuun sirrii miti . — 1 Qorontos 15 : 33 . 
 Kiristiyaanota hin fuudhin yookiin hin heerumin jajjabeessuu kan dandeenyu akkamitti ? 
 Yihowaan , tajaajiltootasaatiif ‘ ni oo’a . ’ 
 Kiristiyaanonni haala humnasaanii ol ta’een utuu hin fudhin yookiin utuu hin heerumin jiran qorumsi isaanirra ga’u akka abdii isaan kutachisiisu sirriitti beeka ; amanamummaa isaan argisiisanis baay’ee dinqisiifata . 
 Nutihoo namoota akkasii akkamitti jajjabeessuu dandeenya ? 
 Ajajamoo ta’uusaaniitiifi fedhiisaanii aarsaa gochuusaaniitiif yeroo hundaa isaan galateeffachuu qabna . 
 ( Abbootii Firdii 11 : 39 , 40 , 1899 ) Kana malees , qophiiwwan nama jajjabeessan yeroo qopheessinu isaan afeeruu dandeenya . 
 Dhihootti akkas gooteettaa ? 
 Akkasumas dandeettii hubannaasaanii akka eeggataniifi isa tajaajiluusaaniitti gammachuu akka argatan akka isaan gargaaruuf Yihowaa kadhachuu dandeenya . 
 Namoota amanamoo ta’an akkasii kanaaf garaa keenyaa akka yaannu argisiisuudhaan nutis akka Yihowaa akka isaan dinqisiifannu haa argisiisnu . — Faarfannaa 37 : 28 . 
 Dhibeen Fayyaa Yommuu Nu Mudatu 
 Dhibeen fayyaa cimaan haala rakkisaa akkamii geessisa ? 
 Dhibeen fayyaa nurras ta’e namoota jaallannurra yommuu ga’u baay’ee gaddina . 
 ( Isaayaas 38 : 1 - 3 ) Ta’us , gama yaalii fayyaatiin gargaarsa argachuuf yeroo yaalii goonutti of eeggannoo gochuun barbaachisaadha . 
 Fakkeenyaaf , Kiristiyaanonni abboommii Macaafni Qulqulluun dhiigarraa akka fagaachuu qabnu ilaalchisee kenne ni kabaju ; akkasumas yaalii fayyaa hojii hafuura hamaa wajjin wal qabate gochuurraas ni fagaatu . 
 Ta’uyyuu , gama yaalii fayyaatiin namoonni beekumsa hin qabne , filannoo yaalii fayyaa gochuun itti ulfaachuu danda’a . 
 Yeroo akkasiitti dandeettii hubannaa keenya eeguuf maaltu nu gargaaruu danda’a ? 
 Kiristiyaanni tokko waa’ee filannoowwan yaalii fayyaa yeroo yaadu ilaalcha sirrii qabaachuusaa argisiisuu kan danda’u akkamitti ? 
 “ Namni hubataan ” Macaafa Qulqulluufi barreeffamoota Macaafa Qulqulluurratti hundaa’an qoruudhaan “ lafa dhaqu in ilaallata . ” 
 ( Fakkeenya 14 : 15 ) Biyyoota lakkoofsi ogeeyyiin fayyaafi manni yaalaa muraasa ta’anitti , qorichawwan biqiltuurraa hojjetamaniifi aadaarratti hundaa’uudhaan kennamaniin alatti filannoo garabiraan hin jiru ta’a . 
 Karaa kanaan yaalamuu yoo barbaadde , Masaraa Eegumsaa Ebla 15 , 1987 ( Ingiliffa ) ful . 26 - 29⁠rra yaada gaarii argachuu dandeessa . 
 * Barruun kun rakkoowwan uumamuu danda’an ibsuudhaan nu akeekkachiisa . 
 Fakkeenyaaf , wantoota armaan gaditti argaman adda baasnee beekuun nu barbaachisa ta’a : Namni qoricha aadaa hojjetu kun hojii hafuura xuraa’aa hojjechuudhaan beekama ? 
 Yaaliin fayyaa kun kan kennamu maddi dhukkubaafi du’aa waaqoliin ( hafuurri abbootii durii ) waan dheekkamaniif yookiin namoonni diina ta’an qoricha waan namatti hojjechiisaniifidha kan jedhudhaa ? 
 Yeroo qorichi qopheeffamu yookiin kennamu aarsaa dhiheessuun , qara’uufi hojiin hafuura xuraa’ummaa garabiraan ni raawwatamaa ? 
 ( Keessa Deebii 18 : 10 - 12 ) Qorannaa akkasii gochuun keenya , gorsa Macaafa Qulqulluu isa : “ Waan hundumaa qoraa , isa gaarii jabeessaatii qabadhaa ! ” 
 jedhu hojiirra oolchuuf nu gargaara . 
 * Akkasumas ilaalcha sirrii akka qabaannu nu gargaara . 
 13 , 14 . ( a ) Fayyaa keenyaaf kunuunsa barbaachisaa ta’e gochuudhaan ilaalcha sirrii qabaachuu keenya argisiisuu kan dandeenyu akkamitti ? 
 ( b ) Waa’ee fayyaas ta’e waa’ee yaalii fayyaa warra kaanii wajjin yeroo mari’annu ilaalcha sirrii qabaachuu kan nu barbaachisu maaliifi ? 
 Yaalii fayyaa gochuu dabalatee jireenya keenya keessatti ilaalcha sirrii ta’e qabaachuun barbaachisaadha . 
 Fayyaa keenyaaf xiyyeeffannaa sirrii ta’e kennuudhaan jireenya nuu kennameef dinqisiifannaa akka qabnu argisiisna . 
 Dhibeen fayyaa yommuu nu mudatu rakkoo kanaaf xiyyeeffannaa kennuu qabna . 
 Ta’uyyuu , guyyaan Waaqayyo “ saba biyya lafaa fayyisu ” hamma ga’utti fayyaa guutuu argachuun hin danda’amu . 
 Wantoota karaa hafuura caalaatti nu barbaachisan hanga dagannutti waa’ee fayyaa keenyaa akka hin dhiphanne of eeggannoo gochuu qabna . — Maatewos 5 : 3 ; Filiphisiiyus 1 : 10 . 
 Akkasumas , warra kaanii wajjin waa’ee fayyaa yookiin waa’ee yaalii fayyaa yeroo mari’annu ilaalcha sirrii qabaachuu qabna . 
 Gumiifi walga’iiwwan gurguddaarratti barumsa argachuuf yommuu wal geenyu , ijoon haasaafi maree keenyaa waa’ee fayyaafi yaalii fayyaarratti kan xiyyeeffate ta’uu hin qabu . 
 Kana malees , yeroo baay’ee namni tokko yaalii fayyaa ilaalchisee murtoo gochuusaa dura , barumsa bu’uuraa Macaafa Qulqulluu , dhageettii yaada garaasaafi walitti dhufeenya Yihowaa wajjin qabu tilmaama keessa galchuu isa barbaachisa . 
 Kanaafuu , obboleessi hidhata amantaa keenyaa ta’e ilaalcha keenya akka fudhatu dirqisiisuun yookiin wanta yaanni garaasaa itti himuuf akka hin ajajamne dhiibbaa irratti gochuun jaalala akka hin qabne kan argisiisu ta’uu danda’a . 
 Miseensota gumii ga’eessota ta’an gorsa gaafachuun kan danda’amu ta’us , Kiristiyaana kan ta’e hundi , murtoo gochuuf itti gaafatamummaa qabu ‘ ofii isaatii baachuu ’ qaba ; sababiinsaas “ nu keessaa hundumtinuu adda addaan waan godhe sababii isaa wajjin Waaqayyotti himuuf jira . ” — Galaatiyaa 6 : 5 ; Roomaa 14 : 12 , 22 , 23 . 
 Dhiphinni Yommuu Nurra Ga’u 
 Haalawwan nama dhiphisan miidhaa nurraan ga’uu kan danda’an akkamitti ? 
 Haalawwan nama dhiphisan tajaajiltoonni Yihowaa warri amanamoonillee dubbii gowwummaa akka dubbatan yookiin gocha hin taane akka raawwatan isaan gochuu danda’u . 
 ( Lallaba 7 : 7 ) Rakkoowwan gurguddaan irra ga’anii kan turan Iyoob , ilaalchasaa sirreessuun isa barbaachisee ture . 
 ( Iyoob 35 : 2 , 3 ; 40 : 6 - 8 ) ‘ Museen namoota biyya lafaarra jiran hundumaa caalaa nama gara - laafessa [ nama gad of deebisu , NW ] kan ture ’ ta’uyyuu , al tokko jarjaree aariidhaan dubbii hin taane dubbateera . 
 ( Lakkoobsa 12 : 3 ; 20 : 7 - 12 ; Faarfannaa 106 : 32 , 33 ) Daawit , Saa’olirra miidhaa geessisuurraa of qusachuudhaan nama of qabu ta’uusaa kan argisiise ta’us , yeroo Naabaal isa arrabseefi namoota inni erge ifate waan baay’ee aareef dandeetti hubannaasaa eeguu dadhabee ture . 
 Daawit gara qalbiisaatti kan deebi’eefi dogoggora gadhee raawwachuurraa kan oole yeroo Abigaayil dubbii kana keessa harkashee galchitetidha . — 1 Saamu’el 24 : 2 - 7 ; 25 : 9 - 13 , 32 , 33 . 
 Jarjarsuudhaan akka tarkaanfii hin fudhanne maaltu nu gargaara ? 
 Haaluma wal fakkaatuun nutis haalawwan dandeettii hubannaa keenya akka dhabnu taasisan nu mudachuu danda’u . 
 Akkuma Daawit gorsa warri kaan nuu kennan fudhachuun keenya jarjarsuudhaan tarkaanfii fudhachuufi cubbuu hojjechuurraa nu oolcha . 
 ( Fakkeenya 19 : 2 ) Sagaleen Waaqayyoo akkas jechuudhaan nu akeekkachiisa : “ Yoo aartan iyyuu , cubbuu hin hojjetinaa ! 
 Yeroo gab jettanii siree keessan irra jirtanitti , kana garaa keessanitti itti yaadaa . ” 
 ( Faarfannaa 4 : 4 ) Hamma danda’ametti hanga aariin keenya nurraa darbutti tarkaanfii fudhachuurraa yookiin murtoo gochuurraa of qusachuun keenya gaariidha . 
 ( Fakkeenya 14 : 17 , 29 ) Garaa keenya guutuudhaan Yihowaatti kadhannaadhaan yoo dhihaanne , “ Nagaan Waaqayyoo inni hubannaa namaa hundumaa irra caalus , karaa Kristos Yesus garaa [ keenyaa ] fi yaada [ keenya ] in eega . ” 
 Nagaan Waaqayyo biraa argamu kun tasgabbii akka godhannu , akkasumas dandeettii hubannaa keenya akka eegnu nu gargaara . 
 Dandeettii hubannaa keenya eeguuf Yihowaatti amanamuu kan qabnu maaliifi ? 
 Wantoota gadheerraa fagaachuufi ogummaadhaan deddeebi’uuf hamma dandeenyu yaalii goonuyyuu ni dogoggorra . 
 Utuu nutti hin beekamin cubbuu badiisa nurraan ga’u raawwachuu dandeenya . 
 ( Faarfannaa 19 : 12 , 13 ) Namoota waan taaneef Yihowaarraa adda baanee karaa mataa keenyaa adeemuuf dandeettiis ta’e mirga hin qabnu . 
 ( Ermiyaas 10 : 23 ) Yihowaan akkas jechuudhaan waan nuu mirkaneesseef baay’ee galateeffachuu qabna : “ Waaqayyo , waan gochuun siif ta’u sin hubachiisa , karaa irra adeemuun siif ta’u sittan argisiisa ; sin gorsa , ija kootiinis sin to’adha . ” 
 ( Faarfannaa 32 : 8 ) Eeyyee , gargaarsa Yihowaatiin dandeettii hubannaa keenya eeguu dandeenya . 
 [ Footnotes ] 
 Walii galtee daldalaa barreeffamaan qabachuu ilaalchisee ibsa dabalataa argachuuf , barruulee kanaa gaditti argamaniifi Dhugaa Baatota Yihowaatiin qophaa’an ilaali : Masaraa Eegumsaa , Hagayya 1 , 1997 , ful . 
 30 - 31 ; Sadaasa 15 , 1986 , ful . 
 16 - 17 ( Ingiliffa ) ykn 11 - 107 ful . 
 14 , 15 ( Amaariffa ) fi Dammaqaa ! , Guraandhala 8 , 1983 , ful . 
 13 - 15 ( Ingiliffa ) . 
 Odeeffannoo dabalataa argachuuf , Masaraa Eegumsaa Muddee 15 , 1994 , ful . 19 - 22 ilaali . 
 Yaanni kun namoota filannoowwan yaalii fayyaa yaada wal faallessan qaban argachuu barbaadanis ni gargaara . 
 Maal Jettee Deebista ? 
 • Daldalarratti akka hirmaannu afeerriin yeroo nuu dhihaatu 
 • Hiriyaa gaa’elaa yeroo barbaannu 
 • Dhibeen fayyaa ennaa nu mudatu 
 • Dhiphinni yeroo nurra ga’u , dandeettii hubannaa keenyaa eeguu kan dandeenyu akkamitti ? 
 [ Box on page 29 ] 
 Amanuun Ni Danda’amaa ? 
 Namoonni warra hin fuuneefi hin heerumneef Weeb saayitii qopheessan itti gaafatamummaarraa walaba of baasuuf akeekkachiisa armaan gaditti argamu kennaniiru : 
 “ Hamma dandeenyu carraaqqii goonus , eenyummaan nama kanaa asirratti sirriitti ibsameera jennee waadaa galuu hin dandeenyu . ” 
 “ Ragaawwan Weeb saayitii kanarratti ibsaman hundi , sirriifi hir’ina kan hin qabne , akkasumas faayidaa kan qabudha jennee waadaa hin gallu . ” 
 “ Ilaalchi , gorsi , yaanni , afeerriin , ragaawwan Weeb saayitii kanarratti ibsamaniifi wantoonni garabiraan , namoota wantoota kanarratti qooda fudhataniin kan ibsaman waan ta’aniif . . . guutummaatti kan amanaman ta’uu dhiisu danda’u . ” 
 “ Namni Adduma Addaan Waan Ofii Isaatii Baatu Qaba ” 
 “ Nu keessaa hundumtinuu adda addaan waan godhe sababii isaa wajjin Waaqayyotti himuuf jira . ” — ROOMAA 14 : 12 . 
 Ibroonni sadan ba’aasaanii ofiisaaniitii kan baadhatan akkamitti ? 
 DARGAGGOONNI Ibrootaa biyya Baabilonitti argaman sadii murtoo du’aafi jireenyaatu isaan eega . 
 Seera biyyattii wajjin haala wal simuun fakkii guddaa kanaaf ni sagaduu laata ? 
 Yookiinimmoo labsii kana cabsanii fakkii kana waaqeffachuu diduudhaan ibiddatti darbatamuu ? 
 Shaadraak , Meshaakiifi Abed - Neegoon waa’ee dhimma kanaa nama garabiraa mariisisuuf yeroo hin qaban turan ; kana gochuunis isaan hin barbaachisu ture . 
 Mamii tokko malee akkas jechuudhaan dubbataniiru : “ Yoo kana fedhuu dhaabaatte iyyuu , nuyi waaqayyolii kee akka hin waaqessine , bifa fakkeenya warqee irraa hojjetame ati dhaabdeefis akka hin saganne beeki , yaa mootii ! ” 
 ( Daani’el 3 : 1 - 18 ) Ibroonni sadan kun ba’aasaanii ofumasaaniitii baadhataniiru . 
 Philaaxos itti gaafatamummaasaa ofiisaatiif baachuu mannaa , Yesusirratti akka murtoo dabarsu dhiibbaa kan isarratti godhan eenyufa’i ? 
 Kana gochuunsaa itti gaafatamummaarraa walaba isa godhaa ? 
 Waggoota dhibba ja’a boodammoo bulchaan biyyaa tokko himata nama tokkorratti dhihaate dhaga’e . 
 Dhimma kana yeroo qoratu namni himatame kun akka yakka hin raawwanne hubate . 
 Haata’u malee , namoonni hedduun nama kanatti akka faradu isa gaafatan . 
 Bulchaan biyyaa kun erga xinnoo falmee booda , ba’aasaa baadhachuu mannaa dhiibbaa namoota kanaaf mo’ame . 
 Harkasaa erga dhiqatee booda : “ Ani dhiiga nama kanaa irratti yakka hin qabu ! ” 
 isaaniin jedhe . 
 Achiis , namni kun akka fannifamuuf harkasaaniitti dabarsee kenne . 
 Eeyyee , Phonxos Philaaxos Yesus Kiristosiin ilaalchisee itti gaafatamummaa murtoo sirrii kennuuf qabu baachuu mannaa , warri kaan akka isaaf murteessan godhe . 
 Bishaan hammamiitiiniyyuu yoo dhiqate , murtoo inni seera malee Yesusirratti dabarseen itti gaafatamuurraa isa hin qulqulleessu . — Maatewos 27 : 11 - 26 ; Luqaas 23 : 13 - 25 . 
 Warri kaan akka nuu murteessan gochuu kan hin qabne maaliifi ? 
 Atoo nama akkamiiti ? 
 Yeroo murtoo gochuuf dirqamtu , akkuma Ibroota sadan sanaa gootamoo warri kaan akka sii murteessan goota ? 
 Murtoo sirrii gochuun beekumsa waan gaafatuuf salphaatti kan ilaalamu miti . 
 Fakkeenyaaf , warri ijoollesaanii xixinnoo ta’aniif murtoo gaarii gochuu qabu . 
 Dhugaadha , wanta nama rakkisuufi bitaafi mirgaan ilaaluu kan gaafatu yoo ta’emmoo , murtoo sirrii kennuun rakkisaa ta’uu danda’a . 
 Ta’uyyuu , itti gaafatamni nuti murtoo gochuuf qabnu akka ‘ ba’aafi ’ akka waan guddaatti ilaaluudhaan namoonni ‘ warri hafuuraan geggeeffamanii jiraatan ’ akka nuu baachuu qabaniitti ilaaluu hin qabnu . 
 Kanaa mannaa , “ nu keessaa hundumtinuu adda addaan waan godhe sababii isaa wajjin Waaqayyotti himuuf jira . ” 
 Macaafni Qulqulluun “ Namni adduma addaan waan ofii isaatii baatu qaba ” jedha . 
 Akkas taanaan , murtoo sirrii gochuu kan dandeenyu akkamittiree ? 
 Jalqaba , humni keenya daangaa akka qabu hubachuufi kanas mo’uuf wanta gochuu qabnu barachuu qabna . 
 Ulaagaa Barbaachisaa Ta’e 
 Murtoo gochuu ilaalchisee , Addaamiif Hewwaan Waaqayyoof abboomamuu diduusaaniirraa barumsa akkamii arganna ? 
 Murtoon Addaamiifi Hewwaan jalqaba seenaa ilmaan namootaa keessatti godhan balaa guddaa fideera . 
 Ija mukaa isa gaariifi gadhee ittiin beekan nyaachuu filatan . 
 ( Uumama 2 : 16 , 17 ) Murtoo akkasiirra akka ga’an kan isaan godhe maal ture ? 
 Macaafni Qulqulluun akkas jedha : “ Dubartittiinis iji mukichaa nyaataaf gaarii ta’uu isaa , ija namaatti kan tolu , ogeessa nama gochuudhaafis gomjaasisaa ta’uu isaa argitee , ija isaa irraa kutattee in nyaatte ; abbaa manaa ishee isa ishee wajjin tureefis immoo in laatte , innis in nyaate . ” 
 ( Uumama 3 : 6 ) Murtoon Hewwaan goote ofittummaarratti kan hundaa’e ture . 
 Gochishee kun Addaamis akka ishee hordofu godheera . 
 Kanaan kan ka’es cubbuufi duuti “ sanyii namaa hundumaa wal ga’e . ” 
 Addaamiif Hewwaan abboomamuu diduunsaanii , humni namootaa daangaa kan qabu ta’uusaafi qajeelfama Waaqayyoo yoo argatan malee murtoo sirrii gochuu akka hin dandeenye nu hubachiisa . 
 Yihowaan qajeelfama akkamii nuu qopheesseera ? 
 Qajeelfama kanarraa faayidaa argachuuf maal gochuu qabna ? 
 Yihowaan qajeelfama malee waan nu hin dhiisneef ni gammanna . 
 Caaffanni Qulqullaa’aan akkas jedha : “ Yommuu isin gara mirgaatti yookiis gara bitaatti adeemuudhaaf jettan , sagaleen tokko isin booddeedhaan isinitti dubbatee ‘ Karichi isa kana , isa irra adeemaa ! ’ 
 utuu isiniin jedhuu gurri keessan in dhaga’a . ” 
 ( Isaayaas 30 : 21 ) Yihowaan karaa Sagaleesaa , jechuunis Macaafa Qulqulluudhaan nutti dubbata . 
 Caaffata Qulqullaa’aa qayyabachuufi beekumsa argachuu qabna . 
 Filannaa sirrii gochuuf ‘ nyaata jabaa kan warra ga’eessa ta’anii ’ nyaachuu qabna . 
 Kana malees , sammuun keenya hojiidhaan itti bare hamaafi gaarii gargar baasuu akka danda’uuf ’ dandeettii hubannaa keenya guddisuu dandeenya . 
 Wanta Sagalee Waaqayyoorraa baranne hojiirra oolchuudhaan hubannaa keenya leenjisuu dandeenya . 
 Yaanni garaa keenyaa sirriitti akka hojjetu gochuuf maal gochuu qabna ? 
 Yeroo murtoo goonu , yaanni garaa keenyaa inni uumamaan argannes nu fayyaduu danda’a . 
 Yaanni garaa keenyaa murtoo kennuuf , ‘ nu hadheessuufi nuuf falmuuf ’ nu gargaara . 
 Haata’u malee , yaanni garaa keenyaa sirriitti akka hojjetuuf Sagalee Waaqayyoo keessaa karaa hafuuraa hubannaa argachuufi beekumsa kanas akka hojiirra oolchuuf gargaaruu qabna . 
 Yaanni garaa hin leenjifamne salphaadhumatti dhiibbaa duudhaafi barsiifata naannootiin mo’amuu danda’a . 
 Naannoon keenyaafi ilaalchi namootaa wanta sirrii hin taane akka raawwannu nu gochuu danda’a . 
 Yaanni garaa keenya , seera Waaqayyoo fudhachuu diduufi cabsuutti kan nu oofu yoo ta’e balaa akkamii qaba ? 
 Yaanni garaa akkasii suutuma suuta akka ‘ diiminaan gubameetti ’ godaannisa godhachuudhaan sirriitti hojjechuu dadhabuu danda’a . 
 Karaa garabiraammoo , yaanni garaa Sagalee Waaqayyootiin leenjifame qajeelfama sirrii kennuu danda’a . 
 Murtoo sirrii gochuu yoo barbaanne maal gochuu qabna ? 
 Kanaaf , itti gaafatamummaa murtoo sirrii gochuuf qabnu raawwachuuf , Caaffata Qulqullaa’aarraa beekumsa sirrii argachuufi beekumsa kanas hojiirra oolchuun barbaachisaadha . 
 Wanti akka murtoo goonu nu dirqisiisu yommuu nu mudatu jarjarree murtoo gochuu mannaa , yeroo fudhannee seerawwan bu’uuraa Waaqayyo kennerratti qorannaa gochuudhaan dandeettii hubannaa keenyaatiin gargaaramuufi wanta baranne kana hojiirra oolchuu qabna . 
 Akkuma Shaadraak , Meshaakiifi , Abed - Neegoo wanti battaluma sanatti murtoo akka goonu nu dirqisiisu yeroo nu mudatus , Sagalee Waaqayyoo sirriitti kan beeknuufi yaanni garaa keenyaas beekumsa akkasiitiin kan leenjifame yoo ta’e , akka gaariitti qophoofneerra jechuu danda’ama . 
 Karaa hafuuraa guddachuun keenya murtoo gochuurratti akkamitti nu gargaaruu akka danda’u hubachuuf , wantoota murtoo gochuuf nu dirqisiisan lama haa ilaallu . 
 Hiriyoota Akkamii Filachuu Qabna ? 
 8 , 9 . ( a ) Seerawwan bu’uuraa hiriyummaa gadheerraa fagaachuun barbaachisaa ta’uusaa argisiisan kamfa’i ? 
 ( b ) Hiriyoota gadhee qabaachuu jechuun namoota amala gadhee qaban hiriyaa godhachuurraa fagaachuu jechuu qofadhaa ? 
 Ibsi . 
 Phaawulos : “ Hin gowwoominaa ! 
 Hiriyaan gadheen amala gaarii in mancaasa ” jechuudhaan barreesseera . 
 Yesus Kiristos duuka buutotasaatiin : ‘ Isin kan biyya lafaa miti ’ jedheera . 
 Seera bu’uuraa kana barachuudhaan namoota halalee , warra ejjan , warra hatan , warra machaa’aniifi warra wantoota akkasii raawwatanii wajjin hiriyaa ta’uurraa fagaachuun barbaachisaa ta’uusaa dafnee hubanna . 
 Haata’u malee , dhugaa Macaafa Qulqulluu keessatti argamuun jabaachaa yeroo adeemnu viidiyoo , Televijiinii yookiin kompiitaraan waa’ee namoota akkasii ilaaluun yookiin waa’ee namoota kanaa kitaabota adda addaarraa dubbisuun gadhee ta’uusaa hubanna . 
 Karaa Intarneetii ‘ Warra haxxee [ warra eenyummaasaanii dhoksanii , NW ] wajjinis hidhata ’ ta’uun rakkina wal fakkaatu fiduu danda’a . — Faarfannaa 26 : 4 . 
 Namoota amala gaarii qabaniifi Waaqayyotti hin amanne hiriyaa godhachuunoo sirriidhaa ? 
 Caaffanni Qulqullaa’aan : “ Guutummaan biyya lafaa immoo harka isa hamaa jala akka jiru in beekna ” jedha . 
 Hiriyummaa gadhee jechuun namoota gadhiisiidhaan jiraatan yookiin namoota amala gadhee qabanirraa fagaachuu qofa miti . 
 Kanaaf , namoota Yihowaa jaallatan qofa hiriyaa godhachuun sirrii ta’uusaa hubachuu qabna . 
 Walitti dhufeenya namoota biyya lafaa wajjin qabnuun murtoo sirrii gochuuf kan nu gargaaru maalidha ? 
 Namoota biyya lafaarraa guutummaatti fagaachuun kan hin danda’amne ta’uusaarrayyuu kana gochuunis nurraa hin barbaadamu . 
 Tajaajilarratti , mana barumsaafi bakka hojiitti namoota kanaa wajjin wal argina . 
 Kiristiyaanni hiriyaa gaa’elaa hin amannee wajjin jiraatu warra kaan caalaa namoota akkasii wajjin walitti dhufeenya qabaachuu danda’a . 
 Haata’u malee , hubannaa qabnu yoo guddifne isaanii wajjin hamma ta’e walitti dhufeenya qabaachuufi guutummaatti isaanii wajjin ta’uun garaagarummaa akka qabu ni hubanna . 
 Kanaaf , sochiiwwan dabalataa mana barumsaatti godhaman kan akka ispoortii , shubbisa , warra wajjin hojjennuu wajjin afeerriirratti argamuu akka qabnuufi akka hin qabne ilaalchisee murtoo sirrii ta’e gochuu dandeenya . 
 Hojii Kiristiyaanaaf Ta’u Filachuu 
 Hojii tokko qabachuuf murtoo gochuu keenya dura wantoota akkamii tilmaama keessa galchuu qabna ? 
 Seerawwan bu’uuraa Macaafa Qulqulluu karaa sirrii ta’een hojiirra oolchuun keenya , itti gaafatamummaa wanta ‘ maatii keenyaaf ’ barbaachisu guutuuf qabnu ilaalchisee murtoo sirrii gochuuf nu gargaara . 
 Jalqaba , haala hojichaa yookiin hojichi maal akka nurraa barbaadu beekuu qabna . 
 Hojii Macaafa Qulqulluu keessatti balaaleffatame filachuun dogoggoradha . 
 Kanaaf , Kiristiyaanonni dhugaan waaqolii sobaa waaqeffachuu , hatuu , dhiiga fudhachuu yookiin hojiiwwan Macaafa Qulqulluu keessatti jibbaman garabiraa hin hojjetan . 
 Kana malees , namni nu qacare akka sobnu yookiin akka nama gowwoomsinu yoo nu ajajellee kana hin goonu . — Hojii Ergamootaa 15 : 29 ; Mul’ata 21 : 8 . 
 12 , 13 . 
 Hojii wajjin haala wal qabateen yeroo murtoo goonu wantoonni tilmaama keessa galchuu qabnu tokko tokko maalfa’i ? 
 Hojiin tokko seera Waaqayyoo wajjin kan wal hin faallessine yoo ta’ehoo ? 
 Dhugaa ilaalchisee beekumsa dabalataa argachaa yeroo adeemnu , sammuun keenya qaroomaa waan adeemuuf , dhimmawwan hubatamuu qaban garabiraas tilmaama keessa galchuutti kaana . 
 Hojiin tokko bakka qumaarri itti taphatamutti mana bilbilaa keessaa hojjechuu kan gaafatu yoo ta’e maal goona ? 
 Mindaa kan argannu eessaa akka ta’eefi bakki hojiin kun itti hojjetamus Kiristiyaana tokkoof ta’uufi ta’uu dhiisuusaa sirriitti hubachuu qabna . 
 Fakkeenyaaf , Kiristiyaanni dhuunfaasaatti hojii ijaarsaa hojjetu tokko , caalbaasii waldaa amantii Saba Kiristiyaanaa halluu dibuudhaan hojii amantii sobaa babal’isuurratti ni hirmaataa ? — 2 Qorontos 6 : 14 - 16 . 
 Namni nu qacare waldaa amantii sobaa haaromsuuf kontiraata yoo fudhatehoo maal gochuu qabna ? 
 Yeroo kanatti wanta hojjetamu keessatti ga’een keenya hangam akka ta’eefi hojicharratti hangam akka hirmaannu tilmaama keessa galchuun barbaachisaadha . 
 Hojii seera Macaafa Qulqulluu wajjin wal hin faallessineefi bakka wantoonni dogoggora ta’an itti raawwataman dabalatee bakka hundumaatti xalayaa geessuu yoo ta’ehoo maal gochuu qabna ? 
 Yeroo kanatti seera bu’uuraa Maatewos 5 : 45⁠rratti caqasame tilmaama keessa galchuun barbaachisaa mitii ? 
 Karaa garabiraammoo , hojiin yeroo hundumaa hojjennu kun yaada garaa keenyarratti akka dhiibbaa fidaa jiruufi akka hin jirre hubachuu qabna . 
 Dhugumayyuu , hojii Kiristiyaanaaf ta’u filachuu ilaalchisee murtoo sirrii ta’e gochuudhaan ba’aa mataa keenyaa baachuu kan dandeenyu , sammuu keenya yoo qaroomsineefi yaada garaa isa Waaqayyo nuu kenne sirriitti yoo leenjisne qofadha . 
 “ Karaa Kee Hundumaatti Isa Yaadi ” 
 Yeroo murtoo goonu maal tilmaama keessa galchuu qabna ? 
 Yaalii fayyaafi barumsa sadarkaa olaanaa barachuu dabalatee dhimmawwan kana fakkaatan adda addaarratti murtoo gochuu ilaalchisee maal gochuu qabna ? 
 Murtoo akkamiiyyuu yeroo goonu , dhimmawwan kana ilaalchisee seera bu’uuraa Macaafa Qulqulluu sirriitti beekuufi isaaniin hojiirra oolchuuf hubannaa keenyatti fayyadamuu qabna . 
 Bara duriitti Mootii Israa’el kan ture Solomoon akkas jedheera : “ Garaa kee guutuu Waaqayyoon amanadhu , hubannaa ofii keetiitti hin hirkatin ! 
 Karaa kee hundumaatti isa yaadi , innis daandii kee siif in qajeelcha . ” — Fakkeenya 3 : 5 , 6 . 
 Murtoo gochuu ilaalchisee , Kiristiyaanota jaarraa jalqabaarraa maal baranna ? 
 Yeroo baay’ee murtoon nuti goonu warra kaan fayyaduu yookiin miidhuu waan danda’uuf kanas tilmaama keessa galchuu qabna . 
 Fakkeenyaaf Kiristiyaanonni jaarraa jalqabaa nyaata ilaalchisee Seera Musee jala hin turre . 
 Seericha keessatti akka xuraa’aatti yoo ilaalamaniyyuu nyaatawwan fudhatama qaban tokko tokko nyaachuu danda’u turan . 
 Haata’u malee , Phaawulos foon horii waaqolii sobaatiif aarsaa ta’ee dhihaate nyaachuu ilaalchisee akkas jechuudhaan barreesseera : “ Nyaata akkasiitti dhi’aachuun sababii obboleessa koo kuffisu yoo ta’e , ani obboleessa koo akkan hin kuffifnetti matumaa deebi’ee foon hin nyaadhu . ” 
 Phaawulos , Kiristiyaanonni jaarraa jalqabaa wanta yaada garaa warra kaanii tuqu raawwachuudhaan isaan gufachiisuurraa akka fagaatan gorseera . 
 Murtoon keenya warra kaanitti “ gufuu ” ta’uu hin qabu . — 1 Qorontos 10 : 29 , 32 . 
 Ogummaa Waaqayyoo Barbaadaa 
 Yeroo murtoo goonu kadhannaan nu gargaaruu kan danda’u akkamitti ? 
 Murtoo sirrii ta’e gochuuf wanti nu gargaaru inni guddaan kadhannaadha . 
 Yaaqoob akkas jechuudhaan barreesseera : “ Isin keessaa nama tokkotti ogummaan yoo hir’ate , Waaqayyo isa nama hundumaaf harka guutee fuula ifaadhaan kennu haa kadhatu ! 
 Innis in kennaaf . ” 
 Ogummaa murtoo sirrii gochuuf nu gargaaru akka nuu kennu amantaadhaan Yihowaa kadhachuu dandeenya . 
 Wanta nu yaaddessu Waaqa dhugaatti yoo himneefi qajeelfamasaa yoo hordofne , hafuurri qulqulluun caqasawwan yeroo kanatti nu gargaaran akka yaadannu nu gargaaruu danda’a . 
 Yeroo murtoo goonu warri kaan nu gargaaruu kan danda’an akkamitti ? 
 Yeroo murtoo goonu warri kaanoo nu gargaaruu danda’uu ? 
 Eeyyee , Yihowaan namoota ga’eessa ta’an gumii keessatti nuuf qopheesseera . 
 Keessumaa , murtoo gurguddaa kan goonu yoo ta’e isaaniin mariisisuu dandeenya . 
 Obboloonni karaa hafuuraa jabaataniifi jireenyasaanii keessatti muuxannoo qaban kun , seerawwan bu’uuraa Waaqayyo kenne akka yaadannuufi yeroo murtoo goonu ‘ isa ta’uufi isa hin taane yookiin isa caalaatti wayyu gargar baafnee akka qorru ’ nu gargaaruu danda’u . 
 Haata’u malee , warri kaan akka nuuf hin murteessine of eeggannoo gochuu qabna . 
 Itti gaafatamummaa keenya raawwachuun ba’aa keenya ofumaaf baachuu qabnudha . 
 Murtoon Macaafa Qulqulluurratti Hundoofnee Goonu Yeroo Hundaa Rakkina Hin Fidu Jechuudhaa ? 
 Murtoo sirrii gochuun yeroo hundumaa rakkinarraa walaba nu godha jennee eeguu dandeenyaa ? 
 Macaafa Qulqulluurratti hundaa’uudhaan murtoon nuti goonu yeroo hundumaa gaarii ta’a jennee eeguu qabnaa ? 
 Eeyyee , yeroo booda gaarii ta’uu danda’a . 
 Kana gochuun keenya darbee darbee yeroo muraasaaf rakkina nurraan ga’uu danda’a . 
 Shaadraak , Meshaakiifi Abed - Neegoon bifa fakkeenyaa mootichi dhaabe hin waaqeffannu jedhanii murteessuunsaanii akka du’a isaanitti fidu beeku turan . 
 ( Daani’el 3 : 16 - 19 ) Haaluma wal fakkaatuun , bartoonnis yaa’ii duratti dhihaatanii namaaf abboomamuurraa Waaqayyoof abboomamuutu nurra jira jechuudhaan deebii erga kennanii booda gad dhiifamuusaanii dura reebamaniiru . 
 Kana malees , “ yerooniifi walitti dhufuun ” hundumaarra ga’uu waan danda’uuf murtoon nama tokkoo miidhaa guddaa fiduu danda’a . 
 ( Lallaba 9 : 11 , 1988 ) Murtoo sirrii erga goonee boodallee karaa ta’e tokkoon rakkinni guddaan yoo nurra ga’e , Yihowaan jabaannee dhaabachuuf akka nu gargaaruufi dhumarrattis akka nu eebbisu mirkanaa’oo ta’uu dandeenya . — 2 Qorontos 4 : 7 . 
 Murtoo gochuu ilaalchisee itti gaafatamummaa qabnu baachuu kan dandeenyu akkamitti ? 
 Kanaaf , yeroo murtoo goonu seerawwan bu’uuraa Caaffata Qulqullaa’aa keessatti argamu hordofuufi isaaniin hojiirra oolchuuf hubannaa keenyaan gargaaramuu qabna . 
 Yihowaan hafuura qulqulluufi gumii keessattimmoo warra ga’eessa ta’an waan nuu qopheesseef isa galateeffachuu hin qabnuu ? 
 Qajeelfamaafi qophiiwwan Yihowaan nuuf qopheesseen gargaaramnee murtoo sirrii gochuudhaan ba’aa ofii keenyaa baadhachuuf itti gaafatamummaa qabnu haa raawwannu . 
 Maal Hubatte ? 
 • Murtoo sirrii gochuuf wanti barbaachisaa ta’e maalidha ? 
 • Karaa hafuuraa guddachuun keenya hiriyaa filachuurratti kan nu gargaaru akkamitti ? 
 • Hojii Kiristiyaanaaf ta’u qabachuu ilaalchisee murtoo sirrii gochuuf wantoonni nu gargaaran tokko tokko maalfa’i ? 
 • Murtoo sirrii gochuuf eessaa gargaarsa argachuu dandeenya ? 
 Waaqeffannaa Sobaarraa Fagaadhaa ! 
 “ Isaan keessaa adeemaa , ittii gargar ba’aas ; wanta xuraa’aa harkaan hin qabinaa ! . . . jedha gooftaan . ” — 2 QORONTOS 6 : 17 . 
 Namoonni garaa qajeelaa qaban hedduun karaa hafuuraa haala akkamii keessatti argamu ? 
 NAMOONNI garaa qajeelaa qaban hedduun waa’ee Waaqayyoos ta’e kaayyoo inni ilmaan namaatiif qabu hin beekan . 
 Karaa hafuuraa dhimmawwan isaan yaaddessaniif deebii waan hin arganneef mamiifi shakkii keessatti argamu . 
 Namoonni miliyoonaan lakkaa’aman barsiifataan , sirna amantiitiin ykn ayyaanota waggaa Uumaa keenya hin gammachiisneen qabamaniiru . 
 Atis ollaawwan ykn firoottan abidda qiliileetti , sillaaseetti , barumsa lubbuun hin duutu jedhuufi barumsawwan sobaa garabiraatti amanan qabda ta’a . 
 Geggeessitoonni amantii maal godhaniiru ? 
 Kun rakkina akkamii geessise ? 
 Dukkana karaa hafuuraa dhufe kanaaf kan itti gaafatamu eenyu ? 
 Barumsawwan yaada Waaqayyoo wajjin wal faallessan kan babal’isan jaarmiyaawwaniifi geggeessitoota amantiiti . 
 Kanaan kan ka’es , namoonni hedduun Waaqa dhugaa akka waaqeffachaa jiranitti itti haa dhaga’amuyyuu malee , dhugaasaa dubbachuuf wanta isa biratti fudhatama hin qabne gochaa jiru . 
 Haala nama gaddisiisu kanaaf kallattiidhaan kan itti gaafatamu amantii sobaati . 
 Hundumaa caalaa amantii sobaa kan babal’isu eenyu ? 
 Qaamni kun Macaafa Qulqulluu keessatti akkamitti ibsameera ? 
 Amantii sobaa duuba qaamni ijaan hin argamne tokko jira . 
 Phaawulos qaama kana ilaalchisee akkas jedheera : “ Inni hamaan waaqayyicha bara si’anaa kana ta’e , yaada warra hin amanin sanaa jaamseera ; inni ifa ulfina Kristos , isa fakkaattii Waaqayyoo wangeela keessaa ibsu sana , akka hin argineef isaan dhowweera . ” 
 “ Waaqayyicha bara si’anaa ” kan jedhamemmoo Seexanadha malee eenyuyyuu miti . 
 Eenyuyyuu caalaatti waaqeffannaa sobaa kan babal’isu isadha . 
 Phaawulos akkas jedheera : “ Seexanni iyyuu ergamoota ifaa fakkaachuudhaaf waan wallaalchifatuuf , kun waan dinqisiisu miti . 
 Kanaaf hojjetoonni isaas hojjetoota qajeelinaa fakkaachuudhaaf yoo wallaalchifatan kun waan guddaa miti . ” 
 Seexanni wanta hamaa gaarii fakkeessuudhaan namoonni sobatti akka amanan godha . 
 Raajota sobduu ilaalchisee Seerri Waaqayyo Israa’elootaaf kenne maal jedha ? 
 Macaafni Qulqulluun amantii sobaa maaliif akka balaaleffatu hubachuun nama hin rakkisu . 
 Fakkeenyaaf , Seerri Musee sabni Waaqayyoo raajota sobaarraa akka fagaatan akeekkachiisa kenneera . 
 Namni barumsa sobaafi waaqeffannaa waaqolii sobaa babal’isu ‘ Yihowaarratti akka ka’an waan godheef ni ajjeefama ’ ture . 
 Israa’eloonni ‘ hamaa of gidduudhaa akka baasan ’ abboomamanii turan . 
 ( Keessa Deebii 13 : 1 - 5 ) Eeyyee , Yihowaan amantii sobaa ni balaaleffata . — Hisqi’el 13 : 3 . 
 Yeroo ammaatti akeekkachiisa kam hojiirra oolchuu qabna ? 
 Yesus Kiristosiifi bartoonnisaas akkuma Yihowaa amantii sobaa akka jibban argisiisaniiru . 
 Yesus akkas jechuudhaan bartootasaa akeekkachiiseera : “ Raajota sobduu irraa of eeggadhaa , isaan hoolaa fakkaachuudhaaf raroo hoolaa uffatanii gara keessan in dhufu ; keessa isaaniitiin garuu yeeyyii butatanii dha . ” 
 Phaawulosis akkas jechuudhaan barreesseera : “ Dheekkamsi Waaqayyoo , Waaqayyo malee jiraachuu fi , jal’ina namootaa hunduma irratti waaqa irraa in mul’ata , isaanoo jal’ina isaaniitiin dhugaa gad in ukkaamsu . ” 
 Kiristiyaanonni dhugaan akeekkachiisa kana hojiirra oolchuudhaan warra dhugaa Sagalee Waaqayyoo keessatti argamu dhoksaniifi barumsa sobaa babal’isanirraa fagaachuunsaanii baay’ee barbaachisaadha ! — 1 Yohannis 4 : 1 . 
 “ Baabilon Guddittii ” Keessaa Ba’aa 
 Macaafni Qulqulluun “ Baabilon guddittii ” akkamitti ibsa ? 
 Macaafni Mul’ataa amantii sobaa akkamitti akka ibsu qalbeeffadhu . 
 Amantiin sobaa dubartii ejjituu machoofte , akkasumas mootummootaafi namoota hedduurratti olaantummaa qabaachuunshee ibsameera . 
 Dubartiin fakkeenyaan ibsamte kun mootota hedduu wajjin ejjiteetti ; akkasumas dhiiga namoota Waaqa dhugaa waaqeffataniin machoofteetti . 
 Maqaan xuraa’ummaasheefi ciigaasistuu ta’uushee ibsu addasheerratti barreeffameera . 
 Maqaan kun “ Baabilon guddittii , haadha ejjitootaa fi wanta ciiggaasisaa biyya lafaa ” kan jedhudha . — Mul’ata 17 : 5 . 
 7 , 8 . 
 Amantiin sobaa kan ejjite akkamitti ? 
 Kana gochuunsheemmoo rakkina akkamii geessise ? 
 Ibsi Macaafni Qulqulluun Baabilon Guddittiidhaaf kennu amantii sobaa biyya lafaarratti argaman hunda kan argisiisudha . 
 Amantiiwwan kumaan lakkaa’aman kun tokkummaa hin qabaatiniyyuu malee , kaayyoofi hojiinsaanii tokko isaan godheera . 
 Amantiin sobaa macaafa Mul’ataa keessatti akka dubartii ejjituutti ibsamte mootummoota biyya lafaarratti dhiibbaa guddaa geessisti . 
 Akkuma haadha manaa kakuu gaa’elasheetiif galteef hin amanamnee , amantiin sobaas humnoota siyaasaa adda addaa wajjin tokkummaa uumuudhaan ejjiteetti . 
 Yaaqoob akkas jechuudhaan barreesseera : “ Isin namoota garagaggaltuu nana ! 
 Biyya lafaatti michoomuun diina Waaqayyoo akka nama godhu hin beektanii ree ? 
 Namni michuu biyya lafaa ta’uu barbaadu , diina Waaqayyoo of in godha . ” — Yaaqoob 4 : 4 . 
 Amantiin sobaa mootummootaa wajjin walitti dhufeenya cimaa qabaachuunsaa , ilmaan namaarratti rakkina guddaa fideera . 
 Waa’ee siyaasaa kan qorataniifi Doktoor Oneenaa Maanguu jedhaman akkas jedhaniiru : “ Amantiin siyaasaa wajjin wal makuusaatiin namoonni hedduun ajjeefamuusaanii seenaa addunyaarraa hubachuun ni danda’ama . ” 
 Gaazexaan dhihootti maxxanfame tokkos akkas jedha : “ Yeroo ammaatti dhiigni baay’een kan dhangala’uufi walitti bu’iinsi cimaan kan uumamu sababii amantii wajjin wal qabateenidha . ” 
 Walitti bu’iinsa amantiin deggeru gidduutti godhameen namoonni miliyoonaan lakkaa’aman lubbuusaanii dhabaniiru . 
 Baabilon Guddittiinis warra dhugumaan Waaqayyoon tajaajilanirra ari’atama geessisuufi ajjeesuudhaan fakkeenyaan dhiiga namoota kanaatiin machoofteetti . — Mul’ata 18 : 24 . 
 Macaafni Mul’ataa Yihowaan waaqeffannaa sobaa akka jibbu kan argisiisu akkamitti ? 
 Yihowaan waaqeffannaa sobaa akka jibbu wanta Baabilon Guddittiirra ga’urraa hubachuun ni danda’ama . 
 Mul’anni 17 : 16 akkas jedha : “ Gaanfonni kurnan ati argite , bineensichis ishee ejjituu sana jibbuuf jiru ; isaan onsanii qullaatti ishee in hambisu ; isaan foon ishee in nyaatu , ibiddaanis ishee in gubu . ” 
 Jalqaba , bineensi guddaan tokko erga dha’ee ishee ajjeesee booda foonshee nyaata . 
 Achiis , wanti isheerraa hafe hundi ni gubama . 
 Mootummoonni biyya lafaa yeroo dhihootti amantii sobaarratti tarkaanfii akkasii fudhatu . 
 Kana akka godhan kan isaan kakaasummoo Waaqayyodha . 
 Baabilon Guddittiin jechuunis guutummaan amantiin sobaa badiisaaf qophoofteetti . 
 “ Deebitees hin argamtu . ” — Mul’ata 18 : 21 . 
 Amantii sobaatiif ilaalcha akkamii qabaachuu qabna ? 
 Waaqeffattoonni dhugaan Baabilon Guddittiidhaaf ilaalcha akkamii qabaachuu qabu ? 
 Macaafni Qulqulluun kallattiidhaan akkas jedha : “ Yaa saba ko ! 
 Cubbuu ishee keessaa akka hin qabaannetti , dha’icha ishee irraas akka hin hirmaannetti , kottaa , ishee keessaa ba’aa ! ” 
 Namoonni fayyina argachuu barbaadan utuu yeroonsaa hin darbin amantii sobaa keessaa ba’uu qabu . 
 Yesus yeroo lafarra ture bara dhumaatti namoonni baay’een sobaan isaaf abboomamna akka jedhan dubbateera . 
 Yesus namoota kanaan akkas jedha : “ Matumaa ani isin hin beeku , isin yaa warra hamaa hojjettanii , ija koo duraa badaa ! ” 
 Yeroo ammaatti Mootii ta’ee kan jiru Yesus Kiristos amantii sobaa wajjin walitti dhufeenya tokkoyyuu hin qabu . 
 Waaqeffannaa Sobaarraa Fagaachuun Kan Danda’amu Akkamitti ? 
 Waaqeffannaa sobaarraa fagaachuu yoo barbaanne maal gochuu qabna ? 
 Kiristiyaanonni dhugaa barumsa amantii sobaafi waaqeffannaa sobaarraa fagaachuu qabu . 
 Kana jechuun barumsa amantiin sobaa raadiyoofi televijiiniidhaan dabarsurraa , akkasumas barreeffamawwan waa’ee Sagalee Waaqayyoo soba babal’isanirraa ni fagaanna jechuudha . 
 ( Faarfannaa 119 : 37 ) Kana malees , qophiiwwan bashannanaa amantii sobaa wajjin walitti dhufeenya qabanirratti hirmaachuurraa fagaachuu qabna . 
 Karaa kamiiniyyuu waaqeffannaa sobaa hin deggerru . 
 Wantoota akkasiirraa fagaachuun keenya ‘ namni tokkollee akka barsiisa Kiristositti utuu hin ta’in , yaada mataasaa keessaa ba’eefi gowwoomsaa waan tokko of keessaa hin qabneen akka nu hin harkisneefi akka barsiisa amala namaatti akka isa hafuurota bantii waaqaa keessaa biyya lafaa kanarratti humna qabu jedhamanii sodaatamaniitti akka nu hin boojine ’ nu eega . — Qolosaayis 2 : 8 . 
 Namni tokko walitti dhufeenya jaarmiyaa amantii sobaa wajjin qabu dhaabuu kan danda’u akkamitti ? 
 Namni Dhugaa Baatuu Yihowaa ta’uu barbaadu tokko ammayyuu maqaansaa amantii sobaa keessatti galmeeffamee kan jiru yoo ta’e maal gochuu qaba ? 
 Akkuma beekamu namni tokko maqaansaa galmee amantii sobaa keessaa akka balleeffamu gochuunsaa miseensa amantii sanaa ta’uu akka hin barbaanne argisiisa . 
 Keessumaammoo namni kun amantii sobaa wajjin haala wal qabateen karaa hafuuraa isaanii wajjin walitti dhufeenya akkamiiyyuu gochuurraa fagaachuunsaa baay’ee barbaachisaadha . 
 Kana malees , walitti dhufeenya amantii sobaa wajjin qabu dhaabuusaas warri kaan akka beekan gochuu qaba . 
 Macaafni Qulqulluun waaqeffannaa sobaarraa fagaachuu ilaalchisee gorsa akkamii kenna ? 
 Phaawulos akkas jechuudhaan barreesseera : “ Warra hin amannee wajjin walitti hin hidhatinaa ! 
 Qajeelinnii fi jal’inni maal walitti qabu ? 
 Ifnii fi dukkanni tokkummaa maalii qabu ree ? 
 Kristosii fi Seexanni attamitti walii galu ree ? 
 Inni amane isa hin amanne biraa qooda maalii qaba ree ? 
 Manni qulqullummaa Waaqayyoo immoo waaqayyolii tolfamanii wajjin walii galtee maalii qabu ? 
 Iddoo biraattis immoo , ‘ Isaan keessaa adeemaa , ittii gargar ba’aas ; wanta xuraa’aa harkaan hin qabinaa ! 
 Anis isinan simadha , jedha gooftaan . ’ ” 
 Waaqeffannaa sobaarraa fagaachuudhaan akeekkachiisa kana hojiirra oolchuu dandeenya . 
 Gorsi Phaawulos kenne namoota waaqeffannaa sobaa keessa jiranirraa akka fagaannu kan nu akeekkachiisudhaa ? 
 ‘ Ogummaadhaan Jiraadhaa ’ 
 Namoota waaqeffannaa sobaarratti hirmaatanirraa guutummaatti fagaachuu qabnaa ? 
 Ibsi . 
 Kiristiyaanonni dhugaan namoota waaqeffannaa sobaa keessa jiranirraa guutummaatti fagaachuu qabu jechuudhaa ? 
 Namoota amantii keenya hin hordofnerraa adda of baafnee jiraachuu qabnaa ? 
 Matumaa akkas gochuu hin qabnu . 
 Abboommiiwwan gurguddaa keessaa inni lammaffaan “ Nama akka mataa keetiitti jaallachuutu siif ta’a ” jedha . 
 Misiraachoo Mootummaa kana yeroo isaaniif lallabnu jaalala isaaniif qabnu ibsina . 
 Macaafa Qulqulluu yeroo isaan qayyabsiifnuufi waaqeffannaa sobaarraa fagaatanii jiraachuun barbaachisaa ta’uusaa isaan hubachiisuun keenya jaalala isaaniif qabnu argisiisa . 
 ‘ Kan biyya lafaa ’ ta’uu dhiisuu jechuun maal jechuudha ? 
 Misiraachoo kana namootaaf kan lallabnu ta’uyyuu akkuma duuka buutota Yesus nutis ‘ kan biyya lafaa miti . ’ 
 Jechi asirratti “ biyya lafaa ” jedhame namoota Waaqayyorraa adda ba’anii jiraatan kan argisiisudha . 
 Ilaalcha , dubbiifi amala Waaqayyoon hin gammachiisnerraa fagaachuudhaan biyya lafaarraa adda taanee jiraanna jechuudha . 
 Kana malees , ‘ hiriyaa gadheen amala gaarii in mancaasa ’ waan jedhuuf namoota seera Macaafa Qulqulluu hojiirra hin oolchinetti maxxanuurraa fagaanna . 
 Kan biyya lafaa ta’uu dhiisuu jechuun “ xuraa’ummaa biyya lafaa irraas of eeggachuu ” jechuudha . 
 Kanaaf , biyya lafaarraa adda ta’anii jiraachuu jechuun , qaamaan namoota kaanirraa fagaachuu jechuu miti . — Yohannis 17 : 15 , 16 ; 1 Qorontos 5 : 9 , 10 . 
 16 , 17 . 
 Kiristiyaanonni namoota dhugaa Macaafa Qulqulluu keessatti argamu hin beekne akkamiitti ilaaluu qabu ? 
 Namoota dhugaa Macaafa Qulqulluu hin beekneef kunuunsa akkamii gochuu qabna ? 
 Phaawulos gumii Qolosaayisiif akkas jechuudhaan barreesseera : “ Yeroo isiniif kenname utuu hin dabarsin itti hojjechuudhaan , namoota waldaa kristiyaanaa keessa hin jirree wajjin akka itti jiraattan ogummaadhaan amaleeffadhaa ! 
 Haasaan keessan yeroo hundumaa gurratti kan tolu , akka soogiddaas miyaa’aa haa ta’u ; namaaf immoo adduma addaan deebii isaaf deebisuun ta’u beekaa ! ” 
 Phexrosis akkas jechuudhaan barreesseera : “ Kristosiif garuu akka gooftaatti garaa keessan keessatti ulfina addaan ba’e kennaaf ! 
 Waa’ee abdii isin keessa jiruuf , nama isin gaafatee , deebii isin irraa barbaaduuf , deebii ga’u deebisuudhaaf yeroo hundumaa qophaa’oo ta’aa ! ” 
 Phaawulos ‘ maqaa nama tokkoollee utuu hin balleessin , naga - qaboota , garraamota ta’aa , nama hundumaatti karaa hundumaa gara - laafina argisiisaa ! ’ 
 jechuudhaan Kiristiyaanota gorseera . — Tiitoos 3 : 2 . 
 Dhugaa Baatota Yihowaa waan taaneef , wantoota warra kaan dheekkamsiisan ykn aarsan hin dubbannu . 
 Matumaa jecha namoota amantii garabiraa qaban mufachiisu dubbachuu hin qabnu . 
 Kanaa mannaa , namni haasofsiifnu , ollaan keenya , namni wajjin hojjennu yoo nu morme ykn jecha nama mufachiisu yoo nutti dubbatellee malaan isaaniif deebisuu qabna . — Qolosaayis 4 : 6 ; 2 Ximotewos 2 : 24 . 
 ‘ Dubbii Sirrii Gaggeessaa Godhadhaa Duukaa Bu’aa ’ 
 Namoonni gara waaqeffannaa sobaatti deebi’an karaa hafuuraa haala nama gaddisiisu akkamii keessatti argamu ? 
 Namni tokko dhugaa Macaafa Qulqulluu keessatti argamu erga baratee booda gara waaqeffannaa sobaatti yoo deebi’e baay’ee nama gaddisiisa . 
 Kana gochuun miidhaa akkamii akka geessisu Macaafni Qulqulluun akkas jechuudhaan ibsa . 
 “ Gooftaa keenyaa fi fayyisaa keenya Yesus Kristosin beekuudhaan , xuraa’ummaa biyya lafaa duraa baqatanii erga ba’anii , deebi’anii ittiin qabamanii yoo mo’aman , akki isaan itti jiran inni booddee isa duraa irra in hammaata . . . . 
 Jechi inni , ‘ Sareen diddigee diddiga isaatti in deebi’a akkasumas , Booyyeen dhiqatee dhoqqee keessa gangalachuutti in deebi’a ’ jedhu dhugaa ta’uun isaa , waan isaan kana irra ga’uun in mul’ata . ” — 2 Phexros 2 : 20 - 22 . 
 Wantoota karaa hafuuraa nu miidhuu danda’an hundumaarraa fagaachuu kan qabnu maaliifi ? 
 Wantoonni karaa hafuuraa balaa nurraan ga’uu danda’an waan jiraniif , Yeroo hundumaa of eeggannoo gochuu qabna . 
 Phaawulos akkas jechuudhaan akeekkachiisa kenneera : “ Bara booddeetti namoonni tokko hafuurota wallaalchisoodhaa fi barsiisa hafuurota hamootaa duukaa bu’anii , amantii wangeelaa irraa akka garagalan , hafuurri qulqulluun keessaa baasee in dubbata . ” 
 “ Bara booddee ” keessa jiraachaa jirra . 
 Namoonni waaqeffannaa sobaarraa hin fagaanne ‘ asiifi achi rukutamuu , warra qilleensa barsiisa namoota axaarotaatiin , haxxummaasaanii isa gowwoomsaadhaan raawwatamuunis fudhataman ’ ta’uu danda’u . — Efesoon 4 : 13 , 14 . 
 Dhiibbaa amantiin sobaa geessisurraa fagaachuu kan dandeenyu akkamitti ? 
 Dhiibbaa amantiin sobaa geessisurraa of eeguu kan dandeenyu akkamitti ? 
 Wanta Yihowaan nuu qopheesse hundaarratti yaadi . 
 Sagalee Waaqayyoo kan ta’e Macaafa Qulqulluu qabna . 
 Yihowaan , ‘ hojjetaa amanamaafi ogeessaan ’ fayyadamee nyaata hafuuraa ga’aa nuu qopheessaa jira . 
 Dhugaatti jabaachaa yeroo adeemnu ‘ nyaata jabaa kan warra ga’anii ’ dhamdhamachuufi bakka walga’iiwwan wantoota hafuuraa itti barannu dhaquuf fedhii qabaachuu hin qabnuu ? 
 Guutummaatti qophiiwwan Yihowaatti fayyadamuudhaan ‘ dubbii sirrii isa dhageenye sana gaggeessaa godhannee duukaa bu’uuf ’ murtoo haa goonu . 
 Kana gochuudhaan waaqeffannaa sobaarraa fagaachuu dandeenya . 
 Maal Baratte ? 
 • “ Baabilon guddittiin ” maalidha ? 
 • Amantii sobaarraa fagaachuuf maal gochuu qabna ? 
 • Karaa hafuuraa balaa nurra ga’urraa fagaachuu kan dandeenyu akkamitti ? 
 ‘ Dhaqaa , Isaan Cuuphuudhaan Bartootakoo Godhaa ! ’ 
 “ Egaa dhaqaa , . . . isaan cuuphuudhaan , saba hundumaa bartoota koo godhaa ! 
 Waanan isin abboome hundumaa eeguu isaan barsiisaa ! ” — MAATEWOS 28 : 19 , 20 . 
 Sabni Israa’el Tulluu Siinaa jalatti kakuu akkamii galan ? 
 NAANNOO waggaa 3,500 dura , namoonni saba sana keessatti argaman hundi Waaqayyoo wajjin kakuu galanii turan . 
 Israa’eloonni Tulluu Siinaa jalatti walitti qabaman : “ Wanta Waaqayyo jedhe hundumaa in goona ” jechuudhaan kakuu galan . 
 Yeroo sanaa eegalee Israa’eloonni , saba Waaqayyoof murtaa’aniifi kan ‘ dhuunfaasaa ’ ta’aniiru . 
 ( Ba’uu 19 : 5 , 8 ; 24 : 3 ) Kanaan kan ka’es , Yihowaan akka isaan eeguufi isaaniinis ta’e ijoolleensaanii dhalootaa hanga dhalootaatti “ biyya aannanii fi damma baasu ” akka isaan dhaalsisu eeggachuu jalqaban . — Lewwoota 20 : 24 . 
 Yeroo ammaatti , namoonni Waaqayyoo wajjin walitti dhufeenya akkamii qabaachuu danda’aniiru ? 
 Haata’u malee , Asaaf inni faarfatichi akka ibsetti , “ isaan [ Israa’eloonni ] kakuu Waaqayyoo hin eegne akka seera isaattis deddeebi’uu in didan . ” 
 ( Faarfannaa 78 : 10 ) Kakuu abboonnisaanii Yihowaa wajjin galan eeguu dhaaban . 
 Dhumarrattis , walitti dhufeenya addaa Yihowaa wajjin qaban dhabaniiru . 
 ( Lallaba 5 : 4 ; Maatewos 23 : 37 , 38 ) Kanaan kan ka’es , Waaqayyo , “ warra saba isaa hin ta’in keessaa , saba ofii isaatii godhachuudhaaf [ “ maqaasaatii fudhachuudhaaf , 1899 ] ” xiyyeeffannaasaa gara saboota garabiraatti deebise . 
 Waaqayyo , guyyoota gara dhumaa kanattis , “ tuuta sonaan baay’ee , saba hundumaa keessaa , gosa hundumaa keessaa , nama hundumaa keessaa , afaan dubbatamu hundumaa keessaa dhufan , warra homtinuu lakkaa’uu hin dandeenye ” walitti qabuu kan jalqabe yommuu ta’u , isaanis gammachuudhaan : “ Fayyinni Waaqayyo keenya isa teessicha irra taa’u biraa , hoolicha biraas in argama ! ” 
 jedhanii dubbatu . — Mul’ata 7 : 9 , 10 . 
 Namni tokko Yihowaa wajjin walitti dhufeenya gaarii qabaachuu yoo barbaade , tarkaanfiiwwan akkamii fudhachuu qaba ? 
 Namni tokko warra Waaqayoo wajjin walitti dhufeenya gaarii qaban keessaa tokko ta’uu yoo barbaade , Yihowaadhaaf of murteessuufi murtoosaa kanas cuuphamuudhaan argisiisuu qaba . 
 Namni tokko kana gochuunsaa , abboommii Yesus akkas jechuudhaan bartootasaatiif kenne kabajuusaa argisiisa : “ Egaa dhaqaa , maqaa abbaatii fi ilmaatti , kan hafuura qulqulluuttis isaan cuuphuudhaan , saba hundumaa bartoota koo godhaa ! 
 Waanan isin abboome hundumaa eeguu isaan barsiisaa ! ” 
 Israa’eloonni , yeroo Museen “ macaafa kakuu ” dubbisu dhaggeeffachaa turan . 
 ( Ba’uu 24 : 3 , 7 , 8 ) Kanaan kan ka’es , wanta Yihowaan isaanirraa barbaadu hubataniiru jechuudha . 
 Har’as haaluma wal fakkaatuun , namni tokko cuuphamuusaa dura waa’ee kaayyoo Waaqayyoo isa Macaafa Qulqulluu keessatti argamu ilaalchisee beekumsa sirrii argachuunsaa barbaachisaadha . 
 Namni tokko cuuphaaf ga’eessa ta’uuf maal gochuu qaba ? 
 ( Yaada saanduqa ful . 21⁠rratti argamu itti dabalii deebisi . ) 
 Yesus bartoonnisaa cuuphamuusaanii dura amantaa jabaa akka qabaatan kan barbaade ta’uusaa kanarraa hubachuun ni danda’ama . 
 Duuka buutonnisaa , dhaqanii saba hundumaa bartootasaa akka godhan qofa utuu hin ta’in , ‘ waan inni isaan abboome hundumaas eeguu ’ akka isaan barsiisan ajajeera . 
 Kanaafuu , yeroo baay’ee namoonni cuuphamuuf ga’eessota ta’an namoota ji’oota baay’eedhaaf yookiin waggaa tokko yookiin lamaaf Macaafa Qulqulluu kan qayyabatan yommuu ta’u , kunis jarjaranii yookiin beekumsa ga’aa utuu hin qabaatin cuuphamuuf akka hin murteessine isaan gargaara . 
 Guyyaa cuuphamanittis , gaaffiiwwan gurguddaa ta’an lamaaf deebii eeyyee jedhu kennu . 
 Yesus , ‘ eeyyeen keenya eeyyee , waawuun keenyas waawuu ’ ta’uu akka qabu waan nu akeekkachiiseef , hundi keenyayyuu gaaffiiwwan cuuphaa lamaan hiika maalii akka qaban sirriitti irratti yaaduun keenya baay’ee barbaachisaadha . — Maatewos 5 : 37 . 
 Qalbii Geddarachuufi Of Murteessuu 
 Gaaffiin cuuphaa inni jalqabaa tarkaanfiiwwan gurguddaa lamaan kamirratti xiyyeeffata ? 
 Gaaffiin cuuphaa inni jalqabaa , nama cuuphamuuf dhihaatu , jireenyasaa isa darbetti gaabbee qalbii geddarachuusaafi fedha Yihowaa raawwachuuf kan of murteesse ta’uusaa kan gaafatudha . 
 Gaaffiin kun , tarkaanfiiwwan gurguddaa cuuphaa dura fudhatamuu qaban lamarratti kan xiyyeeffatu yommuu ta’u , isaanis qalbii geddarachuufi of murteessuudha . 
 6 , 7 . ( a ) Qalbii geddarachuun namoota cuuphamuu barbaadan hundaaf barbaachisaa kan ta’e maaliifi ? 
 ( b ) Namni tokko erga qalbii geddaratee booda jijjiirama akkamii gochuu qaba ? 
 Namni tokko cuuphamuusaa dura qalbii geddarachuu kan qabu maaliifi ? 
 Phaawulos : “ Nus hundumti keenya hawwa foon keenyaa duukaa buunee . . . jiraanneerra ” jechuudhaan ibseera . 
 Waa’ee fedha Waaqayyoo utuu sirriitti hin beekin dura , biyya lafaa wajjin tokko taanee qajeelfamaafi sadarkaa ejjennoo inni baaseen jiraachaa turre . 
 Jireenyi keenya to’annaa Seexanaa isa waaqayyicha bara si’anaa ta’e jala ture . 
 Jaalalli Waaqayyoo maal akka ta’e erga hubannee booda garuu , “ akka jaalala Waaqayyootti malee , akka hawwa namaatti jiraachuu ” dhaabneerra . — 1 Phexros 4 : 2 . 
 Akkaataa jireenyaa haaraa akkasii jiraachuun eebba baay’ee nuuf argamsiiseera . 
 Hundumaa caalaa Yihowaa wajjin walitti dhufeenya addaa akka qabaannu kan nu gargaare yommuu ta’u , Daawit haala kana “ godoo ” Waaqayyoo keessa buufachuufi ‘ tulluusaa isa qulqullaa’aa ’ keessa jiraachuu wajjin wal fakkeesseera . 
 Dhugumayyuu , kun mirga guddaa mitii ? 
 ( Faarfannaa 15 : 1 ) Namni Yihowaan iddoo kana akka jiraatuuf afeeru , “ nama balleessaa malee jiraatu , nama wanta qajeelaa hojjetu , nama garaa isaatiin dhugaa dubbatu ” malee , nama kana hin goone miti . 
 ( Faarfannaa 15 : 2 ) Ulaagaawwan caqasa kanarratti ibsaman guutuuf , amalaafi akkaataa jireenyaa keenya isa utuu dhugaa hin beekin dura turerratti jijjiirama gochuu qabna jechuudha . 
 Jijjiirama akkasii gochuuf wanti nu kakaasu , qalbii geddarachuu , jechuunis akkaataa jireenyaa keenya isa duraatti garaadhaa gaabbuufi Yihowaa jajachuuf murtoo gochuu keenyadha . 
 Kunimmoo , amala ofittummaafi fedhii jireenya biyya lafaa calaqqisuurraa fagaannee jireenya Waaqayyoon gammachiisu jiraachuuf nu gargaara . — Hojii Ergamootaa 3 : 19 . 
 Kan of murteessinu akkamitti ? 
 Kun cuuphaa wajjin walitti dhufeenya maalii qaba ? 
 Kutaa lammaffaan gaaffii jalqabaa kaadhimamtoota cuuphamtootaaf dhihaatummoo , namoonni kun jaalala Yihowaa raawwachuuf of murteessuusaanii gaafata . 
 Of murteessuun tarkaanfii guddaa cuuphaa dura fudhatamuu qabudha . 
 Kan of murteessinu , karaa Kiristos mataa keenya Yihowaadhaaf dabarsinee kennuu akka barbaannu kadhannaadhaan ibsuudhaani . 
 Yeroo sanaa eegalee , Yihowaan Gooftaa keenya yommuu ta’u , nutis qabeenyasaa taana ; akkuma Yesusis fedha Yihowaa raawwachuutti gammanna . 
 ( Faarfannaa 40 : 8 ; Efesoon 6 : 6 ) Kakuu adda ta’e akkasii Yihowaa wajjin galuu kan dandeenyu al tokko qofadha . 
 Of murteessuun Yihowaafi nama sana gidduutti qofa kan raawwatamudha ; haata’u malee , kakuun yeroo cuuphamnu namoota duratti galle , Abbaa keenya isa samiitiif of murteessuun keenya warri kaanis akka beekan kan godhudha . — Roomaa 10 : 10 . 
 9 , 10 . ( a ) Fedha Yihowaa raawwachuun maalfaa dabalata ? 
 ( b ) Abbootiin taayitaa warra Naazii Jarman of murteessuu keenya ilaalchisee maal hubatanii turan ? 
 Haala fedha Waaqayyoo raawwachuu wajjin wal qabateen , fakkeenya Yesus hordofuun maalfaa dabalata ? 
 Yesus bartootasaatiin akkas jedheera : “ Namni tokko illee ana duukaa bu’uu yoo barbaade , waa’ee ofii isaa dhiisee , fannoo isaa [ isa anaaf jedhee baatu ] of irra kaa’atee , ana duukaas haa bu’u ! ” 
 Asirratti wantoota gochuu qabnu sadii ibseera . 
 Jalqaba , waa’ee ofii keenyaa ‘ dhiisna . ’ 
 Kana jechuunis , fedha keenya isa ofittummaarratti hundaa’eef iddoo kennuu mannaa , gorsaafi qajeelfama Waaqayyoo hordofna jechuudha . 
 Lammaffaarrattimmoo , ‘ fannoo keenya baattanna . ’ 
 Yeroo Yesus lafarra ture , fannoon mallattoo salphinaafi dhiphinaa argisiisa ture . 
 Kiristiyaanota waan taaneef , sababii misiraachoo Mootummichaatiin rakkoon akka nurra ga’u amannee fudhanna . 
 Biyyi lafaa kan nu arrabsuufi kan nutti ga’isu ta’us , Waaqayyoon akka gammachiisaa jirru hubachuun keenya , akka gammannuufi nutis akka Kiristos ‘ yeelloo nurra ga’u homaatti utuu hin lakkaa’in ’ jabaannee dhaabachuuf nu gargaara . 
 Dhumarrattis , utuu walirraa hin kutin Yesus ‘ duukaa buuna . ’ — Faarfannaa 73 : 26 ; 119 : 44 ; 145 : 2 . 
 Mormitoonni tokko tokko Dhugaa Baatonni Yihowaa , Waaqayyoof kan of murteessan guutummaatti isa tajaajiluuf akka ta’e hubachuunsaanii nama gammachiisa . 
 Fakkeenyaaf , Dhugaa Baatonni Yihowaa mana hidhaa warra Naazii Buukanwaald jedhamu keessatti hidhamanii turan , amantaasaanii ganuu waan didaniif , waraqaa yaada armaan gaditti barreeffamerratti akka mallatteessan gaafatamu turan : “ Ani ammayyuu Barataa Macaafa Qulqulluu of murteessedha ; matumaa kakuun Yihowaadhaaf gale hin diigu . ” 
 Barreeffamni kun fedhii tajaajiltoota Yihowaa of murteessaniifi amanamoo ta’an hundaa akka gaariitti kan ibsuudha ! — Hojii Ergamootaa 5 : 32 . 
 Dhugaa Baatota Yihowaa Keesssaa Akka Isa Tokkootti Lakkaa’amuu 
 Namni cuuphame mirga akkamii argata ? 
 Gaaffii lammaffaan nama cuuphamuu barbaaduuf dhihaatu , namni kun Dhugaa Baatuu Yihowaa keessaa akka isa tokkootti kan ilaalamu ta’uusaa hubachuusaati . 
 Erga cuuphamee booda , tajaajilaa Yihowaa muudame ta’a . 
 Kun mirgaafi itti gaafatamummaa guddaa kan itti fidudha . 
 Kana malees , namni cuuphame kun Yihowaadhaaf amanamaa ta’ee yoo jiraate fayyina bara baraa argata . — Maatewos 24 : 13 . 
 Maqaa Waaqayyoo baachuun itti gaafatamummaa akkamii fida ? 
 Dhugumayyuu , maqaa Yihowaa isa hundumaa danda’u baachuun mirga guddaadha . 
 Miikiyaas raajichi akkas jedheera : “ Sabni warri kaan hundinuu adduma addaan maqaa waaqayyolii isaaniitiin in deddeebi’u ; nuyi garuu yeroo hundumaa bara baraan maqaa Waaqayyo keenya gooftichaatiin [ “ Yihowaatiin , ” NW ] in deddeebina . ” 
 ( Miikiyaas 4 : 5 ) Haata’uyyuu malee , mirgi argamu kun itti gaafatamummaas qaba . 
 Jireenya keenya karaa maqaa baanne kanaaf ulfina fiduun geggeessuuf carraaqqii gochuu qabna . 
 Akkuma Phaawulos Kiristiyaanota Roomaa akeekkachiise , namni tokko wanta lallabu kan hojiirra hin oolchine yoo ta’e , maqaan Waaqayyoo “ in arrabsama ” yookiin maqaa hin taane godhata . — Roomaa 2 : 21 - 24 . 
 Tajaajiltoonni Yihowaa of murteessan waa’ee Waaqasaanii dhugaa ba’uuf itti gaafatamummaa kan qaban maaliifi ? 
 Namni tokko Dhugaa Baatuu Yihowaa yeroo ta’u , waa’ee Waaqasaa lallabuuf itti gaafatamummaa fudhata . 
 Yihowaan sabni Israa’el warra isaaf of murteessan waa’ee Waaqayyummaasaa isa bara baraa akka dhugaa ba’an isaan afeeree ture . 
 ( Isaayaas 43 : 10 - 12 , 21 ) Haata’u malee , sabni kun itti gaafatamummaa qabu utuu hin raawwatin kan hafe yommuu ta’u , yeroo boodammoo guutummaatti fudhatama Yihowaa biratti qabu dhabeera . 
 Kiristiyaanonni dhugaa yeroo ammaatti argaman waa’ee Yihowaa dhugaa ba’uuf mirga argataniif bakka guddaa kennu . 
 Waa’ee maqaansaa dhugaa kan baanu waan isa jaallannuufi maqaansaa qulqulluu ta’ee akka eegamu waan barbaannuufidha . 
 Waa’ee dhugaafi kaayyoo Abbaa keenya isa samii erga dhugaasaa barree booda akkamitti callisuu dandeenya ? 
 Nutis akkuma Phaawulos : “ Kana himuun ana irraa in barbaadama ; wangeela yoon lallabuu dhaabaadhe garuu , anaaf wayyoo ! ” 
 jedhee dubbate nutti dhaga’ama . — 1 Qorontos 9 : 16 . 
 14 , 15 . ( a ) Jaarmiyaan Yihowaa karaa hafuuraa akka guddannu maal nuu gochaa jira ? 
 ( b ) Karaa hafuuraa guddina akka argisiisnuuf qophiiwwan akkamii godhamaniiru ? 
 Gaaffii lammaffaan kaadhimamtoota cuuphamtootaaf dhihaatu , namni cuuphamu kun jaarmiyaa Yihowaan karaa hafuurasaa geggeessuu wajjin wal ta’iinsaan hojjechuu akka qabu kan argisiisudha . 
 Qofaa keenya Yihowaa tajaajiluu waan hin dandeenyeef , gargaarsaafi jajjabinaa “ obbolummaa amantootaa ” argachuun nu barbaachisa . 
 Jaarmiyaan Yihowaa karaa hafuuraa akka guddannuuf gargaarsa guddaa nuu godha . 
 Jaarmiyaan kun , barreeffamoota beekumsa sirrii argachaa akka adeemnu nu gargaaran , yeroo rakkoowwan nu mudatan tarkaanfii sirrii akka fudhannuufi caalaatti Waaqayyoo wajjin walitti dhihaachuuf nu gargaaran baay’inaan nuu qopheessa . 
 Akkuma haati tokko ijoolleeshee akka gaariitti nyaachistuufi kunuunsitu , ‘ hojjetaan amanamaniifi ogeessis ’ karaa hafuuraa akka guddannu nyaata hafuura yeroosaatti nuu dhiheessa . — Maatewos 24 : 45 - 47 ; 1 Tasaloniiqee 2 : 7 , 8 . 
 Sabni Yihowaa , tajaajiltootasaa amanamoo akka ta’aniif walga’iiwwan torban torbaniin godhamanirratti , leenjiifi jajjabina argatu . 
 Mana Barumsaa Tajaajila Ti’ookraasiirratti , akkamitti saba duratti haasawaa dhiheessuu akka dandeenyu kan barannu yommuu ta’u , Walga’ii Tajaajilaarrattimmoo , ergaa keenya karaa bu’a qabeessa ta’een akkamitti lallabuu akka dandeenyu baranna . 
 Yeroo walga’iittis ta’e , barreeffamoota Macaafa Qulqulluurratti hundaa’an yommuu qayyabannu , hafuurri Yihowaa akka hojjechaa jiruufi jaarmiyaasaa akka geggeessaa jiru hubanna . 
 Waaqayyo , qophiiwwan utuu walirra hin citin dhihaatan kanaan balaarraa akka eegamnu , karaa bu’a qabeessa ta’een akka dhugaa baanuufi karaa hafuuraa dammaqnee akka jiraannu nu gargaara . — Faarfannaa 19 : 7 , 8 , 11 ; 1 Tasaloniiqee 5 : 6 , 11 ; 1 Ximotewos 4 : 13 . 
 Wanti Of Murteessuuf Nu Kakaasu Maal Ta’uu Qaba ? 
 Yihowaadhaaf akka of murteessinu kan nu kakaasu maal ta’uu qaba ? 
 Gaaffiiwwan lamaan kaadhimamtoota cuuphamtootaaf dhihaatan , cuuphaan hiika guddaa akka qabuufi itti gaafatamummaa akka fidu isaan hubachiisa . 
 Ta’uyyuu , akka cuuphamaniif wanti isaan kakaasu maal ta’uu qaba ? 
 Bartoota cuuphaman ta’uu kan dandeenye , namni garabiraan waan nu dirqisiiseef utuu hin ta’in Yihowaan garasaatti waan nu ‘ harkiseefidha . ’ 
 “ Waaqayyo jaalala waan ta’eef ” uumama cufa kan bulchu jaalalaan malee , dirqamaan miti . 
 Amalli Yihowaa inni gaariiniifi haalli inni itti nu qabu garasaatti akka dhihaannu nu kakaasa . 
 Tokkicha Ilmasaa nuu kennuusaarrayyuu , gara fuulduraattis abdii gaarii akka qabaannu nu godheera . 
 Kanaaf , nutis isaaf of murteessuudhaan jireenya keenya isaaf kennina . — Fakkeenya 3 : 9 ; 2 Qorontos 5 : 14 , 15 . 
 Kan of murteessine maaliif miti ? 
 Yihowaadhaaf malee , yaada namootaa yookiin hojii tokkoof of murteessine miti . 
 Hojiin Yihowaan sabasaatiif kennu adda adda ta’uu danda’us , murtoon isaan Yihowaa tajaajiluuf godhan garuu hin jijjiiramu . 
 Fakkeenyaaf , hojiin Abrahaamiifi Ermiyaasiif kenname adda adda ture . 
 ( Uumama 13 : 17 , 18 ; Ermiyaas 1 : 6 , 7 ) Ta’us , lamaansaanii Yihowaa kan jaallataniifi fedhasaa raawwachuu kan barbaadan waan turaniif , hojii Waaqayyo isaaniitti kenne raawwataniiru . 
 Bartoonni Yesus warri cuuphamaniifi guyyoota gara dhumaa kanatti argaman hundi , ajaja Kiristos waa’ee Mootummaa Waaqayyoo akka lallabaniifi namoota bartoota taasisuuf kenne raawwachuuf carraaqqii godhu . 
 Hojii kana garaa guutuudhaan raawwachuun keenya , jaalala Abbaa keenya isa samiitiif qabnuufi dhugumaan kan isaaf of murteessine ta’uu argisiisuuf nu dandeessisa . — 1 Yohannis 5 : 3 . 
 18 , 19 . ( a ) Yeroo cuuphamnu saba duratti maal jennee akka dubbanne kan argisiisudha ? 
 ( b ) Mataduree itti aanutti waa’ee maaliitu ibsama ? 
 Cuuphaan karaa eebba baay’ee itti argannu kan nuu banu ta’us , wanta akka salphaatti ilaalamu miti . 
 Itti gaafatamummaa kamiyyuu caalaatti , wanta bakka guddaan kennamuuf goonee ilaaluu qabna . 
 Yeroo cuuphamnu akka waan saba duratti akkas jennee dubbanneetti lakkaa’ama : “ Inni kun Waaqayyo akka ta’e , yeroo hundumaa bara baraan Waaqayyo keenya , ammaa hamma du’a garasiittis geggeessaa keenya ta’uu isaa himaa ! ” — Faarfannaa 48 : 14 . 
 Matadureen itti aanu , gaaffiiwwan cuuphaa wajjin wal qabatan ka’aniif deebii kenna . 
 Namni tokko sababii akka hin cuuphamne isa godhan qabaachuu danda’aa ? 
 Umuriin cuuphaarratti jijjiirama fidu qabaa ? 
 Namoonni achitti argaman hundi sirni cuuphaa ulfina qabeessa akka ta’uu gochuu kan danda’an akkamitti ? 
 Ibsuu dandeessaa ? 
 • Kiristiyaanni tokko cuuphamuusaa dura qalbii geddarachuu kan qabu maaliifi ? 
 • Waaqayyoof of murteessuun maalfaa dabalata ? 
 • Maqaa Yihowaa baachuuf mirga argachuun itti gaafatamummaa akkamii fida ? 
 • Cuuphamuuf akka murteessinu maaltu nu kakaasuu qaba ? 
 [ Picture on page 21 ] 
 GAAFFIIWWAN LAMAAN NAMOOTA CUUPHAMANIIF DHIHAATAN 
 Aarsaa furii Yesusitti amantanii , waa’ee cubbuu keessaniitiif qabii geddarachuudhaan , jaalala Yihowaa raawwachuuf of murteessitaniittuu ? 
 Of murteessitanii cuuphamuun keessan , jaarmiyaa Yihowaa isa hafuura Waaqayyootiin geggeeffamuu wajjin kan hojjettan , Dhugaa Baatota Yihowaa keessaa akka isa tokkootti akka isin lakkoofsisu hubattaniittuu ? 
 Ulaagaa Cuuphaadhaaf Barbaachisu Guutuu 
 “ Akka ani hin cuuphamneef maaltu na dhowwa ? ” — HOJII ERGAMOOTAA 8 : 36 . 
 1 , 2 . 
 Filiphos nama Itoophiyaa taayitaa qabu tokkoo wajjin akkamitti marii jalqabe ? 
 Namichi kun nama amantaa cimaa qabu akka ture kan argisiisu maalidha ? 
 YESUS du’ee waggaa tokko yookiin lama booda , namni taayitaa qabu tokko karaa kibbaa Yerusaalemii gara Gaazaatti adeemaa ture . 
 Fuulasaa duraa karaa kiiloomeetira 1,500 ta’uufi dadhabsiisaa ta’etu isa eega . 
 Namni Waaqayyoo kun , Itoophiyaadhaa ka’ee gara Yerusaalem kan dhaqe Yihowaa waaqeffachuuf ture . 
 Karaa dheeraa kanarra yeroo gara biyyasaatti deebi’u yeroosaatti akka gaariitti gargaaramuuf , Sagalee Waaqayyoo dubbisaa waan tureef namichi Itoophiyaa kun nama amantaa akka ta’e argisiisa . 
 Yihowaanis nama yaada garaa qajeelaa qabu kana ilaaluudhaan akka dhaqee isaaf lallabuuf ergamaasaa gara Filiphositti erge . — Hojii Ergamootaa 8 : 26 - 28 . 
 Barsiifata bara sana turetti , namichi kun sagaleesaa ol kaasee dubbisaa waan tureef , maree jalqabuuf Filiphositti hin ulfaanne . 
 Akkasumas , namni Itoophiyaa kun macaafa Isaayaasirraa akka dubbisaa ture dhaga’eera . 
 Gaaffii salphaan Filiphos : “ Waan dubbisuutti jirtu kana in hubattaa ? ” 
 jedhee isa gaafate fedhiisaa kakaase . 
 Kunis , Isaayaas 53 : 7 , 8⁠rratti akka mari’ataniif karaa bane . 
 Dhumarrattis , Filiphos “ waa’ee Yesus misraachoo itti himuutti ka’e . ” — Hojii Ergamootaa 8 : 29 - 35 . 
 3 , 4 . ( a ) Filiphos namicha Itoophiyaa battaluma sanatti kan cuuphe maaliifi ? 
 ( b ) Amma gaaffiiwwan warra kam ilaalla ? 
 Namni Itoophiyaa kun , yeroo gabaabaa gidduutti Yesus kaayyoo Waaqayyoo keessatti iddoo guddaa akka qabuufi cuuphamuudhaan duuka buutuu Yesus ta’uun barbaachisaa ta’uusaa hubate . 
 Namichi kun yommuu bishaan arge , “ Akka ani hin cuuphamneef maaltu na dhowwa ? ” 
 jedhee Filiphosiin gaafate . 
 Haata’u malee , haalli nama kanaa adda ture . 
 Durumayyuu , nama gara amantii warra Yihudiitti geddaramuudhaan Yihowaa waaqeffatuufi nama amantaa qabu ture . 
 Kana malees , sanaan dura yeroo dheeraadhaa jalqabee carraa itti cuuphamu hin arganne ta’a . 
 Hundumaa caalaattimmoo , wanta Waaqayyo isarraa barbaadu waan hubateef , garaasaa guutuudhaan tarkaanfii fudhachuu barbaadee ture . 
 Filiphosis , gaaffii namichaa gammachuudhaan kan fudhate yommuu ta’u , namni Itoophiyaa kunis erga cuuphamee booda , “ karaa isaa itti fufee gammadaa adeeme . ” 
 Gara biyyasaatti erga deebi’ee boodas , misiraachoo kana miira ho’aadhaan akka lallabe homaa hin shakkisiisu . — Hojii Ergamootaa 8 : 36 - 39 . 
 Waaqayyoof of murteessuufi cuuphamuun tarkaanfii akka salphaatti ilaalamu yookiin utuu akka gaariitti irratti hin yaadamin fudhatamu ta’uu baatus , carraawwan namoonni tokko tokko dhugaa Sagalee Waaqayyoo dhaga’anii utuu baay’ee hin turin akka cuuphaman argisiisan jiraachuusaanii , fakkeenya nama Itoophiyaa kanarraa hubachuun ni danda’ama . 
 * Kanaaf , gaaffiiwwan armaan gaditti argaman qoruun barbaachisaadha : Namni tokko cuuphamuuf qophii akkamii gochuu qaba ? 
 Umuriin tilmaama keessa galuu kan danda’u yoomi ? 
 Namni tokko cuuphamuusaa dura karaa hafuuraa guddina akkamii argisiisuu qaba ? 
 Hundumaa caalaattimmoo , Yihowaan tajaajiltoonnisaa tarkaanfii kana akka fudhatan kan barbaadu maaliifi ? 
 Walii Galtee Bakki Guddaan Kennamuuf 
 5 , 6 . ( a ) Sabni Yihowaa bara durii turan jaalala Yihowaan isaanitti argisiiseef deebii akkamii kennan ? 
 ( b ) Erga cuuphamnee booda , Waaqayyoo wajjin walitti dhufeenya gaarii akkamii qabaachuu dandeenya ? 
 Yihowaan saba Israa’el gabrummaa biyya Gibxii jalaa erga baasee booda , saba ‘ addumaan dhuunfaasaa , ’ “ saba qulqullaa’aa , ” godhee isaan simachuuf , jaallachuuf , eeguufi kunuunsuuf fedhii argisiisee ture . 
 Haata’u malee , eebba akkasii argachuuf jaalala Yihowaan isaanitti argisiiseef haala qabatamaa ta’een deebii kennuu qabu turan . 
 Walii galtee kanas kan godhan , “ wanta Waaqayyo jedhe hundumaa in goona ” jedhanii isaa wajjin kakuu galuudhaan ture . 
 ( Ba’uu 19 : 4 - 9 ) Yesus bartoonnisaa jaarraa jalqabaatti turan saba hundumaa bartootasaa akka godhan kan ajajee yommuu ta’u , namoonni barumsa kana fudhatanis cuuphamaniiru . 
 Namoonni , Waaqayyoo wajjin walitti dhufeenya gaarii qabaachuunsaanii kan hundaa’e , Yesus Kiristositti amananii cuuphamuu isaaniirrattidha . — Maatewos 28 : 19 , 20 ; Hojii Ergamootaa 2 : 38 , 41 . 
 Yihowaan isa tajaajiluufi namoota kakuu ulfina qabeessa ta’e galaniifi kakuu galan kanas eegan akka eebbisu ragaawwan Caaffata Qulqullaa’aa ni argisiisu . 
 Kiristiyaanonni , eebba Yihowaa argachuuf of murteessuufi cuuphamuunsaanii tarkaanfii murteessaa ta’uusaa ni hubatu . 
 Nutis , daandiiwwansaarra deddeebi’uufi qajeelfamasaa argachuuf murteessineerra . 
 ( Faarfannaa 48 : 14 ) Yihowaan harka keenya qabee daandii irra deddeebi’uu qabnurra akka nu geggeessu fakkeenyaan ibsameera . — Faarfannaa 73 : 23 ; Isaayaas 30 : 21 ; 41 : 10 , 13 . 
 Of murteessuufi cuuphamuun murtoo dhuunfaa ta’uu kan qabu maaliifi ? 
 Tarkaanfii akkasii fudhachuuf wanti nu kakaasu , jaalalaafi hawwii Yihowaa tajaajiluuf qabnu ta’uu qaba . 
 Eenyuyyuu , yeroo dheeraadhaaf qayyabatteetta waan jedhameef yookiin hiriyoonnisaa waan cuuphaniif qofa cuuphamuu hin qabu . 
 Dhugaadha , namni tokko waa’ee of murteessuufi cuuphamuu akka irratti yaaduuf maatiinsaafi Kiristiyaanonni ga’eessota ta’an isa jajjabeessuu danda’u . 
 Phexros namoota guyyaa Phenxeqosteetti isa dhaggeeffachaa turaniin , “ cuuphamaa ” jechuudhaan isaanitti dubbatee ture . 
 Ta’us , of murteessuun dhimma dhuunfaa waan ta’eef eenyuyyuu bakka keenya bu’uudhaan nuu murteessuu hin danda’u . 
 Jaalala Waaqayyoo raawwachuuf murteessuu kan qabu numadha . — Faarfannaa 40 : 8 . 
 Ulaagaawwan Cuuphamuuf Barbaachisan 
 8 , 9 . ( a ) Ijoolleen daa’imummaasaaniitti cuuphamuun ragaa Caaffata Qulqullaa’aa hin qabu kan jennu maaliifi ? 
 ( b ) Ijoolleen utuu hin cuuphamin dura karaa hafuuraa guddina akkamii argisiisuu qabu ? 
 Ijoolleen hubannaa mataasaanii qabaachuudhaan of murteessuu danda’uu ? 
 Caaffanni Qulqullaa’aan haala cuuphaa wajjin wal qabateen waa’ee umurii hin dubbatu . 
 Ta’us , ijoolleen daa’ima ta’an amantoota ta’uu , murtoo amantaarratti hundaa’ee gochuu yookiin Waaqayyoof of murteessuu akka hin dandeenye beekamaadha . 
 Qorataa seenaa kan ta’e , Oogistas Ne’aandar Kiristiyaanota jaarraa jalqabaa ilaalchisee , kitaabasaa isa Jeneraal Histirii Oov za Kiristiyaan Riilijin End Charch jedhamurratti akkas jechuudhaan barreesseera : “ Jalqabarratti akka cuuphamaniif kan isaaniif heyyamamu namoota umuriinsaanii ijoollummaarra darbeef qofa ture ; sababiinsaas , hiika cuuphaan qabuufi amantiin kanaa wajjin walitti dhufeenya akkamii akka qabu sirriitti hubachuu kan danda’an namoota umuriinsaanii ijoollummaarra darbedha . ” 
 Ijoolleen tokko tokko , wantoota hafuuraa ijoollummaasaaniitti hubatu ; kaanimmoo wantoota kana hubachuun yeroo dheeraa isaanitti fudhata . 
 Haata’u malee , ijoolleenis akkuma warra ga’eessotaa , utuu hin cuuphamin dura dhuunfaatti Yihowaa wajjin walitti dhufeenya qabaachuu , barumsawwan bu’uuraa Macaafa Qulqulluu sirriitti hubachuufi itti gaafatamummaa of murteessuun isaanitti fidu hubachuu qabu . 
 Namni tokko of murteessuufi cuuphamuusaa dura tarkaanfii akkamii fudhachuu qaba ? 
 Yesus , bartoonnisaa wanti inni isaan abboome hundumaa namoota haaraa akka barsiisan ajajee ture . 
 Kanaaf , namoonni haaraan jalqaba waa’ee dhugaa beekumsa sirrii argachuu kan qaban yommuu ta’u , beekumsi kunis Yihowaafi Sagaleesaarratti amantaa akka qabaatan isaan gargaara . 
 Dhugaan Macaafa Qulqulluu garaa nama kanaa erga tuqee booda , qalbii geddarachuufi jireenyasaa isa duraa dhiisuuf kaka’a . 
 Dhumarrattis , namni kun sadarkaa barbaadurra waan ga’uuf , akkuma Yesus abboometti Yihowaaf of murteessuufi cuuphamuu danda’a . 
 Cuuphamuu keenya dura , yeroo hundaa tajaajilarratti hirmaachuun barbaachisaa kan ta’e maaliifi ? 
 Tarkaanfiin garabiraan sadarkaa cuuphaarra ga’uuf gargaarummoo misiraachoo Mootummichaa lallabuudha . 
 Hojii guddaa , Yihowaan tajaajiltoonnisaa guyyoota gara dhumaa kanatti argaman akka hojjetan barbaadu kanadha . 
 Kanaaf , babal’istoonni hin cuuphamin , waa’ee amantaasaanii warra kaanitti himuudhaan gammachuu argachuu danda’u . 
 Garanumaa hojii lallabaarratti hirmaachuunsaanii , erga cuuphamanii boodas yeroo hundaa tajaajilarratti hinaaffaadhaan hirmaachuuf isaan gargaara . — Roomaa 10 : 9 , 10 , 14 , 15 . 
 Akka Hin Cuuphamne Wanti Si Dhowwu Jiraa ? 
 Namoonni tokko tokko cuuphamuurraa duubaatti kan jedhan maaliifi ? 
 Namoonni tokko tokko , itti gaafatamummaa cuuphaan isaanitti fidu sodaachuudhaan , cuuphamuurraa duubaatti jedhu . 
 Ulaagaa Yihowaan isaanirraa barbaaduu wajjin haala wal simuun jiraachuuf jijjiirama guddaa gochuu akka qaban ni hubatu . 
 Yookiinimmoo , erga cuuphamanii booda ulaagaawwan Yihowaan isaanirraa barbaadu guutuu akka hin dandeenye isaanitti dhaga’ama ta’a . 
 Warri tokko tokkommoo , “ Tarii gaaf tokko cubbuu yoon hojjedhe gumii keessaa nan baafama ta’a ” jedhanii sodaatu . 
 Yeroo Yesus lafarra turetti , namoonni tokko tokko duuka buutotasaa akka hin taane wantoonni gufuu isaanitti ta’an maalfa’i ? 
 Namoonni yeroo Yesus lafarra ture jiraachaa turan tokko tokko , fedhiin dhuunfaasaaniifi walitti dhufeenyi cimaan maatiisaanii wajjin qaban bartootasaa akka hin taane gufuu isaanitti ta’ee ture . 
 Barsiisaan seeraa tokko , iddoo kamiyyuu yoo dhaqe isa duukaa akka bu’u Yesusitti himee ture . 
 Haata’u malee , Yesus yeroo baay’ee lafa bulullee akka hin qabne itti hime . 
 Yesus akka isa duukaa bu’u yommuu nama isa dhaggeeffachaa ture tokko afeere , dura dhaqee abbaasaa ‘ awwaaluu ’ akka barbaadu ibse . 
 Namichi kun Yesus duukaa bu’uufi yeroo barbaachisuttimmoo maatiisaa gargaaruu mannaa , hanga abbaansaa du’utti manasaa turuu barbaadee ta’uu danda’a . 
 Namni inni sadaffaanimmoo , duuka buutuu Yesus ta’uusaa dura , warra manasaatti “ nagaa dhaamuu ” akka barbaadu dubbate . 
 Yesus sababiiwwan akkasiitiin tarkaanfii fudhachuurraa duubatti jechuun , ‘ gara booddee ilaaluu ’ wajjin tokko ta’uusaa ibseera . 
 Kanaaf , namoonni tarkaanfii fudhachuurraa gara duubaatti jedhan , yeroo hundaa itti gaafatamummaa Kiristiyaanummaan isaanitti fidu raawwachuurraa duubatti jechuuf sababii waan hin dhabne fakkaatu . — Luqaas 9 : 57 - 62 . 
 ( a ) Phexros , Indiriyaas , Yaaqoobiifi Yohannis namoota akka walitti qabaniif yommuu Yesus isaan afeere deebii akkamii kennan ? 
 ( b ) Waanjoo Yesus baachuurraa gara duubaatti jechuu kan hin qabne maaliifi ? 
 Ejjennoon Phexros , Indiriyaas , Yaaqoobiifi Yohannis garuu kanarraa baay’ee adda ture . 
 Akka isaa wajjin bu’an , akkasumas kan nama walitti qaban akka isaan godhu yeroo Yesus isaan afeere maaltu akka raawwatame Macaafni Qulqulluun akkas jechuudhaan ibsa : “ Achumaan isaan kiyyoota isaanii achitti dhiisanii isa duukaa bu’an . ” 
 Duuka buutota Yesus ta’uuf hatattamaan tarkaanfii fudhachuusaaniitiin wanti Yesus yeroo booda dubbate isaanirratti yeroo raawwiisaa argatu hubachuu danda’aniiru : “ Waanjoo koo fuudhaatii baadhaa , ana irraas baraa ; anoo garraamii dha kanan gad of deebises ; boqonnaas lubbuu keessaniif in argattu . 
 Waanjoon koo nama hin dhibu , ba’aan [ namni anaaf jedhee baatus ] salphaa dha . ” 
 Cuuphaan itti gaafatamummaa waanjoo baachuu kan fidu ta’ullee , akka Yesus mirkaneessetti waanjoon kun kan nama hin dhibneefi salphaa waan ta’eef kan boqonnaa namaaf argamsiisudha . 
 Fakkeenyi Museefi Ermiyaas , Waaqayyo nu gargaara jennee amanuuf kan nu dandeessisu akkamitti ? 
 Yaanni ani ga’eessa miti jedhu nutti dhaga’amuunsaa haaraa miti . 
 Museefi Ermiyaas hojii Yihowaan akka hojjetaniif isaanitti kenne raawwachuuf ga’eessota akka hin taane itti dhaga’amee ture . 
 ( Ba’uu 3 : 11 ; Ermiyaas 1 : 6 ) Yihowaan akkamitti isaan jajjabeesseree ? 
 Museedhaan , “ Ani sii wajjin nan ta’a ” jedheera . 
 Ermiyaasiinimmoo , “ ani si oolchuudhaaf sii wajjinan jira’o ” jedheera . 
 ( Ba’uu 3 : 12 ; Ermiyaas 1 : 8 ) Nutis Yihowaan akka nu gargaaru amanuu dandeenya . 
 Jaalalliifi amantaan Yihowaarratti qabnu , waadaa yeroo of murteessinu gallee wajjin haala wal simuun jiraachuu hin danda’u jechuudhaan duubaatti akka hin jenne nu gargaara . 
 Yohannis , “ jaalala keessa sodaan hin jiru ; jaalalli inni iddoo ga’e sodaa gad baasee in gata ” jechuudhaan barreesseera . 
 Daa’imni tokko qofaasaa tarkaanfachuun isa sodaachisa ta’a ; harka abbaasaa yoo qabate garuu sodaa tokko malee tarkaanfata . 
 Nutis haaluma wal fakkaatuun , garaa guutuudhaan Yihowaatti amanuudhaan isaa wajjin yoo tarkaanfanne , ‘ daandii keenya akka nuuf qajeelchu ’ waadaa galeera . — Fakkeenya 3 : 5 , 6 . 
 Yeroo Ulfinaan Ilaalamuu Qabu 
 Cuuphaan guutummaatti bishaan keessa gad liccisuudhaan kan raawwatamu maaliifi ? 
 Sirna cuuphaa dura , haasawaan Macaafa Qulqulluurratti hundaa’eefi cuuphaan hiika guddaa akkamii akka qabu ibsutu dhihaata . 
 Xumura haasichaarratti , cuuphamtoonni gaaffiiwwan cuuphaa lamaaniif deebii kennuudhaan namoota duratti amantaasaanii akka argisiisan gaafatamu . 
 Sanaan booda , isaanis akkuma Yesus bishaan keessa gad liccifamanii cuuphamu . 
 Macaafni Qulqulluun Yesus cuuphamee ‘ bishaanicha keessaa akka ba’e ’ yookiin “ bishaanicha keessaa ba’e ” jechuudhaan dubbata . 
 Kanaaf , Yohannis Cuuphaan Yesusiin guutummaatti bishaan keessa gad liccisee akka cuuphe kanarraa hubachuun ni danda’ama . 
 * Guutummaatti bishaan keessa gad liccifamuun , jijjiirama dinqisiisaa gooneef fakkeenya gaarii yommuu ta’u , jireenya isa duraatiif duunee Waaqayyoon tajaajiluuf jireenya haaraa jalqabuu keenya kan argisiisudha . 
 Cuuphamtoonniifi namoonni achitti argaman , sirna cuuphaatiif akka ulfina kennan argisiisuu kan danda’an akkamiitti ? 
 Sirni cuuphaa , ulfina guddaadhaan ilaalamuu kan qabu ta’us yeroo gammachuuti . 
 Macaafni Qulqulluun , yeroo Yohannis laga Yordaanositti isa cuuphe Yesus kadhannaa gochaa akka ture ibsa . 
 Haaluma wal fakkaatuun yeroo ammaattis , cuuphamtoonni fakkeenya Yesus hordofuudhaan amala gaarii argisiisuu qabu . 
 Macaafni Qulqulluun yeroo hundaa uffannaa seera qabeessa ta’e uffachuu akka qabnu kan ibsu waan ta’eef , guyyaa itti cuuphamnutti qajeelfama kana caalaatti hojiirra oolchuu akka qabnu homaa hin shakkisiisu ! 
 Warri kaanis , haasawaa cuuphaa akka gaariitti dhaggeeffachuufi yeroo sirni cuuphaa raawwatamu ilaaluudhaan sirna kanaaf ulfina akka kennan argisiisuu danda’u . — 1 Qorontos 14 : 40 . 
 Namoonni Cuuphaman Eebbawwan Akkamii Argatu ? 
 18 , 19 . 
 Cuuphaan mirgaafi eebbawwan akkamii argamsiisa ? 
 Erga Waaqayyoof of murteessineefi cuuphamnee booda , miseensa maatii adda ta’e tokkoo taana . 
 Hundumaa caalaatti , Yihowaan Abbaafi jaalallee keenya ta’a . 
 Utuu hin cuuphamin dura Waaqayyorraa adda baanee jiraachaa kan turre ta’us , erga cuuphamnee booda garuu isaa wajjin araaramneerra . 
 Aarsaa Kiristoosiin Waaqayyotti kan dhihaanne yommuu ta’u , innis nutti dhihaateera . 
 Miikiyaas raajichi , Yihowaan namoota maqaasaatiin gargaaramaniifi maqaasaa baatan xiyyeeffannaadhaan akka ilaaluufi wanta isaan dubbatan akka dhaggeeffatu , akkasumas maqaansaanii macaafa seenaarratti akka barreeffamu ibseera . 
 Waaqayyo , “ isaan qabeenya dhuunfaa koo in ta’u ; akkuma abbaan ilma isaaf hojjetuuf oo’u akkasuma anis isaaniif nan oo’a ” jedheera . — Miilkiyaas 3 : 16 - 18 . 
 Kana malees , cuuphaan miseensa tokkummaa obbolummaa biyyoolessaa ta’uuf nu gargaara . 
 Aarsaa godhaniif eebba akkamii akka argatan yommuu Phexros gaafate , Yesus akkas jechuudhaan waadaa galee ture : “ Namni maqaa kootiif jedhee manneen yookiis obboloota yookiis obboleettota yookiis abbaa yookiis haadha yookiis ijoollee yookiis araddaa dhiise , dachaa dhibba in fudhata ; jireenya bara baraas in argata . ” 
 Yesus erga akkas jedhee dubbatee waggoota dheeraa booda Phexros , “ obbolummaa amantootaa ” addunyaa maratti babal’ateefi “ guutummaa biyya lafaa ” turaniif xalayaa barreessee kan ture yommuu ta’u , innumtiyyuu obbolummaa amantootaarraa jajjabina argateera ; nutis gargaarsa wal fakkaatu argachuu dandeenya . — 1 Phexros 2 : 17 ; 5 : 9 . 
 Cuuphaan abdii dinqisiisaa akkamii nuuf argamsiisa ? 
 Kana malees , Yesus namoonni isa duukaa bu’an “ jireenya bara baraa ” akka argatan dubbateera . 
 Eeyyee , of murteessuufi cuuphamuun ‘ jireenya dhugaa harka keessa galfachuu , ’ jechuunis addunyaa haaraa Waaqayyo fidu keessatti abdii bara baraan jiraachuu argachuuf nu gargaara . 
 Bara dhufuuf hundee gaarii ta’uudhaan ofii keenyaafis ta’e maatii keenyaaf wanti kana caalu jiraa ? 
 Abdiin dinqisiisaa ta’e kun , ‘ bara baraan maqaa Waaqayyo keenya ’ Yihowaatiin akka deddeebinu nu gargaara . — Miikiyaas 4 : 5 . 
 [ Footnotes ] 
 Yihudoonni , namoonni gara Yihudiitti geddaramaniifi kuma sadii ta’anis , akkasuma guyyaa Phenxeqosteetti haasawaa Phexros erga dhaggeeffatanii booda yeruma sana cuuphamaniiru . 
 Namoonni kunis , akkuma xu’aashii Itoophiyaa kanaa qajeelfamaafi barumsa bu’uuraa Sagalee Waaqayyoo keessatti argamu akka beekan homaa hin shakkisiisu . — Hojii Ergamootaa 2 : 37 - 41 . 
 Jechi afaan Giriikiitiin “ Cuuphaa ” jedhu , Macaafa Qulqulluu keessatti , “ bishaan keessa gad liccifamuufi guutummaatti bishaan keessa lixanii ba’uu ” jechuu akka ta’e , Dikshinariin Vaayiniin qopheeffameefi Dikshinarii Oov Niwuu Teestaamant Wordis jedhamu ibseera . 
 Ibsuu Dandeessaa ? 
 • Jaalala Yihowaan nutti argisiiseef deebii kennuu kan qabnu akkamitti ? 
 Maaliif ? 
 • Cuuphaa dura karaa hafuuraa guddina akkamii argisiisuu barbaachisa ? 
 • Cubbuun hojjedha jennee sodaachuun yookiin itti gaafatamummaa fudhachuu sodaachuun , cuuphamuurraa gara duubaatti nu deebisuu kan hin qabne maaliifi ? 
 • Duuka buutonni Yesus warri cuuphaman eebba addaa akkamii argachuu danda’u ? 
 “ Ani Isinii Wajjinan Jira ” 
 “ Inni Waaqayyo erge sun , . . . 
 Waaqayyo , ‘ Ani isinii wajjinan jira ’ jedhee dubbateera ” jedhe . — HAAGEE 1 : 13 . 
 Yesus bara keenya bara kamii wajjin wal fakkeessee ibseera ? 
 KAN JIRAANNU seenaa keessatti yeroo murteessaa ta’e keessadha . 
 Akka raajiin Macaafa Qulqulluu ibsutti , bara 1914 jalqabee “ guyyaa Gooftaa ” jechuunis yeroo Yesus samii keessatti Mootii ta’uudhaan bulchuu jalqabe keessa jiraanna . 
 Waa’ee guyyaa kanaa kanaan dura barattaniittu yoo ta’e , Yesus ‘ bara ilmi namaa ’ humna Mootummaasaatiin itti mul’atu ‘ bara Nohii ’ fi ‘ bara Looxii ’ wajjin wal fakkeessuusaa ni beektu . 
 Wantoonni bara sanatti raawwataman wantoota bara keenyatti raawwatamaa jiranii wajjin wal fakkaatu . 
 Haata’u malee , haalli wal fakkaataan xiyyeeffannaadhaan qoruu qabnu garabiraanis jira . 
 Yihowaan Haageefi Zakaariyaasiif hojii akkamii kenne ? 
 Haalli bara Haageefi Zakaariyaas maal akka fakkaatu mee haa ilaallu . 
 Raajonni amanamoo ta’an kun lamaan , saba Yihowaa yeroo har’aatti argamaniif ergaa akkamii dabarsaniiru ? 
 Haageefi Zakaariyaas Yihudoonni boojuu Baabilonii erga deebi’anii booda namoota Yihowaan gara sabichaatti ‘ erge ’ turan . 
 Raajonni kun , Israa’eloonni erga biyya Baabilonii boojuudhaa deebi’anii booda , mana qulqullummaa deebisanii akka ijaaraniifi Waaqayyo akka isaan gargaaru isaanii mirkaneessuuf ergamanii turan . 
 ( Haagee 1 : 13 ; Zakaariyaas 4 : 8 , 9 ) Macaafni Haageefi Zakaariyaas macaafota xixinnoo yoo ta’aniyyuu , kutaa ‘ Caaffata Qulqullaa’aa geggeessaa hafuura Waaqayyootiin caafamaniifi barsiisuuf , balleessaa hubachiisuuf , qajeelchuuf , qajeelummaattis leenjisuuf dhimma baasaniiti . ’ — 2 Ximotewos 3 : 16 . 
 Raajiiwwan Kanaaf Xiyyeeffannaa Kennuu Qabna 
 3 , 4 . 
 Raajii Haageefi Zakaariyaasiif xiyyeeffannaa kennuu kan qabnu maaliifi ? 
 Ergaan Haageefi Zakaariyaas Yihudoota bara sana turan kan gargaare ta’uusaarrayyuu , raajiiwwansaanii bara sanatti raawwii argataniiru . 
 Haata’u malee , ergaan macaafota kana lamaan keessatti argamu Kiristiyaanota yeroo har’aatti argamanis ni fayyada kan jennu maaliifi ? 
 Deebii gaaffii kanaa Ibroota 12 : 26 - 29⁠rraa arganna . 
 Achirratti Phaawulos , Haagee 2 : 6 caqasuudhaan Yihowaan “ bantiiwwan waaqaa , lafa , galaana , lafa gogaas nan sochoosa ” jedhee dubbachuusaa ibseera . 
 Socho’iinsi kunis yeroo booda ‘ teessoo mootummootaa garagalchuufi humna mootummoota saba lafarraa balleessuu ’ dabalata . — Haagee 2 : 22 . 
 Phaawulos macaafa Haageerraa caqasuudhaan , ‘ mootummoota saba lafaarra ’ maaltu akka ga’u erga dubbatee booda , Mootummaan Kiristiyaanonni dibamoon argatan garuu kan hin sochooneefi kan caalmaa qabu ta’uusaa ibseera . 
 Raajiin Haageefi Zakaariyaas jaarraa jalqabaatti erga macaafni Ibrootaa barreeffamee dhumee yeroo baay’ee boodas raawwiisaa akka argatu jecha kanarraa hubachuu dandeessu . 
 Yeroo ammaattis , Kiristiyaanonni dibamoon Mootummaa Masiihichaarratti Yesusii wajjin mo’an lafarratti argamu . 
 Kanaaf , raajiin Haageefi Zakaariyaas bara keenyaaf faayidaa qabu jechuudha . 
 5 , 6 . 
 Haageefi Zakaariyaas raajii dubbachuu jalqabuusaanii dura haala akkamiitu ture ? 
 Macaafni Izraa seenaawwan bara raajiin Haageefi Zakaariyaas itti barreeffame dura turan nutti hima . 
 Dhaloota Kiristos Dura bara 537⁠tti Yihudoonni boojuu Baabilonii erga deebi’anii booda , qajeelfama Bulchaa kan ture Zarubaabeliifi Hangafa Lubootaa kan ture Iyaasuun kennaniin Dh.K.D . bara 536⁠tti bu’uurri ijaarsa mana qulqullummaa isa haaraa ni kaa’ame . 
 ( Izraa 3 : 8 - 13 ; 5 : 1 ) Kun gammachuu guddaa isaaniif argamsiisuyyuu , utuu baay’ee hin turin Yihudoonni sodaachuu jalqaban . 
 Akka Izraa 4 : 4⁠rratti ibsametti , diinonnisaanii warri biyyicha keessa turan : “ Namoota Yihudaa humna buusanii akka isaan manicha hin ijaarreefis in sodaachisan . ” 
 Diinonnisaanii kun , keessumaa warri Samaariyaa himata sobaa Yihudootarratti dhiheessaniiru . 
 Mormitoonni kun mootiin biyya Faares hojii kana akka dhaabsisu gochuu danda’aniiru . — Izraa 4 : 10 - 21 . 
 Hinaaffaan jalqabarratti Yihudoonni mana qulqullummaa ijaaruuf qaban ni qabbanaa’e . 
 Yeroo boodas , Yihudoonni gara dhimma dhuunfaasaaniitti deebi’an . 
 Haata’u malee , erga bu’uurri mana qulqullummaa kaa’amee waggaa 16 booda jechuunis Dh.K.D . bara 520⁠tti Yihowaan sabni sun akka abboomamuufi hojii mana qulqullummaa deebisanii akka jalqaban isaan jajjabeessuuf Haageefi Zakaariyaasiin kaaseera . 
 ( Haagee 1 : 1 ; Zakaariyaas 1 : 1 ) Yihudoonni raajonni Waaqayyoo kun waan isaan kakaasaniifi Yihowaan akka isaan gargaaru ragaa ifa ta’e waan isaaniif dhiheessaniif , ijaarsa hojii kanaa Dh.K.D . bara 515⁠tti xumuruu danda’aniiru . — Izraa 6 : 14 , 15 . 
 Haalli bara Haageefi Zakaariyaas ture haala yeroo keenyatti argamu kamii wajjin wal fakkaata ? 
 Raajiin kun hundi hiika maalii akka nuuf qabu beektuu ? 
 Yeroo har’aatti , ‘ misiraachoo Mootummichaa ’ lallabuu wajjin haala wal qabateen hojii hojjennu qabna . 
 Hojii kanaaf xiyyeeffannaa guddaan kan kenname Waraana Addunyaa Tokkoffaa boodadha . 
 Akkuma Yihudoonni bara durii boojuu Baabilonii deebi’an , sabni Yihowaas boojuu Baabilon Guddittii , jechuunis bulchiinsa amantii sobaa addunyaa maraa jalaa ba’aniiru . 
 Dibamtoonni kun hojii lallabuu , barsiisuufi namoota gara waaqeffannaa dhugaatti fiduurratti hirmaachuu jalqaban . 
 Hojiin sun yeroo ammaatti caalaatti hojjetamaa kan jiru yeroo ta’u , atis hojii kanarratti hirmaachaa jirta ta’a . 
 Dhumni barichaa waan dhihaateef , yeroo sirriin hojiin kun itti hojjetamuu qabu ammadha ! 
 Hojiin Waaqayyo ajaje kun hanga Yihowaan ‘ rakkina guddaa ’ fiduudhaan dhimmawwan ilmaan namaa gidduu galutti itti fufa . 
 Kunis hammina hunda balleessuudhaan waaqeffannaan dhugaa lafarratti akka dagaagu godha . 
 Hojiin keenya gargaarsa Waaqayyoo akka qabu mirkanaa’oo ta’uu kan dandeenyu akkamitti ? 
 Akkuma raajii Haageefi Zakaariyaasirraa hubannutti , hojii kanarratti garaa guutuudhaan yeroo hirmaannu gargaarsaafi eebba Yihowaa akka argannu mirkanaa’oo ta’uu dandeenya . 
 Namoonni tokko tokko , tajaajiltoota Waaqayyoo balleessuuf yookiin hojiisaanii ittisuuf yaalii godhanis , mootummaan kamiyyuu hojii wangeela lallabuu kana dhaabsisuu hin dandeenye . 
 Waraana Addunyaa Tokkoffaadhaa kaasee hanga yeroo keenyaatti , Yihowaan waggoota kurnan hedduu darbanitti hojii Mootummaa kana akkamitti akka eebbisaa jiru mee yaadaa . 
 Ta’us , ammayyuu hojii hojjetamuu qabu baay’eetu jira . 
 Wanta bara duriitti raawwatame akkamiitiif xiyyeeffannaa kennuu qabna ? 
 Maaliif ? 
 Barumsi macaafa Haageefi Zakaariyaasirraa argannu , hojii lallabuufi barsiisuu Waaqayyo nutti kenne raawwachuuf caalaatti kan nu kakaasu akkamitti ? 
 Macaafota kutaa Macaafa Qulqulluu ta’an kana lamaanirraa barumsa akkamii akka argannu mee haa ilaallu . 
 Fakkeenyaaf , Yihudoonni gara biyyasaaniitti deebi’an mana qulqullummaa ijaaruusaanii wajjin haala wal qabateen wantoota tokko tokko gadi fageenyaan haa ilaallu . 
 Akkuma olitti ibsame , Yihudoonni Baabilonii gara Yerusaalemitti deebi’an mana qulqullummaa ijaaruusaanii dhaabaniiru . 
 Mana qulqullummaa ijaaruuf erga bu’uura kaa’anii booda duubatti jedhaniiru . 
 Namoonni kun hojii kana kan dhaaban ilaalcha dogoggoraa akkamii waan qabaniifidha ? 
 Nuti kanarraa maal baranna ? 
 Qabeenyaaf Ilaalcha Sirrii Qabaachuu 
 Yihudoonni ilaalcha dogoggoraa akkamii qabu turan ? 
 Kunimmoo rakkina akkamii isaanirraan ga’eera ? 
 Yihudoonni boojuudhaa deebi’an ‘ yeroon hin geenye ’ jechaa turan . 
 ( Haagee 1 : 2 ) Dhaloota Kiristos dura bara 536⁠tti bu’uurasaa kaa’uudhaan mana qulqullummaa ijaaruu yeroo jalqaban garuu , ‘ yeroonsaa hin geenye ’ hin jenne . 
 Haata’u malee , utuu baay’ee hin turin namoonni naannoosaaniitti argamaniifi mootummaan Faares hojii kana mormuunsaanii abdii waan isaan kutachiiseef ijaarsa kana dhaaban . 
 Yihudoonni mana jireenyaasaaniifi wantoota isaan gammachiisanirratti xiyyeeffachuu jalqaban . 
 Yihowaan mana dhuunfaasaanii isa muka ba’eessaan hojjetameefi mana qulqullummaa isa utuu hin xumuramin jiru wal bira qabuudhaan akkas jechuudhaan isaan gaafateera : “ Manni qulqullummaa koo kun diigamee utuu jiruu isin ofii keessanii mana ba’eessa ta’ee ijaarame keessa taa’uun yeroo isaa tii ree ? ” — Haagee 1 : 4 . 
 Yihowaan Yihudoota bara Haageetti turaniif gorsa kan kenne maaliifi ? 
 Eeyyee , Yihudoonni wanta dursi kennamuufii qabuuf dursa hin laanne . 
 Sabni Waaqayyoo kaayyoo Yihowaan mana qulqullummaa ijaarsisuuf qabuuf barbaaduuf dursa kennuu dhiisanii , dhimma dhuunfaasaanii raawwachuufi manasaanii ijaaruurratti xiyyeeffatanii turan . 
 Mana waaqeffannaa Yihowaa ijaaruudhaaf dantaa dhabanii turan . 
 Sagaleen Yihowaa Haagee 1 : 5⁠rratti argamu , Yihudoonni ‘ wanta isaanirra ga’aa jiru akka ilaalan ’ isaan jajjabeessa . 
 Wanta hojjechaa jiranirratti akka yaadaniifi ijaarsa mana qulqullummaa kanaaf dursa kennuu dhiisuunsaanii miidhaa akkamii akka isaanirraan ga’e akka qalbeeffatan isaan akeekkachiisuusaa ture . 
 12 , 13 . 
 Haagee 1 : 6 haala Yihudoonni keessa turan kan ibsu akkamitti ? 
 Caqasichi hiika maalii qaba ? 
 Akkuma kanarraa hubachuu dandeessutti , Yihudoonni wanta dursi kennamuufii qabuuf dursa kennuu dhiisuunsaanii dhuunfaatti isaan miidheera . 
 Ilaalcha Waaqayyoo Haagee 1 : 6⁠rratti ibsame qalbeeffadhu : “ Baay’ee facaaftu , muraasa galfattu ; in nyaattu , garuu beela hin baatan ; in dhugdu , garuu hin quuftan ; in uffattu , garuu isinitti hin ho’u ; namni qacaramee hojjetus mindaa argatu korojoo tarsa’aa keessa in kaa’ata . ” 
 Yihudoonni biyya Waaqayyo isaaniif kenne keessa kan jiraatan ta’anillee , biyyattiin oomisha gaarii isaaniif hin kennine . 
 Akkuma dursee akeekkachiisetti Yihowaan eebbasaa isaan dhowwatee ture . 
 ( Keessa Deebii 28 : 38 - 48 ) Sanyii yoo facaasanillee , gargaarsa Yihowaa waan hin qabneef wanti isaan haammatan xinnoo ture ; jechuunis midhaan fedhasaanii guutu hin arganne . 
 Eebba Yihowaa waan dhabaniif uffata isaanitti ho’u uffachuu hin dandeenye . 
 Mindaan hojjetanii argatanillee bu’aa tokko argamsiisuu waan hin dandeenyeef , akka waan korojoo tarsa’aatti naqamee dhangala’ee ta’ee ture . 
 Jechi “ in dhugdu , garuu hin quuftan ” jedhu hiika maalii qaba ? 
 Kunis , Yihudoonni eebba Yihowaa dhabuusaanii kan ibsu ture . 
 Wayiniin isaan oomishan xinnoo waan ta’eef isaan hin quufsu ture . 
 14 , 15 . 
 Haagee 1 : 6⁠rraa barumsa akkamii arganna ? 
 Barumsi nuti kana hundumaarraa argannu waa’ee mana gaarii ijaarrachuu yookiin mana ofii miidhagfachuu miti . 
 Yihudoonni gara Baabilonitti booji’amuusaanii yeroo dheeraa dura , Amos raajichi namoota sooreyyii biyya Israa’el turan ‘ ilka arbaatiin manneetii ’ waan ijaarrataniifi ‘ siree ilka arbaarra waan ciisaniif ’ isaan ifatee ture . 
 ( Amos 3 : 15 ; 6 : 4 ) Manneetiiniifi meeshaawwan mimmiidhagoon yeroo dheeraadhaaf hin turre . 
 Meeshaawwan kun diinota biyyattii weeraraniin saamamanii turan . 
 Haata’u malee , waggoota muraasa booda , jechuunis boojuu waggaa 70 boodas , sabni Waaqayyoo hedduun kanarraa utuu barumsa hin argatin hafaniiru . 
 Nutihoo kanarraa barumsa argachuu dandeenyaa ? 
 Hundumti keenya akkas jennee of gaafachuun keenya barbaachisaadha : ‘ Manaafi meeshaawwan manakoo ittiin miidhagsuuf xiyyeeffannaa akkamiin kenna ? 
 Yeroo baay’ee na jalaa fudhachuudhaan jireenya hafuuraakoo kan laaffisu ta’uyyuu hojiikoorratti guddina argachuuf jecha barumsa dabalataa nan baradhaa ? ’ — Luqaas 12 : 20 , 21 ; 1 Ximotewos 6 : 17 - 19 . 
 Ergaan Haagee 1 : 6⁠rratti argamu eebba Yihowaa argachuun keenya barbaachisaa akka ta’e nu yaadachiisa . 
 Yihudoonni durii eebba Waaqayyoo dhabuusaaniitiin rakkina guddaadhaaf saaxilamanii turan . 
 Qabeenya hedduu kan qabnu taanes ta’uu baannes , eebba Yihowaa hin argannu taanaan karaa hafuuraa rakkinarra bu’uu dandeenya . 
 Haata’u malee , eebba kana akkamitti argachuu dandeenya ? 
 Yihowaan Karaa Hafuurasaa Nu Gargaara 
 16 - 18 . 
 Zakaariyaas 4 : 6 Yihudoota bara durii turaniif hiika maalii qaba ture ? 
 Bara Haageetti kan ture Zakaariyaas karaa Yihowaan bara sanatti namoota garaa guutuudhaan isa tajaajilan itti kakaasuufi eebbisu akka dubbatu ergamee ture . 
 Kunimmoo siinis akkamitti akka eebbisu argisiisa . 
 Caqasichi akkas jedha : ‘ ‘ ‘ Hafuura kootiin malee humnaan miti , aangoodhaanis miti ’ . . . kana Waaqayyo gooftaa maccaatu dubbate . ” 
 ( Zakaariyaas 4 : 6 ) Caqasni kun si’a baay’ee yeroo caqasamu dhageesseetta ta’a ; haata’u malee , Yihudoota bara Haageefi Zakaariyaas turaniif hiika akkamii qaba ture ? 
 Siinoo kan fayyadu akkamitti ? 
 Jechoonni Haageeniifi Zakaariyaas geggeessaa hafuura qulqulluutiin barreessan bara sanatti bu’aa gaarii akka argamsiisan yaadachuu qabna . 
 Raajiin raajonni kun lamaan dubbatan , Yihudoota amanamoo turan jajjabeessaniiru . 
 Haageen raajii dubbachuu kan jalqabe Dh.K.D . bara 520 ji’a ja’affaatti yeroo ta’u , Zakaariyaasimmoo raajii dubbachuu kan jalqabe baruma sana ji’a saddeettaffaattidha . 
 ( Zakaariyaas 1 : 1 ) Haagee 2 : 18⁠rraa hubachuun akka danda’amutti , hojiin ijaarsa mana qulqullummaa hinaaffaadhaan kan jalqabame ji’a sagalaffaattidha . 
 Kanaafuu , Yihudoonni hojiidhaaf kaka’uusaaniirrayyuu , Yihowaan akka isaan gargaaru amanuudhaan isaaf abboomamaniiru . 
 Jechoonni Zakaariyaas 4 : 6⁠rratti argaman gargaarsa Waaqayyoo kan argisiisanidha . 
 Yihudoonni Dh.K.D . bara 537⁠tti yeroo biyyasaaniitti deebi’an humna waraanaa tokkoyyuu hin qaban ture . 
 Haata’u malee , Yihowaan yeroo Baabilonii gara biyyasaaniitti deebi’an eegumsa isaaniif godheera ; akkasumas isaan geggeesseera . 
 Sana booda utuu baay’ee hin turinis , yeroo ijaarsa mana qulqullummaa jalqabanitti hafuurasaatiin qajeelfama isaaniif kenneera . 
 Yeroo hojii kana garaa guutuudhaan hojjechuu jalqabanitti Yihowaan hafuurasaatiin isaan gargaareera . 
 Hafuurri Waaqayyoo dhiibbaawwan akkamii mo’eera ? 
 Zakaariyaas al saddeet walitti aansee mul’ata Waaqayyo biraa dhufe arguunsaa , Yihowaan sabasaa warra hanga manni qulqullummaa ijaaramee dhumutti amanamummaadhaan hojjechuuf carraaqqii godhan akka gargaaru isaaf mirkaneesseera . 
 Mul’anni inni arfaffaan boqonnaa 3⁠rratti ibsame , Seexanni carraaqqii Yihudoonni mana qulqullummaa ijaaranii xumuruuf godhan mormaa akka ture argisiisa . 
 ( Zakaariyaas 3 : 1 ) Akkasumas Hangafa Lubootaa kan ta’e Iyaasuun mana qulqullummaa haaraa keessatti saba Waaqayyoo yeroo tajaajilu arguu akka hin barbaanne beekamaadha . 
 Seexanni carraaqqii Yihudoonni mana qulqullummaa ijaaruuf godhan dhaabsisuuf yaalii godhus , hafuurri Yihowaa gufuuwwan adda addaa balleessuudhaan hanga ijaarsi kun raawwatamutti Yihudoonni gara duubaatti akka hin jennee jajjabeessuudhaan ga’ee guddaa raawwateera . 
 Yihudoonni fedha Waaqayyoo akka raawwatan hafuurri qulqulluun kan isaan gargaare akkamitti ? 
 Abbootiin taayitaa hojii ijaarsa mana qulqullummaa waan ittisaniif , Yihudoonni ‘ tulluun humna qabeessa ’ ta’e fuulasaanii dura waan dhaabate isaanitti fakkaatee ture . 
 Haata’u malee , Yihowaan wanti “ tulluu ” fakkaatu kun “ lafa wal qixxee ” akka ta’u gochuuf waadaa galee ture . 
 ( Zakaariyaas 4 : 7 ) Kanas raawwateera ! 
 Daariyos Mootichi 1⁠ffaan dhimmi kun qoramee akka ilaalamu gochuudhaan , labsii Qiiros Yihudoonni mana qulqullummaa akka ijaaraniif baase argachuusaatiin mana kana deebisanii akka ijaaran heyyame . 
 Kanarra darbees Daariyos qabeenya mootummaa keessaa Yihudoonni qarshii hojii ijaarsa mana qulqullummaatiif gargaaru mana maallaqaa mootummaatii akka argatan ajaje . 
 Haalli yeroo sanatti ture karaa dinqisiisaa ta’een geddarameera ! 
 Gama kanaan hafuurri Yihowaa wanta raawwate qabaa ? 
 Kun shakkii tokko hin qabu . 
 Hojiin ijaarsa mana qulqullummaa Dh.K.D . bara 515⁠tti waggaa ja’affaa bulchiinsa Daariyos 1⁠ffaatti xumurame . — Izraa 6 : 1 , 15 . 
 ( a ) Bara duriitti Yihowaan ‘ saba lafarraa kan sochoose ’ akkamitti ? 
 Kun ‘ badhaadhummaan saba lafarraa ’ akka argamu kan godhe akkamitti ? 
 ( b ) Kun bara keenyatti raawwiisaa kan argate akkamitti ? 
 Haagee 2 : 5⁠rratti Yihowaan Tulluu Siinaarratti Yihudootaa wajjin kakuu galuusaa isaan yaadachiise . 
 Yeroo sanatti , ‘ tullichi guutummaatti baay’isee raafamee ture . ’ 
 ( Ba’uu 19 : 18 ) Lakkoofsa 6 fi 7⁠rratti akkuma fakkeenyaan ibsame , Yihowaan bara Haageefi Zakaariyaasitti socho’iinsa garabiraa raawwachuuf qophaa’ee ture . 
 Haalli biyya Faares keessa ture kan gabii hin qabne ta’uyyuu , hojiin ijaarsa mana qulqullummaa rakkoo tokko malee xumurameera . 
 ‘ Badhaadhummaa saba lafarraa hundumaa ’ kan jedhaman namoonni saba Yihudii hin taane bakka waaqeffannaa sanaatti Yihudootaa wajjin Yihowaadhaaf ulfina kennu . 
 Haala bara sanarraa adda ta’een , bara keenyatti Waaqayyo hojii lallabaa raawwannuun ‘ saba lafarraa sochoosuudhaan , ’ ‘ badhaadhummaan saba lafarraa ’ dibamtoota lafarratti argamanii wajjin gara waaqeffannaa dhugaatti fideera . 
 Dhugumayyuu , dibamtoonni hoolota kan biraa wajjin ta’uudhaan mana Yihowaa ulfinaan guutaa jiru . 
 Waaqeffattoonni dhugaa kun , yeroo Yihowaan karaa adda ta’een ‘ lafaafi bantii waaqaa itti sochoosu ’ abdiidhaan eegu . 
 Socho’iinsi kunis humna mootummoota sabootaa balleessuuf kan godhamu ta’a . — Haagee 2 : 22 . 
 Saboonni biyya lafaa kan socho’an akkamitti ? 
 Bu’aansaahoo maal ta’a ? 
 Wanti gara fuulduraatti raawwatamu maalidha ? 
 Raajiin kun , socho’iinsa wantoota gara garaa ‘ bantiiwwan waaqaafi lafa , galaanaafi lafa gogaatti ’ fakkeeffamanirratti ga’e kan nu yaadachiisudha . 
 Fakkeenyaaf , Seexanniifi hafuuronni xuraa’oon gara lafaatti darbatamaniiru . 
 Kana malees , hojiin lallabaa olaantummaa dibamtootaatiin geggeeffamaa jiru humnoota sirna biyya lafaa sochooseera . 
 Kun hundi utuu jiruu , ‘ tuutni sonaan baay’ee ’ badhaadhummaa saba lafarraa jedhaman Israa’eloota hafuuraa wajjin ta’uudhaan Yihowaa tajaajilaa jiru . 
 Tuutni sonaan baay’ee dibamtootaa wajjin ta’uudhaan , misiraachoo dhihootti Waaqayyo waraana Armaagedoonitti saboota akka sochoosu dubbatu lallabaa jiru . 
 Kunimmoo , waaqeffannaan dhugaa guutummaa biyya lafaatti akka dagaagu godha . 
 Ni Yaadattaa ? 
 • Haageefi Zakaariyaas yoomiifi haala akkamii jalatti tajaajilaa turan ? 
 • Ergaa Haageefi Zakaariyaas dabarsan akkamitti hojiirra oolchuu dandeessa ? 
 • Yaanni Zakaariyaas 4 : 6⁠rratti argamu kan nama jajjabeessudha kan jennu maaliifi ? 
 Humna Jabaadhaa 
 “ Isin warri . . . wanta raajonni dubbatan dhageessan humna jabaadhaa . ” — ZAKAARIYAAS 8 : 9 . 
 1 , 2 . 
 Macaafa Haageefi Zakaariyaasiif xiyyeeffannaa kennuu kan qabnu maaliifi ? 
 RAAJIIN Haageefi Zakaariyaas waggoota 2,500 dura kan barreeffaman yoo ta’anillee barumsa si fayyadan qabataniiru . 
 Yaanni macaafota Haageefi Zakaariyaas keessatti argaman seenaa qofa miti . 
 Macaafonni kun , kutaa ‘ caaffata qulqullaa’oo nu barsiisuuf caafamanidha . ’ 
 Yeroo baay’ee yaadawwan achi keessatti argaman , bara 1914 asitti jechuunis Mootummichi erga hundeeffamee kaasee wantoota raawwatamaa jiran kan argisiisanidha . 
 Phaawulos wantoota Yihudoota bara sanatti turanirra ga’e caqasuudhaan akkas jedhee barreesseera : “ Wanti kun hundinuu warra kaan qoqqobachuudhaaf isaanitti dhufe , nuyi warra dhumni barichaa irra ga’eef immoo barumsa akka nuuf ta’uuf caafame . ” 
 Haata’u malee , ‘ Macaafonni Haageefi Zakaariyaas raajii bara keenyaaf ta’u akkamii qabataniiru ? ’ 
 jettee gaafatta ta’a . 
 Haageefi Zakaariyaas maalirratti xiyyeeffatan ? 
 Kutaa duraarratti akkuma ibsame , raajiin Haageefi Zakaariyaas Yihudoonni boojuu Baabilonii gara biyya Waaqayyo isaanii kenneetti deebi’usaanii kan ibsanidha . 
 Raajonni lamaanuu mana qulqullummaa deebisanii ijaaruurratti xiyyeeffatu . 
 Yihudoonni , mana qulqullummaa ijaaruudhaaf bu’uura kan kaa’an Dh.K.D bara 536⁠tti ture . 
 Yihudoonni dullooman tokko tokko wantoota dur raawwatamerratti kan xiyyeeffatan ta’uyyuu , namoonni hedduun garuu “ sagaleesaanii ol fudhatanii gammaduu isaanii ” dhageessisaniiru . 
 Dhugaasaa dubbachuuf bara keenyatti wanti kana caalu raawwatameera . 
 Akkamitti ? — Izraa 3 : 3 - 13 . 
 Waraana Addunyaa Tokkoffaa booda utuu baay’ee hin turin maaltu raawwatame ? 
 Waraana Addunyaa Tokkoffaa booda utuu baay’ee hin turin , dibamtoonni boojuu Baabilon Guddittii jalaa ba’aniiru . 
 Kunimmoo gargaarsa Yihowaa qabaachuusaanii kan argisiisu ture . 
 Isa dura geggeessitoonni amantiifi namoonni siyaasaa hojii lallabaafi barsiisuu Barattoonni Macaafa Qulqulluu hojjetan waan dhaabsisan fakkaatee ture . 
 ( Izraa 4 : 8 , 13 , 21 - 24 ) Haata’u malee , Yihowaan gufuuwwan hojiin lallabuufi bartoota taasisuurratti uumaman balleesseera . 
 Bara 1919 kaasee hanga har’aatti , hojiin Mootummichaa guddachaa akka hin adeemne homtinuu dhaabuu hin dandeenye . 
 5 , 6 . 
 Zakaariyaas 4 : 7 waa’ee raawwii raajii isa kamii ibsa ? 
 Hojiin lallabaafi barsiisuu tajaajiltoota Yihowaatiin bara keenyatti hojjetamus , gargaarsa Yihowaatiin akka guddachaa adeemu mirkanaa’oo ta’uu dandeenya . 
 Zakaariyaas 4 : 7 akkas jedha : “ Yommuu inni dhagaa isa itti ijaaranii xumuran lafaa ol fuudhu , ‘ Attam gaarii dha ! 
 Attam gaarii dha ! 
 jedhanii namoonni in iyyu . ’ ” 
 Haata’u malee , raajiin kun hojii guddaa bara keenyatti raawwatamu kamiin argisiisa ? 
 Zakaariyaas 4 : 7 , yeroo itti waaqeffannaan dhugaa mana qulqullummaasaa hafuuraa isa lafarratti argamu keessatti gara sadarkaa gonkummaarra ga’u kan argisiisudha . 
 Manni qulqullummaa hafuuraa kun , aarsaa Yesusitti amanuudhaan Yihowaatti akka dhihaannuuf qophii godhame kan argisiisudha . 
 Dhugaadha , manni qulqullummaa hafuuraa kunis Dh.K.B jaarraa jalqabaatii kaasee hundeeffameera . 
 Haata’u malee , waaqeffannaa dhugaan inni lafarratti argamu sadarkaa gonkummaarra ga’uu kan danda’u gara fuulduraattidha . 
 Waaqeffattoonni dhugaan miliyoonaan lakkaa’aman yeroo ammaatti mana qulqullummaa hafuuraa isa lafarratti argamu keessatti tajaajilaa jiru . 
 Warri kunis ta’an namoonni hedduun du’aa ka’an , Bulchiinsa Kiristos Isa Waggaa Kumaa keessatti sadarkaa gonkummaarra ga’u . 
 Waggaa kuma tokko booda , namoonni lafa qulqulloofterratti hafan waaqeffattoota dhugaa qofa ta’u . 
 Bara keenyatti Yesus waaqeffannaa dhugaa gara gonkummaatti fiduurratti ga’ee akkamii qaba ? 
 Kana beekuun keenya kan nu jajjabeessu akkamitti ? 
 Bulchaa kan ture Zarubaabeliifi Hangafa Lubootaa kan ture Iyaasuun , Dh.K.D bara 515⁠tti manni qulqullummaa yeroo ijaaramee xumuramu ijaan arganiiru . 
 Zakaariyaas 6 : 12 , 13 waaqeffannaa dhugaa gara gonkummaatti geessisuurratti ga’ee Yesus qabu ilaalchisee raajii dubbateera . 
 Caqasichi akkas jedha : “ Waaqayyo gooftaan maccaa : ‘ Kunoo namni maqaan isaa Latii jedhamu tokko as jira ; inni iddoo jiru sanatti damee in godhata , Waaqayyoofis mana qulqullummaa in ijaara . . . . 
 Inni surraa uffatee teessoo isaa irra taa’ee in mo’a ; lubni tokkos teessoo isaa bukkee in jiraata [ teessoosaarrattis luba in ta’a , 1899 ] . ’ ” 
 Hojiin lallabaafi namoota bartoota taasisuu mana qulqullummaa hafuuraa keessatti geggeeffamu , Yesus isa samiirratti argamuufi sanyiin hidda moototaa sanyii Daawit keessaa akka latu godhuun kan deggeramu waan ta’eef hojii kana eenyutu dhaabsisuu danda’a ? 
 Eenyuyyuu hin danda’u . 
 Kana hubachuun keenya , bu’aa ba’ii jireenyaa nu mudataniin utuu duubatti hin jedhiin tajaajila keenya akka itti fufnu nu hin jajjabeessuu ? 
 Wanta Dursi Kennamuufii Qabu 
 Hojii mana qulqullummaa hafuuraatti hojjetamuuf dursa kennuu kan qabnu maaliifi ? 
 Gargaarsaafi eebba Yihowaa argachuuf , yeroo hundumaa hojii mana qulqullummaa hafuuraa keessatti hojjetamuuf dursa kennuu qabna . 
 Yihudoota , ‘ Yeroonsaa hin geenye ’ jedhanirraa haala adda ta’een , “ guyyoota gara dhumaa ” keessa akka jirru hubachuu qabna . 
 ( Haagee 1 : 2 ; 2 Ximotewos 3 : 1 ) Yesus duuka buutonnisaa warri amanamoon misiraachoo Mootummaa kana akka lallabaniifi namoota bartoota akka taasisan raajii dubbateera . 
 Mirga tajaajilarratti hirmaachuuf arganneef akka dantaa hin dhabne of eeggannoo gochuu qabna . 
 Hojiin lallabaafi barsiisuu , mormii biyyi lafaa kaaseen yeroo muraasaaf dhaabatee ture , bara 1919⁠tti deebi’ee jalqabameera ; ammas guutummaatti kan hin raawwatamne ta’us raawwachuunsaa hin hafu ! 
 9 , 10 . 
 Eebba Yihowaa argachuun keenya maalirratti kan hundaa’edha ? 
 Kun nuuf hiika maalii qaba ? 
 Hanga dandeenye hojii kana raawwachuu keenya yoo itti fufne , dhuunfaattis ta’e gareedhaan ni eebbifamna . 
 Kana nuuf mirkaneessuuf abdii Yihowaan kenne qalbeeffadhu . 
 Yihudoonni hundee mana qulqullummaa kana dhaabuuf garaa guutuudhaan carraaqqii yeroo godhanii kaasee Yihowaan : “ Ani har’aa jalqabee isin nan eebbisa ” jechuudhaan dubbateera . 
 ( Haagee 2 : 19 ) Guutummaatti eebbasaa argatu . 
 Ammammoo , Waaqayyo isaan eebbisuuf abdii akkamii akka kenne qalbeeffadhu : “ Yommus sanyiin faca’ee nagaatti in guddata , mukti wayniis ija in godhata , lafti midhaan in baasa , waaqnis fixeensa gad in roobsa ; ani kana hundumaa haftee saba kanaatiif dhaala godhee nan kenna . ” — Zakaariyaas 8 : 9 - 13 . 
 Yihowaan akkuma Yihudoota karaa hafuuraafi karaa foonii eebbise , hojii inni nuu kennes hojjechuuf carraaqqii yoo goone nuunis nu eebbisa . 
 Eebbawwan kunis , nagaafi tasgabbii gidduu keenyatti argamu , badhaadhummaafi guddina karaa hafuuraa argamu kan dabalatudha . 
 Haata’u malee , Waaqayyo nu eebbisuusaa kan itti fufu hojii mana qulqullummaasaa isa hafuuraa keessatti hojjetamu karaa inni barbaaduun yoo hojjenne qofadha . 
 Wantoota dursa kennaafii jirru hubachuuf of gamaaggamuu kan dandeenyu akkamitti ? 
 Yeroon kun , yeroo ‘ wanta nurra ga’aa jiru itti ilaaluu ’ qabnudha . 
 ( Haagee 1 : 5 , 7 ) Hundumti keenya wantoota dursa kennaafii jirru gamaaggamuu qabna . 
 Yeroo har’aatti Yihowaan kan nu eebbisu , maqaasaa ol ol yoo gooneefi hojii mana qulqullummaasaa isa hafuuraa keessatti hojjetamu babal’isuuf carraaqqii yoo goone qofadha . 
 Akkas jedhii of gaafadhu : ‘ Wantoonni ani dursa kennuuf jijjiiramaniiruu ? 
 Hinaaffaan ani amma Yihowaadhaaf , dhugaasaatiifi hojiisaatiif qabu hinaaffaan yeroon cuuphametti qabuu wajjin tokkodhaa ? 
 Jireenya keessa ba’aa jiraachuuf fedhiin ani qabu , xiyyeeffannaa ani Yihowaafi Mootummaasaatiif kennaa jirurratti dhiibbaa fidaa jiraa ? 
 Namoota yookiin ilaalcha gadhee namoonni tajaajila keenyaaf qaban sodaachuudhaan , Yihowaafi Mootummaasaarratti akka hin xiyyeeffanne na gochaa jiraa ? ’ — Mul’ata 2 : 2 - 4 . 
 Haagee 1 : 6 , 9⁠rratti akka ibsametti Yihudoonni haala akkamii keessatti argamu turan ? 
 Hojii maqaasaatiif ulfina fidu hojjechuu dagachuudhaan gonkumaa eebba Yihowaa dhabuu hin barbaannu . 
 Akka Haagee 1 : 9⁠rratti ibsametti , Yihudoonni biyyasaaniitti deebi’an , hojii mana qulqullummaa hinaaffaadhaan ijaaruu erga jalqabanii booda , hojicha dhiisanii ‘ adduma addaan waa’ee manasaaniitiif asiifi achi fiiguu ’ jalqabuusaanii yaadadhu . 
 Wanta isaan barbaachisu qofarratti xiyyeeffachuu jalqabanii turan . 
 Kanaan kan ka’es , ‘ wanti isaan galfatan muraasa ’ waan tureef , nyaanniifi dhugaatiin isaan argatan xiqqoo yeroo ta’u , uffannaa isaanitti ho’us argachuu hin dandeenye . 
 ( Haagee 1 : 6 ) Yihowaan eebbasaa isaan dhowwatee ture . 
 Barumsi kanarraa argannu jiraa ? 
 13 , 14 . 
 Barumsa Haagee 1 : 6 , 9⁠rraa arganne akkamitti hojiirra oolchuu dandeenya ? 
 Kun barbaachisaa kan ta’e maaliifi ? 
 Eebba Yihowaa argachuu keenya itti fufuuf , hanga Yihowaadhaaf ulfina laachuu dadhabnutti dhimma dhuunfaa keenya hordofuurraa of qusachuu akka qabnu isinitti hin dhaga’amuu ? 
 Qabeenyaa argachuuf jecha qarshii walitti qabachuuf , hojiiwwan yeroo gabaabaa keessatti nama sooromsu jedhaman hojjechuuf , sirna kana keessatti bakka guddaa argachuuf , barumsa sadarkaa olaanaa dadhabbii guddaa gaafatuufi yeroo dheeraa fudhatu barachuu dabalatee , sagantaawwan fedhii ofii guutuuf gargaaru jedhaman hordofuuf dhiibbaa nurra ga’u mo’uu qabna . 
 Wantoota olitti ibsaman kana gochuun cubbuu ta’uu baatus , jireenya bara baraa argachuu wajjin yeroo waliin ilaalamu ‘ hojii du’atti geessudha ’ jechuu danda’ama . 
 Kan akkas jennu maaliifi ? 
 Wantoonni kun karaa hafuuraa kan du’an , kan gatii hin qabneefi kan ija hin qabnedha . 
 Namni tokko wantoota kana gochuurratti kan xiyyeeffatu yoo ta’e , karaa hafuuraa du’uunsaa hin oolu . 
 Bara ergamootaatti , rakkinni kun Kiristiyaanota dibamoo tokko tokkorra ga’ee ture . 
 Bara keenyattis namoota tokko tokkorra haalli wal fakkaatu ga’eera . 
 Namoota suutuma suuta sochiiwwan Kiristiyaanummaafi gumiirraa fagaatanii yeroo ammaatti gara tajaajila Yihowaatti deebi’uuf fedhii hin qabne beekta ta’a . 
 Namoonni akkasii kun gara Yihowaatti akka deebi’an abdannus , ‘ hojii du’atti geessu ’ hordofuun eebbaafi walitti dhufeenya Yihowaa wajjin qabnu akka nu dhabsiisu hubachuu qabna . 
 Wantoota kana hordofuun miidhaa guddaa akka qabu hubachuu dandeessa . 
 Hojiiwwan akkasii kun ija hafuura qulqulluu kan ta’an gammachuufi nagaa nu dhabsiisu . 
 Obbolummaa Kiristiyaanummaa keessaa ba’uun gadda akkamii nurraan ga’uu akka danda’u mee yaadaa ! — Galaatiyaa 1 : 6 ; 5 : 7 , 13 , 22 - 24 . 
 Waaqeffannaa keenyaaf bakka guddaa kennuu akka qabnu Haagee 2 : 14⁠rraa hubachuu kan dandeenyu akkamitti ? 
 Kun dhimma bakki guddaan kennamuufidha . 
 Yihudoonni kallattiidhaanis ta’e fakkeenyaan mana waaqeffannaa Yihowaa dhiisanii ofiisaaniitiif mana miidhagaa keessa ijaarrachuu yeroo jalqabanitti , wanta Yihowaatti dhaga’ameefi Haagee 2 : 14⁠rratti ibsamerraa dhimmi kun akka laayyootti kan hin ilaalamne ta’uusaa hubachuu dandeenya . 
 Caqasichi akkas jedha : “ ‘ Sabni kun , namoonni kunis ana duratti akkasuma wanti isaan harka isaaniitiin hojjetan , wanti isaan iddoo sanatti dhi’eessanis akkasuma xuraa’aa dha ; kana Waaqayyotu dubbate . ’ ” 
 Yihudoonni waaqeffannaa dhugaatiif dantaa waan dhabaniif , bakka aarsaa yeroodhaaf Yerusaalemitti ijaaramerratti aarsaan isaan dhiheessan kamiyyuu fudhatama hin qabu ture . — Izraa 3 : 3 . 
 Yihowaan Waaqeffattootasaa Gargaaruuf Waadaa Galeera 
 Mul’ata Zakaariyaas argerraa ka’uudhaan Yihudoonni waa’ee maalii mirkanaa’oo ta’uu danda’u turan ? 
 Yihudoonni ajajamoon hojii mana qulqullummaa deebisanii ijaaruurratti hirmaatan , mul’anni Zakaariyaas arge saddeettan Waaqayyo hojiisaanii eebbisaa akka jiru isaaniif mirkaneessee ture . 
 Mul’anni jalqabaa , Yihudoonni ajajamoo ta’uudhaan hojii isaanitti kenname yoo hojjetan , hojiin ijaarsa mana qulqullummaa akka xumuramuufi Yerusaalemis taate Yihudaan badhaadhina akka argatan isaaniif mirkaneesseera . 
 ( Zakaariyaas 1 : 8 - 17 ) Mul’anni inni lammaffaammoo , mootummoonni waaqeffannaa dhugaa jibban hundi akka badan kan mirkaneessu ture . 
 ( Zakaariyaas 1 : 18 - 21 ) Mul’anni warri kaanimmoo , yeroo mana qulqullummaa sana ijaaranitti eegumsa Waaqayyoo akka argatan , hojiin ijaarsaa kun yeroo xumuramuttimmoo namoonni saba garagaraa keessaa gara mana qulqullummaa Yihowaatti akka dhufan , nagaafi tasgabbii dhugaa akka argatan , gufuuwwan hojii Waaqayyo isaaniif kennerratti dhufan akka balleeffaman , jal’inni akka badu , qajeelfamaafi eegumsa ergamootaa akka argatan kan isaaniif mirkaneessu ture . 
 ( Zakaariyaas 2 : 5 , 11 ; 3 : 10 ; 4 : 7 ; 5 : 6 - 11 ; 6 : 1 - 8 ) Ragaawwan Waaqayyo akka isaan eegu mirkaneessan kana hundumaa waan argataniif , Yihudoonni ajajamoo ta’an haala jireenyasaanii sirreessanii xiyyeeffannaasaanii kaayyoo Waaqayyo biyya Baabilonii walaba isaan baaserratti gochuunsaanii barbaachisaa ture . 
 Abdii gara fuulduraatti nuu kennamerraa ka’uudhaan gaaffiiwwan akkamii of gaafachuu qabna ? 
 Haaluma wal fakkaatuun , waaqeffannaan dhugaa akka injifannoo argatu abdiin amansiisaa ta’e nuuf kennamuunsaa , hojiidhaaf nu kakaasuufi waa’ee mana waaqeffannaa Yihowaa akka gaariitti akka yaannu nu gochuu qaba . 
 Akkas jedhii of gaafadhu : ‘ Yeroon kun yeroo itti lallabnuufi namoota bartoota taasisuu qabnu ta’uusaa nan amana yoon ta’e , kaayyoofi akkaataan jireenyakoo wanta kanatti akkan amanu kan argisiisudhaa ? 
 Raajii Sagalee Waaqayyoorratti xiyyeeffachuufi Sagaleesaa kana qayyabachuudhaan obbolootaa wajjinis ta’e namootan tajaajilarratti argadhuu wajjin mari’achuuf yeroo ga’aa nan ramadaa ? ’ 
 Akka Zakaariyaas boqonnaa 14⁠rratti ibsametti gara fuulduraatti maaltu nu eega ? 
 Macaafni Zakaariyaas badiisa Baabilon Guddittii booda , waraanni Armaagedoon akka ta’u dubbata . 
 Caqasichi akkas jedha : “ Guyyaan biraa tokko in ta’a ; isas Waaqayyotu beeka , gaafas yeroo galgalaa’u ifatu ta’a malee , guyyaan hin ta’u , halkanis hin ta’u . ” 
 Dhugumayyuu , guyyaan Yihowaa diinotasaa warra lafarratti argamaniif dukkanaafi duumessa ta’a ! 
 Namoota amanamummaadhaan isa waaqeffataniif garuu ifaafi waan gaariitu ta’a . 
 Kana malees , Zakaariyaas addunyaa haaraa keessatti wanti hundinuu akkamitti qulqullummaa Yihowaa akka labsu nutti hima . 
 Waaqeffannaan yeroo sanatti lafarra jiraatu , mana qulqullummaa Waaqayyoo isa hafuuraafi isa guddaa keessatti geggeeffamu qofa ta’a . 
 ( Zakaariyaas 14 : 7 , 16 - 19 ) Dhugumayyuu abdii dinqisiisaa mitii ? 
 Wanti dursee raajiidhaan dubbatame yeroo raawwatamuufi olaantummaan Yihowaa yeroo mirkanaa’u ija keenyaan argina . 
 Guyyaan sun Yihowaadhaaf guyyaa addaa ta’a ! 
 Eebbawwan Bara Baraa 
 19 , 20 . 
 Zakaariyaas 14 : 8 , 9 kan nama jajjabeessu akkamitti ? 
 Wanti nama dinqisiisu kun erga raawwatamee booda , Seexanniifi hafuuronni hamoon gara lafa jalaatti galanii waan hidhamaniif sochii gochuu hin danda’an . 
 Kana booda , Bulchiinsi Kiristos inni Waggaa Kuma Tokkoo ilmaan namootaatiif eebbawwan gurguddaa argamsiisa . 
 Zakaariyaas 14 : 8 , 9 akkas jedha : “ Guyyaa sanatti Yerusaalem keessaa bishaan jireenyaa in burqa ; walakkaan isaa gara galaana ba’a - biiftuutti , walakkaan isaa immoo gara galaana lixa - biiftuutti bonaa fi ganna in yaa’a . 
 Yommus Waaqayyo guutummaa biyya lafaa irratti mootii in ta’a ; gaafas Waaqayyo isuma tokkicha , maqaan isaas tokkichuma . ” 
 “ Bishaan jireenyaa ” yookiin ‘ lagni bishaan jireenyaa ’ qophii Yihowaan ilmaan namaatiif jireenya bara baraa kennuuf qopheesse kan argisiisu yommuu ta’u , bishaanichis bakka teessoo Mootummaa Masiihichaa kan taate “ Yerusaalem ishee waaqarraa ” keessaa utuu walirraa hin citin yaa’a . 
 Tuutni sonaan baay’een waraana Armaagedoonirraa kan oolaniifi Yihowaa kan waaqeffatan , du’a abaarsaa Addaamirraa dhaalanirraa walaba ba’uudhaan qophii kanarraa faayidaa argatu . 
 Kan du’anis du’aa ka’anii qophii kanarraa faayidaa argatu . 
 Akka kanaan bulchiinsi Yihowaa inni haaraan guutummaa biyya lafaa bulchuu jalqaba . 
 Ilmaan namootaa hundi , Uumama Cufarratti Olaantummaa kan qabuufi Waaqni waaqeffatamuu qabu inni Tokkichi Yihowaa qofa ta’uusaa hubata . 
 Murtoon keenya maal ta’uu qaba ? 
 Raajiin Haageefi Zakaariyaas dubbataniifi wantoota raawwataman tilmaama keessa galchuudhaan , hojii Yihowaan mana qulqullummaasaa isa hafuuraafi lafarratti argamu keessatti akka hojjennuuf nuu kenne hojjechuu keenya itti fufuuf sababii ga’aa qabna . 
 Hanga waaqeffannaan dhugaa kun sadarkaa gonkummaarra ga’utti , hundumti keenyayyuu dhimmawwan Mootummichaatiif dursa kennuuf carraaqqii haa goonu . 
 Zakaariyaas 8 : 9 : “ Isin warri . . . wanta raajonni dubbatan dhageessan humna jabaadhaa ” jechuudhaan nu jajjabeessa . 
 Ni Yaadattaa ? 
 • Wanti bara Haageefi Zakaariyaasitti raawwatame raajii bara keenyatti raawwatamuu wajjin kan wal fakkaatu akkamitti ? 
 • Wantoota dursa kennuufii qabnu ilaalchisee , Haageefi Zakaariyaasirraa barumsa maalii arganna ? 
 • Waa’ee raajii Haageefi Zakaariyaas barachuun keenya , wanta gara fuulduraatti dhufu abdiidhaan eeggachuuf kan nu gargaaru akkamitti ? 
 Tiksitoota ‘ Hoolotaaf Fakkeenya Ta’an ’ 
 “ Karra hoolotaa isa Waaqayyo tikaaf isinitti kenne sana . . . jaalalaan , . . . of kennuudhaan . . . hoolota karra sanaaf fakkeenya ta’uudhaan egaa . ” — 1 PHEXROS 5 : 2 , 3 . 
 1 , 2 . ( a ) Yesus , Phexrositti itti gaafatamummaa akkamii kenneera ? 
 Phexrosiin amanuunsaa dogoggora miti kan jennu maaliifi ? 
 ( b ) Yihowaan tiksitoota muudaman akkamitti ilaala ? 
 AYYAANNI Phenxeqostee Dh.K.B . bara 33⁠tti utuu hin kabajamin yeroo muraasa dura , Phexrosiifi bartoonni garabiraan ja’a , ciree Yesus qarqara galaana Galiilaatti qopheesse nyaachaa turan . 
 Phexros , Yesus erga du’aa ka’ee booda isa arguunsaa isa jalqabaa hin turre . 
 Yesus lubbuudhaan akka jiru hubachuunsaa baay’ee akka isa gammachiise homaa hin shakkisiisu . 
 Ta’us , guyyoota muraasa dura matumaa isa hin beeku jedhee Yesusiin ganee waan tureef utuu hin yaadda’in hin hafne . 
 Yesus , Phexros inni qalbii geddarate amantiinsaa hir’uu waan tureef isa ceepha’eeraa ? 
 Matumaa ! 
 Kanaa mannaa , Phexros “ hoolota ” Yesus akka eeguufi akka kunuunsuuf itti gaafatamummaa isaaf kenneera . 
 Seenaan Macaafa Qulqulluu keessatti argamuufi waa’ee Kiristiyaanota jaarraa jalqabaa dubbatu akka argisiisutti Yesus , Phexrosiin amanuunsaa dogoggora hin qabu ture . 
 Phexros , ergamoota kaaniifi jaarsolii Yerusaalemitti argamanii wajjin ta’uudhaan ari’atamni guddaan yeroo Kiristiyaanotarra ga’es ta’e yommuu gumiin guddina argisiisaa turetti tiksee ta’ee hojjechuusaa itti fufeera . — Hojii Ergamootaa 1 : 15 - 26 ; 2 : 14 ; 15 : 6 - 9 . 
 Yihowaan yeroo rakkisaa ta’e kanatti , karaa Yesus Kiristos , dhiirota karaa hafuuraa hoolotasaa eeguufi kunuunsuuf ga’eessota ta’an muudeera . 
 Namoota akkasii amanuunsaa dogoggoradhaa ? 
 Nagaan tokkummaa obbolummaa addunyaa maraa gidduutti argamu , Yihowaan isaan amanuunsaa dogoggora akka hin taane argisiisa . 
 Dhugaadha , tiksitoonni kunis akkuma Phexros namoota dogoggoruu danda’anidha . 
 Haata’u malee , Yihowaan hoolota “ dhiiga tokkicha ilma isaatiin kan isaa godhate ” akka kunuunsan isaan amana . 
 Yihowaan namoota kanaaf jaalala guddaa kan qabu yommuu ta’u , ‘ gatii dadhabbiisaanii dachaa lama ulfina argachuun akka isaaniif ta’u ’ ni amana . — 1 Ximotewos 5 : 17 , 1899 . 
 Namoonni karaa hafuuraa tiksitoota ta’an hoolotaaf fakkeenya ta’uuf fedhii cimaa qabaachuu kan danda’an akkamitti ? 
 Namoonni karaa hafuuraa tiksitoota ta’an , hoolotaaf fakkeenya ta’uuf fedhii cimaa qabaachuu kan danda’an akkmitti ? 
 Isaanis akkuma Phexrosiifi tiksitoota jaarraa jalqabaa , jabina itti gaafatamummaa isaanitti kenname baachuuf isaan gargaaru argachuuf hafuura Waaqayyootti amanamu . 
 Hafuurri qulqulluunis firiiwwan hafuuraa kan akka jaalala , gammachuu , nagaa , obsa , gaarummaa , arjummaa , amanamummaafi garraamummaa akka qabaatan isaan gargaara . 
 Tiksitoonni hoolota isaan jalatti argaman yeroo kunuunsan , firiiwwan hafuuraa kana horachuudhaan karaawwan isaan itti hoolotaaf fakkeenya ta’uu danda’an tokko tokko haa ilaallu . 
 Walitti Qabaattis Ta’e Dhuunfaatti Hoolota Jaalladhaa 
 4 , 5 . ( a ) Yihowaafi Yesus hoolota akka jaallatan kan argisiisan akkamitti ? 
 ( b ) Namoonni karaa hafuuraa tiksitoota ta’an , hoolota jaallachuusaanii karaan itti argisiisan tokko tokko maalfa’i ? 
 Firiiwwan hafuurri Waaqayyoo argamsiisu keessaa inni guddaan jaalaladha . 
 Yihowaan nyaata hafuuraa baay’inaan dhiheessuunsaa hoolotasaa guutummaatti akka jaallatu kan argisiisudha . 
 ( Isaayaas 65 : 13 , 14 ; Maatewos 24 : 45 - 47 ) Haata’u malee , Yihowaan hoolotasaa guutummaatti sooruu caalaas tokkoon tokkoonsaaniitiif dhuunfaatti ni yaada . 
 Yesusis hoolotasaa waan jaallatuuf , isaaniif jecha lubbuusaa dabarsee kan kenne ta’uusaarrayyuu , tokkoon tokkoonsaanii “ maqaa maqaa isaaniitiin ” beeka . — Yohannis 10 : 3 , 14 - 16 . 
 Namoonni karaa hafuuraa tiksitoota ta’anis fakkeenya Yihowaafi Yesus hordofu . 
 Tiksitoonni kun , gumicha ‘ barsiisuutti of kennuudhaan ’ Walitti qabaatti hoolota Waaqayyootiif akka yaadan argisiisu . 
 Haasawaan Macaafa Qulqulluurratti hundaa’uudhaan dhiheessan , hoolota eeguufi kunuunsuuf kan gargaaru yommuu ta’u , hojiin isaan ciminaan hojjetan kun eenyu jalaayyuu kan dhokate miti . 
 Galmeewwan gumii qabuu , xalayaa barreessuu , sagantaa qopheessuufi sochiin gumii “ akka tolutti , sabriidhaan ” akka hojjetamu gochuudhaan hojii isaan raawwatan baay’een keenya hin hubannu ta’a . 
 Hojiiwwan kana keessaa baay’eensaanii kan hojjetaman utuu warri kaan hin argin waan ta’eef , utuu hin hubatamin hafuu danda’u . 
 Dhugumayyuu , kun hojii jaalalarratti hundaa’uudhaan hojjetamudha . — Galaatiyaa 5 : 13 . 
 6 , 7 . ( a ) Karaa tiksitoonni hoolotaa wajjin akka gaariitti wal baruu itti danda’an keessaa inni tokko maalidha ? 
 ( b ) Al tokko tokko wanta nutti dhaga’amu jaarsoliitti himuun keenya gaarii ta’uu kan danda’u maaliifi ? 
 Tiksitoonni jaalala qaban , tokkoon tokkoon miseensa gumiitiif garaadhaa akka yaadan argisiisuuf carraaqqii godhu . 
 Karaawwan tiksitoonni hoolota hundumaa wajjin caalaatti wal baruuf isaan gargaaran keessaa inni tokko , tajaajilarratti isaanii wajjin hirmaachuudha . 
 Yesus yeroo baay’ee hojii lallabaarratti hirmaachaa kan ture yommuu ta’u , carraawwan akkasii kanas isaan jajjabeessuuf itti fayyadameera . 
 Tikseen muuxannoo qabu tokko akkas jedheera : “ Karaawwan obboleessa ykn obboleettii tokko beekuufi jajjabeessuuf gargaaran keessaa inni tokko , isa ykn ishee wajjin tajaajiluu akka ta’e hubadheera . ” 
 Dhiheenyatti jaarsa gumii wajjin tajaajiluuf carraa kan hin arganne yoo ta’e , isaa wajjin tajaajiluuf maaliif qophii hin gootu ? 
 Jaalalli Yesus qabu , gammachuus ta’e gadda duuka buutotasaarratti akka hirmaatu isa kakaaseera . 
 Fakkeenyaaf , bartoonnisaa 70⁠ni * gammachuudhaan yommuu tajaajilaa deebi’an “ gammadee ” ture . 
 ( Luqaas 10 : 17 - 21 ) Haata’u malee , sababii du’a Alaazaariin Maariyaam , maatiinsheefi firoottanshee yeroo boo’aa turanitti , “ Yesus imimmaan isaa dhangalaase . ” 
 Har’as haaluma wal fakkaatuun , tiksitoonni oo’a qabeessa ta’an namoota miira hoolotasaaniitiif dantaa hin qabne miti . 
 Jaalalli , jaarsoliin ‘ warra gammadanii wajjin akka gammadan , warra boo’anii wajjinis akka boo’an ’ isaan kakaasa . 
 Atis , yeroo gammaddus ta’e yeroo gadditu wanta sitti dhaga’amu jaarsoliitti himuu hin sodaatin . 
 Gammaduukee dhaga’uunsaanii isaan jajjabeessa . 
 Rakkinni akka sirra ga’e beekuunsaaniimmoo , jajjabina akka sii kennan isaan dandeessisa . — 1 Tasaloniiqee 1 : 6 ; 3 : 1 - 3 . 
 8 , 9 . ( a ) Jaarsi tokko haadha manaasaa akka jaallatu kan argisiise akkamitti ? 
 ( b ) Tikseen tokko maatiisaatiif jaalala qabaachuunsaa hangam barbaachisaadha ? 
 Kunuunsa tikseen tokko maatiisaatiif godhurraa jaalala qabaachuusaa beekuun ni danda’ama . 
 Kan fuudhe yoo ta’e , haadha manaasaa jaallachuufi kabajuudhaan abbootii manaa warra kaaniif fakkeenya ta’a . 
 Obboleettiin Liindaa jedhamtuufi abbaan manaashee du’uusaa dura waggaa 20 ol ta’aniif jaarsa gumii ta’ee tajaajile tokko akkas jetteetti : “ Abbaan manaakoo yeroo baay’ee hojii gumii hojjechuutti qabama ture . 
 Haata’u malee , hojii kanarratti akkan hidhatasaa ta’e akka natti dhaga’amu godha ture . 
 Wanta ani godhuuf yeroo baay’ee kan na galateeffatu yommuu ta’u , yeroo hafemmoo anaa wajjin dabarsa ture . 
 Kana gochuunsaammoo akkan jaallatamu akka natti dhaga’amu waan godheef , sa’aatiin inni gumicha tajaajiluurratti dabarsu akkan hinaafu na hin goone . ” 
 Tikseen gumii ijoollee qabu tokko , jaalalaan kan isaan adabuufi yeroo hundaa kan isaan galateeffatu ta’uunsaa , maatiiwwan kaaniif fakkeenya gaarii akka ta’u isa gargaara . 
 Maatiisaatiif jaalala qabaachuunsaa , itti gaafatamummaa yeroo hafuura qulqulluudhaan muudame itti kenname raawwachaa akka jiru kan argisiisudha . — 1 Ximotewos 3 : 4 , 5 . 
 Waliin Mari’achuudhaan Nagaafi Gammachuun Akka Jiraatu Godhaa 
 ( a ) Wanti nagaafi gammachuu gumii balleessuu danda’u maalidha ? 
 ( b ) Jaarraa jalqabaatti wanti nagaa gumichaa booresse maal ture ? 
 Kun furmaata kan argate akkamitti ? 
 Hafuurri qulqulluun garaa Kiristiyaana tokkoo keessatti , jaarsolii gidduufi guutummaa gumichaa keessatti gammachuufi nagaan akka jiraatu gochuu danda’a . 
 Haata’u malee , mareen ifa ta’e kan hin jirre yoo ta’e gammachuufi nagaa kanarratti dhiibbaa geessisuu danda’a . 
 Solomoon mootichi : “ Mareen hin jiru yoo ta’e , wanti yaadame fiixaan hin ba’u ; warri gorsa kennan yoo baay’atan garuu , fiixaan in ba’a ” jechuudhaan dubbateera . 
 ( Fakkeenya 15 : 22 ) Karaa garabiraammoo , mareen ulfina qabeessaafi ifa ta’e , nagaafi gammachuun akka jiraatu godha . 
 Fakkeenyaaf , jaarraa jalqabaatti waa’een dhagna qabaa nagaa gumichaa yeroo booressee ture , qaamni olaanaan Yerusaalemitti argamu qajeelfama hafuura qulqulluu argachuuf yaalii godheera . 
 Miseensonni qaama olaanaa kun dhimma kanarratti yaada mataasaanii kennaniiru . 
 Maree cimaa erga godhanii booda murtoo tokkorra ga’aniiru . 
 Boodas , yaada tokkorratti walii galanii murtoosaanii kana gumiiwwaniif yommuu ergan , obboloonni “ gorsa isaatti in gammadan . ” 
 Nagaafi gammachuu argatanii turan . 
 Jaarsoliin gumii keessatti nagaafi gammachuun akka jiraatu gochuu kan danda’an akkamitti ? 
 Har’as haaluma wal fakkaatuun , tiksitoonni akka gaariitti waliin mari’achuudhaan gumii keessatti nagaafi gammachuun akka jiraatu gochuu danda’u . 
 Haalli nagaa gumichaa booressu yoo uumame , walga’anii waan isaanitti dhaga’amu ifatti mari’atu . 
 Tiksitoonni hidhatasaanii ta’an yeroo dubbatan ulfinaan dhaggeeffatu . 
 ( Fakkeenya 13 : 10 ; 18 : 13 ) Hafuura qulqulluu argachuuf erga kadhannaa godhanii booda , seerawwan bu’uuraa Macaafa Qulqulluufi qajeelfamawwan “ hojjetaan amanamaanii fi ogeessi ” baaserratti hundaa’uudhaan murtoo godhu . 
 Qaamni jaarsolii murtoo Macaafa Qulqulluurratti hundaa’e erga godhee booda , murtoon kun jaarsolii baay’ee biratti fudhatama argachuu baatus , murtoo kanaaf ajajamuudhaan qajeelfama hafuura qulqulluutiif akka abboomaman argisiisu . 
 Amala gad of deebisuu argisiisuun nagaafi gammachuun akka uumamu gochuusaarrayyuu , hoolonni akkamitti Waaqayyoo wajjin akka deddeebi’an fakkeenyaan argisiisuuf gargaara . 
 ( Miikiyaas 6 : 8 ) Tiksitoonni Macaafa Qulqulluurratti hundaa’uudhaan yeroo murtoo godhan gad of qabuudhaan murtoosaanii ni fudhattaa ? 
 Obsaafi Gaarummaa Qabaadhaa 
 Yesus walitti dhufeenya ergamootasaa wajjin qaburratti gaarummaafi obsa argisiisuunsaa barbaachisaa kan ture maaliifi ? 
 Yesus , ergamoonnisaa yeroo baay’ee dogoggora kan raawwatan ta’anillee , walitti dhufeenya isaanii wajjin qabuun obsaafi gaarummaa argisiiseera . 
 Fakkeenyaaf , gad of deebisuun hangam akka barbaachisaa ta’e isaan hubachiisuuf yeroo baay’ee yaalii godheera . 
 Haata’u malee , dhuma jireenyasaa isa lafarraatti miillasaanii dhiquudhaan barumsa erga isaaniif kennee boodallee , “ nu keessaa eenyutu caala jechuu irraa kan ka’e , ergamoota isaa gidduutti morkiin ka’ee ture . ” 
 Yeroo kanatti Yesus ergamoota ifateeraa ? 
 Lakki , kanaa mannaa akkas jechuudhaan gaarummaadhaan isaan gorseera : “ Isa maaddiitti taa’ee jiru moo , isa ergamutu caalaa guddaa dha ree ? 
 Isa maaddiitti dhi’aatee jiru mitii ree ? 
 Ani garuu isin gidduutti akka isa ergamuu ti . ” 
 Yeroo booda , garaan ergamootaa obsa , gaarummaafi fakkeenya gaarii Yesus argisiiseen tuqameera . 
 13 , 14 . 
 Tiksitoonni keessumaa gaarummaa argisiisuu kan qaban yoomi ? 
 Haaluma wal fakkaatuun , namni karaa hafuuraa tiksee ta’e , nama dogoggora hojjete tokkoof irra deddeebi’ee gorsa kennuun isa barbaachisa ta’a . 
 Tiksichi nama kanatti aaruu danda’us , innis akka dogoggoru hubachuunsaa , obbolootasaa “ warra seera malee deddeebi’an ” yeroo qajeelchu obsaafi gaarummaadhaan isaan qabuuf yaalii akka godhu isa gargaara . 
 Akkas gochuunsaa Yihowaafi Yesus , warra tiksitoota dabalatee Kiristiyaanota hundaatti amala kana argisiisan fakkaachuuf isa gargaara . — 1 Tasaloniiqee 5 : 14 , NW ; Yaaqoob 2 : 13 . 
 Darbee darbee tiksitoonni namoota cubbuu hojjetaniif gorsa cimaa kennuun isaan barbaachisa ta’a . 
 Namni cubbuu hojjete qalbii geddarachuu yoo dide gumii keessaa isa baasuu qabu . 
 Haata’u malee , tiksitoonni kun nama akkasii kana yommuu haasofsiisan amalli isaan argisiisan namicha utuu hin ta’in , cubbuu inni raawwate akka jibban kan argisiisu ta’uu qaba . 
 Gaarummaan tiksitoonni argisiisan , hoolaan bade kun gara karra hoolotaatti akka deebi’u isa gargaaruu danda’a . — Luqaas 15 : 11 - 24 . 
 Amantaan Hojii Gaarii Hojjechuuf Nama Kakaasa 
 Tiksitoonni gaarummaa Waaqayyoo karaa itti calaqqisan keessaa inni tokko maalidha ? 
 Kana gochuuf wanti isaan kakaasu maalidha ? 
 “ Waaqayyo nama hundumaaf ” namoota wanta inni isaaniif godhu hin dinqisiifanneefillee “ gaarii dha . ” 
 ( Faarfannaa 145 : 9 ; Maatewos 5 : 45 ) Keessumaammoo sabnisaa ‘ wangeela mootummaa ’ akka lallabaniif erguunsaa , gaarummaasaa kan argisiisudha . 
 Tiksitoonnis hojii lallabaarratti dursa fudhatanii hojjechuudhaan gaarummaa Waaqayyoo calaqqisu . 
 Carraaqqii walirraa hin cinne akka godhan kan isaan kakaasu maalidha ? 
 Amantaa cimaa isaan Yihowaafi abdii inni kennerratti qabanidha . — Roomaa 10 : 10 , 13 , 14 . 
 Tiksitoonni hoolotaaf ‘ gaarii gochuu ’ kan danda’an akkamitti ? 
 Tiksitoonni hojii lallabaatiin “ nama hundumaaf , addumaan immoo warra amantii keessa jiraniif , gaarii ” gochuudhaan itti gaafatamummaasaanii raawwachuu qabu . 
 Karaawwan kana itti raawwatan keessaa inni tokko gara manasaanii dhaqanii hoolota jajjabeessuudhaanidha . 
 Jaarsi tokko , “ Hojii tiksummaa raawwachuun na gammachiisa ” jechuudhaan dubbateera . 
 Itti fufuudhaanis , “ Yeroon akkasii kun carraaqqii obboloonni godhaniif isaan galateeffachuufi hojiin isaan garaasaaniitii raawwatan gatii guddaa akka qabu akka hubatan gargaaruuf carraa naa bana . ” 
 Darbee darbee , tiksitoonni namni tokko karaa itti tajaajila Yihowaadhaaf dhiheessu fooyyessuu danda’urratti yaadawwan gara garaa hiruufii danda’u . 
 Tiksitoonni gaariin yeroo kana godhan fakkeenya Phaawulos hordofu . 
 Phaawulos obboloota Tasaloniiqee akkamitti akka jajjabeesse qalbeeffadhaa : “ Wanta isinitti himne hundumaa akka raawwattan , raawwachuufis akka jirtan karaa gooftaa isin amananneerra . ” 
 Tiksitoonni amantaa guddaa akka isaanirratti qaban haala argisiisuun dubbachuunsaanii , hoolonni ilaalcha sirrii akka qabaataniifi salphaadhumatti ‘ geggeessitootasaaniitiif akka abboomaman ’ isaan gargaara . 
 Jaarsoliin yeroo si jajjabeessan ni galateeffattaa ? 
 Garraamummaa Argisiisuuf Of Qabuun Barbaachisaadha 
 Phexros , Yesusirraa barumsa akkamii argate ? 
 Yesus wanti isa dheekkamsiisu yeroo isa mudatettillee garraamummaa argisiisa ture . 
 Guyyaa dabarfamee kennameefi hidhamettillee , amala garraamummaafi of qabuu argisiiseera . 
 Phexros billaasaa luqqifatee jarjarsuudhaan tarkaanfii yeroo fudhatetti Yesus akkas isaan jedhee ture : “ Ani abbaa kootti dhageessifachuu hin danda’u sitti fakkaataa ree ? 
 Innoo ammuma ergamoota duula kudha lama irra caalan iyyuu anaaf in erga ture . ” 
 Phexros dogoggora raawwaterraa barumsa waan argateef , yeroo booda akkas jechuudhaan Kiristiyaanota gorsuu danda’eera : “ Kristos immoo isiniif dhiphatee , faana isaa duukaa akka buutaniif fakkeenya isiniif kenneera . . . . 
 Inni yommuu arrabsame deebisee hin arrabsine ; yommuu dhiphates . . . warra isa dhiphisan hin doorsifne . ” — 1 Phexros 2 : 21 - 23 . 
 18 , 19 . ( a ) Tiksitoonni , amala garraamummaafi of qabuu caalaatti argisiisuu kan qaban yoomi ? 
 ( b ) Mataduree ittaanurratti gaaffiiwwan kamiif deebii arganna ? 
 Haaluma wal fakkaatuun , tiksitoonni hojii bu’aa qabu raawwachuu yoo barbaadan , wanti sirrii hin taane isaanirratti raawwatamuyyuu garraamota ta’uu qabu . 
 Tarii , miseensonni gumii tokko tokko carraaqqii jaarsoliin isaan gargaaruuf godhan utuu hin dinqisiifatin hafuu danda’u ta’a . 
 Namni gargaarsi isa barbaachisu kun karaa hafuuraa kan dadhabe ykn kan dhukkubsate yoo ta’e , yeroo gorsi isaaf kennamu ‘ dubbii gar - malee dubbatamuufi akka billaa nama waraanu ’ dubbachuu danda’a ta’a . 
 ( Fakkeenya 12 : 18 ) Ta’us , tiksitoonni dubbii gar malee dubbatamu dubbachuu ykn ijaa ba’uuf yaalii gochuu mannaa , amala garraamummaafi of qabuu argisiisuudhaan Yesusiin fakkaatu . 
 Kana gochuunsaaniimmoo , nama gargaarsi isa barbaachisuuf eebba argamsiisa . 
 Yeroo gorsi siif kennamu amala garraamummaafi of qabuu argisiisuudhaan fakkeenya jaarsolii ni hordoftaa ? 
 Yihowaafi Yesus , carraaqqii tiksitoonni kumaatamaan lakkaa’aman fedhasaaniitiin kaka’anii hoolota addunyaa maratti argaman kunuunsuuf godhan akka dinqisiifatan homaa hin shakkisiisu . 
 Kana malees , Yihowaafi Ilmisaa , tajaajiltoota gumii kumaatamaan lakkaa’amaniifi ‘ warra isaaf qulqullaa’an gargaaruudhaan ’ jaarsolii gumii deggeraniifis dinqisiifannaa guddaa qabu . 
 Erga akkas ta’ee , obboloonni cuuphaman tokko tokko “ hojii ba’eessa ” ta’e kana hojjechuuf carraaqqii gochuurraa duubatti kan jedhan maaliifi ? 
 Yihowaan namoota tiksitoota godhee muudu kan leenjisu akkamitti ? 
 Mataduree itti aanurratti gaaffiiwwan kanaaf deebii arganna . 
 [ Footnotes ] 
 Macaafni Qulqulluun tokko tokko 70 kan jedhan yommuu ta’u , tokko tokkommoo 72 jedhu . 
 Ni Yaadattaa ? 
 • Karaawwan tiksitoonni hoolota akka jaallatan itti argisiisan keessaa tokko tokko maal fa’i ? 
 • Miseensonni gumii , gumichi nagaafi gammachuu akka argatu gochuu kan danda’an akkamitti ? 
 • Tiksitoonni yeroo gorsa kennan amala garraamummaafi of qabuu kan argisiisan maaliifi ? 
 • Jaarsoliin gaarummaafi amantaa akka qaban argisiisuu kan danda’an akkamitti ? 
 Yihowaan Warra Hoolotasaa Tiksan Ni Leenjisa 
 “ Ogummaa Waaqayyotu kenna , beekumsii fi hubannaan dubbii afaan isaa keessaa ba’uun in argama . ” — FAKKEENYA 2 : 6 . 
 1 , 2 . 
 Dhiironni cuuphaman , gumii keessatti itti gaafatamummaa dabalataa argachuuf kan carraaqan maaliifi ? 
 OBBOLEESSI Niik jedhamuufi waggaa torbaaf jaarsa ta’ee tajaajile , “ Yeroon jaarsa ta’ee muudame baay’een gammade ” jechuudhaan dubbateera . 
 Itti fufuudhaanis akkas jedheera : “ Mirgan argadhe kana tajaajilan Yihowaadhaaf dhiheessu guddisuuf kan na gargaaru godheen ilaala . 
 Wanta inni naa godhe hundumaaf gatiisaa deebisuuf itti gaafatamummaa akkan qabu natti dhaga’ama . 
 Kana malees , hanga humnikoo danda’utti miseensota gumii hunda gargaaruufi akkuma jaarsoliin naaf godhan anis warra kaan gargaaruun barbaada ture . ” 
 Niik kan gammade ta’us wantoonni isa dhiphisan jiru turan . 
 Itti fufuudhaan akkas jedheera : “ Yeroo sanatti dhuma waggaa 20 keessa waanan tureef , dandeetti gumicha karaa bu’a qabeessa ta’een gargaaruuf na dandeessisu , jechuunis hubannaafi ogummaa hin qabu ta’a jedhee yaadda’een ture . ” 
 Namoonni Yihowaan hoolotasaa akka eeganiif muude wantoota itti gammadan baay’ee qabu . 
 Phaawulos , jaarsoliin gumii Efesoon jecha Yesus : “ Fudhachuu irra kennuutu caalaa nama gammachiisa ” jechuudhaan dubbate yommuu isaaniif caqase , wanti isaan gammachiisu akka jiru isaan yaadachiiseera . 
 Dhiironni cuuphaman , tajaajilaa ykn jaarsa gumii ta’anii tajaajiluunsaanii , carraawwan Yihowaafi gumiidhaaf kennuu danda’an isaaniif argamsiisa . 
 Fakkeenyaaf , tajaajiltoonni gumii jaarsolii wajjin hojjetu . 
 Kana malees , hojiiwwan baay’ee barbaachisaa ta’aniifi yeroo dheeraa fudhatan raawwatu . 
 Obboloonni kun tajaajila iddoo guddaa qabu akkasii kan raawwatan jaalala Waaqayyoofi namootaaf qabaniin kaka’uudhaani . — Maarqos 12 : 30 , 31 . 
 Obboloonni tokko tokko gumii keessatti itti gaafatamummaa fudhachuu kan sodaatan maaliifi ? 
 Obboloonni ga’eessota akka hin taane itti dhaga’amu , akkasumas tajaajiltootaafi jaarsolii gumii ta’uu hin barbaanne yaada sirrii qabu jechuun ni danda’amaa ? 
 Isaanis akkuma Niik , tiksee gaarii ta’uuf ga’eessota akka hin taane isaanitti dhaga’ama ta’a . 
 Atoo , kan cuuphamte taatus akkas sitti dhaga’amaa ? 
 Yihowaan tiksitoota warra muude haala isaan itti hoolota qabanirratti waan isaan gaafatuuf akkas sitti dhaga’amuunsaa waan nama dinqisiisu miti . 
 Yesus akkas jedheera : “ Nama baay’een itti kenname harkaa baay’eetu barbaadama ; nama hadaraa baay’een bira kaa’ame irraa kan caalu in gaafatu . ” — Luqaas 12 : 48 . 
 Yihowaan namoota hoolotasaa akka kunuunsaniif muudu kan gargaaru akkamitti ? 
 Yihowaan namoota tajaajiltootaafi jaarsolii gumii godhee muude , itti gaafatamummaa isaanitti kenname gargaarsa tokko malee akka raawwatan isaanirraa eegaa ? 
 Matumaa akkas hin godhu ; kanaa mannaa , itti gaafatamummaa qaban akka raawwatan qofa utuu hin ta’in , hojii bu’a qabeessa ta’e akka raawwatanis isaan gargaara . 
 Akkuma mata duree darberratti ibsame , Yihowaan hoolota gara laafinaan akka kunuunsaniif hafuura qulqulluu isaaniif kennuudhaan namoota kana ni gargaara . 
 Akkasumas ogummaa , beekumsaafi hubannaa isaaniif kenna . 
 ( Fakkeenya 2 : 6 ) Kana kan godhu akkamitti ? 
 Karaawwan sadan Yihowaan namoota hoolotasaa akka kunuunsaniif muude itti leenjisu haa ilaallu . 
 Tiksitoota Muuxannoo Qabaniin Leenjifamuu 
 Phexrosiifi Yohannis tiksitoota bu’a qabeeyyii ta’uu kan danda’an akkamitti ? 
 Phexrosiifi Yohannis yommuu Yaa’ii warra Yihudootaa duratti dhihaatanii turan , abbootiin firdii ogummaa biyya lafaa qaban Phexrosiifi Yohannis warra fuulasaanii dura dhaabatanii turan , “ barumsa dheeraa akka hin qabne ” godhanii ilaalanii turan . 
 Namoonni kun barreessuufi dubbisuu kan danda’an ta’anillee , Caaffata Qulqullaa’aa ilaalchisee barumsa barsiistonnisaanii barsiisan hin arganne . 
 Haata’u malee Phexros , Yohannisiifi bartoonni kaan namoonni isaan dhaggeeffatan amantoota akka ta’an waan gargaaraniif , barumsi isaan barsiisan kan bu’aa qabu ta’uusaa mirkaneessaniiru . 
 Namoonni hin beekamne kun barsiistota bu’a qabeeyyii ta’uu kan danda’an akkamitti ? 
 Yaa’ichi , Phexrosiifi Yohannisiin erga dhaggeeffatee booda , “ jarreen kun Yesusii wajjin akka turan isaaniif gale . ” 
 Dhugaadha , hafuura qulqulluu argataniiru . 
 Haata’u malee , Yesus namoota kana akka leenjise , wantoota hafuura abbootiin firdii hubachuu hin dandeenyellee hubatanii turan . 
 Yesus isaanii wajjin yommuu lafarra ture , ergamoonnisaa namoota hoolotaan fakkeeffaman akkamitti akka walitti qabuu danda’an qofa utuu hin ta’in , namoonni kun erga karra hoolotaatti makamanii boodas , akkamitti isaan kunuunsuu akka danda’an isaan barsiiseera . — Maatewos 11 : 29 ; 20 : 24 - 28 ; 1 Phexros 5 : 4 . 
 Warra kaan leenjisuudhaan Yesusiifi Phaawulos fakkeenya akkamii nuu ta’u ? 
 Yesus erga du’aa ka’ee booda , namoota akka tiksitoota ta’aniif muude leenjisuusaa itti fufee ture . 
 Fakkeenyaaf , Phaawulosiin kan filate isa yommuu ta’u , leenjii isaaf kennames kan to’atu isuma ture . 
 Phaawulosis leenjii isaaf kennameef bakka guddaa kennuusaarrayyuu , wanta barate jaarsolii kaaniif hireera . 
 Fakkeenyaaf , Ximotewosiin tajaajila Waaqayyoof dhiheessurratti “ akka hojjetaa qoramee fudhatamee , waan itti yeella’u hin qabneetti ” leenjisuuf , yeroo dheeraafi humna baay’ee fixeera . 
 Yeroo boodas Phaawulosiifi Ximotewos michuu walii ta’aniiru . 
 Phaawulos jalqabarratti waa’ee Ximotewos akkas jechuudhaan barreesseera : ‘ Akka ilmi abbaa isaaf hojjetutti anaa wajjin hojii wangeelaa hojjechaa ture . ’ 
 Phaawulos , Ximotewosis ta’e namoonni kaan duuka buutotasaa akka ta’an gochuu hin barbaadu ture . 
 Kanaa mannaa , namoonni hidhata amantaasaa ta’an , ‘ akkuma inni fakkeenya Kiristos fudhate , isaanis fakkeenyasaa akka fudhatan ’ isaan jajjabeesseera . — 1 Qorontos 11 : 1 . 
 7 , 8 . ( a ) Jaarsoliin , fakkeenya Yesusiifi Phaawulos hordofuunsaanii bu’aa gaarii akka qabu muuxannoo isa kamtu argisiisa ? 
 ( b ) Jaarsoliin obboloota gara fuulduraatti tajaajiltoota ykn jaarsolii gumii ta’anii tajaajilu jedhamanii abdataman yoomi kaasanii leenjisuu qabu ? 
 Tiksitoonni muuxannoo qaban fakkeenya Yesusiifi Phaawulos hordofuudhaan obboloota dhiiraa cuuphaman leenjisuudhaaf dursa fudhachuunsaanii bu’aa gaarii argamsiisa . 
 Mee muuxannoo Chaad haa ilaallu . 
 Chaad nama maatii amantiidhaan wal hire keessatti guddate ta’us , yeroo dhihoodhaa asitti jaarsa ta’ee muudameera . 
 Akkas jedheera : “ Waggoottan darbanitti , jaarsoliin muuxannoo qaban baay’een karaa hafuuraa akkan guddadhu na gargaaraniiru . 
 Abbaankoo nama hin amanne waan ta’eef , obboloonni kun baay’ee kan naaf yaadan ta’uusaaniirrayyuu karaa hafuuraa abbaa naaf ta’aniiru . 
 Yeroo fudhatanii tajaajilarratti kan na leenjisan yommuu ta’u , yeroo boodammoo jaarsi gumii tokko itti gaafatamummaan gumii keessatti qabu akkamitti raawwachuu akkan danda’u na leenjiseera . ” 
 Akka muuxannoon Chaad argisiisutti , tiksitoonni hubannaa gaarii qaban obboloota gara fuulduraatti tajaajiltootaafi jaarsolii gumii ta’anii tajaajiluu danda’an leenjisuu kan jalqaban , ulaagaa isaanirra barbaadamu guutuusaanii yeroo dheeraa duradha . 
 Akkas gochuun barbaachisaa kan ta’e maaliifi ? 
 Macaafni Qulqulluun obboloonni kun tajaajiltoota ykn jaarsolii gumii ta’anii muudamuusaanii dura amala gaariifi jireenya qulqulluu jiraachuu akka qaban waan ibsuufidha . 
 Muudamuusaanii dura “ qoramanii ilaalamuu ” qabu . — 1 Ximotewos 3 : 1 - 10 . 
 Tiksitoonni muuxannoo qaban itti gaafatamummaa akkamii qabu ? 
 Maaliif ? 
 Obboloonni cuuphaman qoramuun kan isaan barbaachisu taanaan , dursanii isaan leenjisuun barbaachisaadha . 
 Kana fakkeenyaan ibsuuf : Barsiistonni dursanii leenjii barbaachisaa ta’e utuu hin kennin , barataa tokkoof qorumsa ulfaataa utuu dhiheessanii barataan sun qormaata sana darbuu danda’aa ? 
 Carraan inni qorumsa kana darbuuf qabu baay’ee xiqqoodha . 
 Kanaafuu , leenjiin barbaachisaadha . 
 Haata’u malee , barsiistonni hubannaa gaarii qaban barattoonni sun qorumsicha akka darbaniif leenjisuu qofa utuu hin ta’in , beekumsa argatan kana akkamitti hojiirra oolchuu akka danda’anis isaan barsiisu . 
 Haaluma wal fakkaatuunis , jaarsoliin hubannaa gaarii qaban obboloonni muudaman ulaagaa isaanirraa barbaadamu akka guutaniif leenjii barbaachisaa isaaniif kennu . 
 Akkas kan godhan , obboloonni kun akka muudamaniif qofa utuu hin ta’in , hoolota akka gaariitti akka eegan gargaaruufidha . 
 Obboloonni cuuphamanis , ulaagaawwan jaarsoliifi tajaajiltoota gumiirraa barbaadaman guutuuf carraaqqii gochuu qabu . 
 Ta’uyyuu , tiksitoonni muuxannoo qaban obboloota itti gaafatamummaa kanarra ga’uuf carraaqqii godhan fedhasaaniitiin kaka’anii gargaaruudhaan isaan leenjisuu danda’u . 
 10 , 11 . 
 Tiksitoonni , obboloonni kaan mirga dabalataa akka argatan leenjisuu kan danda’an akkamitti ? 
 Keessumaa tiksitoonni muuxannoo qaban , obboloonni kaan itti gaafatamummaa qaban karaa bu’a qabeessa ta’een akka raawwatan gargaaruu kan danda’an akkamitti ? 
 Jalqaba , obboloota kanaa wajjin yeroo hundaa tajaajilarratti hirmaachuudhaan , ‘ dubbicha isa dhugaa qajeeltootti ’ dubbachuu akka danda’an leenjisuufi dandeettisaanii akka fooyyessan gargaaruudhaan akka isaaniif yaadan argisiisuu qabu . 
 Tiksitoonni ga’eessota ta’an , gammachuu warra kaan tajaajiluudhaan argamu , akkasumas galmawwan hafuuraarra ga’uuf carraaquunsaaniifi galmawwan baafatan kanarra ga’uunsaanii , gammachuu akkamii akka isaaniif argamsiise obboloota kanatti himuu danda’u . 
 Kana malees , obboleessi tokko ‘ karra hoolotaatiif fakkeenya ’ ta’uuf maal gochuu akka qabu gaarummaadhaan ibsuuf . — 1 Phexros 5 : 3 , 5 . 
 Obboleessi tokko tajaajilaa gumii ta’ee erga muudamee boodas , jaarsoliin ogeeyyii ta’an isa leenjisuusaanii itti fufu . 
 Obboleessi Biruus jedhamuufi naannoo waggaa 50tiif jaarsa ta’ee tajaajile akkas jedheera : “ Tajaajilaa haaraa muudamee wajjin qajeelfamawwan hojjetaan amanamaaniifi ogeessi qopheesserra deebi’uun baay’ee na gammachiisa . 
 Kana malees , qajeelfamawwan hojii isaaf kennaman ibsan hundaa walii wajjin kan dubbisnu yommuu ta’u , hamma inni hojicha akka gaaritti barutti isaa wajjin hojjechuun na gammachiisa . ” 
 Tajaajilaan gumii tokko , muuxannoo argachaa yommuu adeemu akkamitti hojii tiksummaa raawwachuu akka danda’u leenjii argachuu danda’a . 
 Biruus itti fufuudhaan , akkas jedha : “ Hojii tiksummaa raawwachuuf yeroon tajaajilaa gumii tokko fuudhee deemu , caqasawwan nama ykn maatii daawwannu sana jajjabeessaniifi hojiidhaaf kakaasan akkamitti akka filatu ittan argisiisa . 
 Tajaajilaan tokko tiksee bu’aa gaarii argamsiisu akka ta’u yoo barbaadame , Macaafa Qulqulluu karaa bu’a qabeessa ta’een fayyadamuu kan danda’amu akkamitti akka ta’e karaa kanaan barachuunsaa barbaachisaadha . ” — Ibroota 4 : 12 ; 5 : 14 . 
 Tiksitoonni muuxannoo qaban , jaarsolii haaraa muudaman leenjisuu kan danda’an akkamitti ? 
 Tiksitoonni haaraa muudamanis leenjii dabalataa yoo argatan ni fayyadamu . 
 Niik obboleessi jalqabarratti ibsame akkas jedheera : “ Leenjiin obboloonni umuriidhaan na caalan lama naaf kennan baay’ee gaarii ture . 
 Obboloonni kun dhimmawwan tokko tokko akkamitti akka qaban sirriitti beeku turan . 
 Yaada ani kennu fudhachuu baatanis , yeroo hundumaa obsaan na dhaggeeffachuu isaaniirrayyuu , yaada ani kennuuf iddoo guddaa kennu turan . 
 Obboloota gumii keessatti argaman ulfinaan akka qaban arguukootti barumsa guddaa argadheera . 
 Jaarsoliin kun , rakkoo hiikuufis ta’e warra kaan jajjabeessuuf Macaafa Qulqulluu karaa bu’a qabeessa ta’een fayyadamuun barbaachisaa ta’uusaa akka gaariitti akkan hubadhu na gargaaraniiru . ” 
 Sagalee Waaqayyootiin Leenjifamuu 
 ( a ) Obboleessi tokko tiksee bu’a qabeessa ta’uuf maaltu isa barbaachisa ? 
 ( b ) Yesus , “ Barsiifni ani barsiisu kan koo miti ” kan jedhe maaliifi ? 
 Dhugumayyuu , Macaafni Qulqulluun , seera , seerawwan bu’uuraafi fakkeenyawwan tikseen tokko , “ hojii gaarii hundumaafis kan qophaa’e [ ga’eessa , NW ] akka ta’u ” gargaaran qabateera . 
 Obboleessi tokko barumsa biyya lafaa akka gaariitti kan barate ta’us , tiksee bu’a qabeessa ta’uu kan danda’u garuu beekumsa Macaafa Qulqulluu yoo qabaateefi beekumsa kana hojiirra oolchuu yoo danda’edha . 
 Fakkeenya Yesus qalbeeffadhu . 
 Yesus nama kamiyyuu caalaa beekumsa , hubannaafi tiksee ogummaa guddaa qabu ta’uyyuu , ogummaa mataasaarratti hundaa’ee hoolota Yihowaa hin barsiisne . 
 Akkas jedheera : “ Barsiifni ani barsiisu kan koo miti , kan isa ana ergee ti malee . ” 
 Yesus Abbaasaa isa samiitiif ulfina kan kenne maaliifi ? 
 “ Namni of keessaa fuudhee dubbatu , ulfina mataa isaa barbaada ” jechuudhaan sababiisaa ibseera . — Yohannis 7 : 16 , 18 . 
 Tiksitoonni ulfina mataasaanii barbaachuurraa fagaachuu kan danda’an akkamiitti ? 
 Tiksitoonni amanamoo ta’an ulfina mataasaanii barbaachuurraa ni fagaatu . 
 Gorsaafi jajjabinni isaan kennan Sagalee Waaqayyoorratti malee , beekumsa mataasaaniirratti kan hundaa’e ta’uu hin qabu . 
 Hojiin jaarsoliitti kenname , hoolonni “ yaada Kristos ” akka qabaatan gargaaruu malee , yaada jaarsolii akka qabaatan gochuu akka hin taane ni hubatu . 
 Fakkeenyaaf , jaarsi tokko abbaa manaafi haadha manaa gaa’elasaanii keessatti rakkoon uumame yommuu gargaaru , seerawwan bu’uuraa Macaafa Qulqulluufi barreeffamoota “ hojjetaan amanamaanii fi ogeessi ” qopheesse dhiisee , muuxannoo mataasaarratti hundaa’ee gorsa utuu isaaniif kennee rakkoo maaliitu uumama ? 
 Gorsisaa , dhiibbaa aadaa hawaasa naannoo sanaa kan qabuufi beekumsa mataasaa isa muraasarratti kan hundaa’e ta’uu danda’a . 
 Jaarsi kun aadaawwan tokko tokko gadhee akka hin taaneefi jireenya dabarserraa muuxannoo argate qabaachuu danda’a . 
 Haata’u malee , hoolonni caalaatti kan fayyadaman , ilaalcha namootaatiin ykn aadaa naannootiin akka geggeeffaman itti himuudhaan utuu hin ta’in , sagalee Yesusiifi dubbii Yihowaa akka dhaga’an yoo jajjabina argatan qofadha . — Faarfannaa 12 : 6 ; Fakkeenya 3 : 5 , 6 . 
 ‘ Hojjetaa Amanamaafi Ogeessaan ’ Leenjifamuu 
 Yesus ‘ hojjetaa amanamaafi ogeessaaf ’ hojii akkamii kenne ? 
 Sababiiwwan hojiin kutaa hojjetaa kanaa akka gaariitti akka hojjetamu godhan keessaa inni tokko maalidha ? 
 Tiksitoonni , akka Phexros , Yohannisiifi Phaawulos hundi , miseensota ‘ hojjetaa amanamaafi ogeessaa ’ turan . 
 Kutaan hojjetaa kanaa , obboloota Yesus warra hafuuraan dibamaniifi lafarratti argaman , jechuunis namoota Yesusii wajjin samiirratti mo’uuf abdii qaban kan qabatedha . 
 Guyyoota gara dhumaa kanatti , lakkoofsi namoota obboloota Kiristos ta’aniifi lafarratti argamanii hir’achaa dhufeera . 
 Hojiin lallabaa , Yesus dhumnisaa utuu hin dhufin dura akka hojjetaniif isaanitti kennes yeroo kamiyyuu caalaatti babal’achaa jira . 
 Hojiin kutaa hojjetaa kanaa akka gaariitti hojjetameera ! 
 Kan akkas jennu maaliifi ? 
 Sababiiwwan hojiin kun akka gaariitti akka hojjetamu godhan keessaa inni tokko , miseensonni “ hoolota kan biraa ” hojii lallabaafi barsiisuurratti leenjii akka argatan gochuusaati . 
 Yeroo ammaatti hojii kana bal’inaan hojjechaa kan jiran tuuta hoolota kan biraati . 
 Kutaan hojjetaa amanamaa , obboloota dhiiraa muudaman akkamitti leenjisa ? 
 Kutaan hojjetaa kanaa leenjii kana kan kennu akkamitti ? 
 Jaarraa jalqabaatti bakka buutonni kutaa hojjetaa kanaa ta’an , namoota gumii keessatti jaarsolii ta’anii tajaajilan akka muudaniifi akka leenjisaniif aboon kan isaaniif kennamee ture yommuu ta’u , isaanis gamasaaniitiin hoolota ni leenjisu turan . 
 Har’as haallisaa wal fakkaata . 
 Kutaan hojjetaa amanamaa , Qaama Olaanaa jedhamee beekamuufi jaarsolii hafuuraan dibaman muraasa qabate , gumiiwwan kumaatama kudhaniin lakkaa’amaniifi addunyaa maratti argaman keessatti , tajaajiltoota gumiifi jaarsolii akka muudaniifi akka leenjisaniif bakka buutotasaatiif aboo kenneera . 
 Kana malees , Qaamni Olaanaan kun miseensonni waajjira damee , daawwattoonni olaanaan , jaarsoliiniifi tajaajiltoota gumii hoolota akka gaariitti kunuunsuu akka danda’aniif , manneetii barumsaa leenjiin itti kennamu qopheesseera . 
 Akkasumas , xalayaa , barumsawwan Masaraa Eegumsaarratti ba’aniifi barreeffamoota garabiraa kan akka kitaaba Fedha Yihowaa Raawwachuuf Gurmaa’uu jedhamaniin qajeelfamawwan dabalataa dhiheessa . 
 * 
 ( a ) Yesus kutaa hojjetaa amanamaarratti amantii guddaa akka qabu akkamitti argisiise ? 
 ( b ) Namoonni karaa hafuuraa tiksitoota ta’an kutaa hojjetaa amanamaarratti amantaa akka qaban argisiisuu kan danda’an akkamitti ? 
 Yesus kutaa hojjetaa amanamaarratti amantaa guddaa waan qabuuf , “ qabeenya isaa hundumaa irratti ” jechuunis karaa hafuuraa qabeenya lafarraa qabu hundaarratti isa muudeera . 
 Tiksitoonni muudamanis , qajeelfama Qaamni Olaanaan isaaniif kennu hojiirra oolchuudhaan kutaa hojjetaa kanarratti amantaa akka qaban argisiisu . 
 Eeyyee , tiksitoonni warra kaan yommuu leenjisan , ofiisaaniitis Sagalee Waaqayyoorraa barachuuf fedhii yoo argisiisaniifi leenjii kutaan hojjetaa kanaa isaaniif kennu hojiirra yoo oolchan , karri hoolotaa tokkummaa akka qabaatu godhu . 
 Yihowaan miseensota gumii Kiristiyaanaa hunda akka kunuunsaniif , dhiirota akka gaariitti leenjisuusaatti guddaa galateeffachuu hin qabnuu ? 
 [ Footnotes ] 
 Dhugaa Baatota Yihowaatiin kan qophaa’e . 
 Maal Jettee Deebista ? 
 • Tiksitoonni ga’eessota ta’an warra kaan leenjisuu kan danda’an akkamitti ? 
 • Tiksitoonni barumsa yaada mataasaaniirratti hundaa’e barsiisuu kan hin qabne maaliifi ? 
 • Tiksitoonni kutaa hojjetaa amanamaarratti amantaa akka qaban argisiisuu kan danda’an akkamitti ? 
 Kana gochuu kan qaban maaliifi ? 
 Kiristos Isa Mooticha Amanamummaadhaan Tajaajiluu 
 “ Warri saba garaa garaa , warri gosa garaa garaa , warri afaan garaa garaa dubbatan hundinuu akka isa waaqessaniif , [ “ isa tajaajilaniif , ” NW ] gooftummaan , ulfinni , mootummaan isaaf in kenname . ” — DAANI’EL 7 : 14 . 
 1 , 2 . 
 Kiristos Dh.K.B . bara 33⁠tti guutummaatti aboo Mootummaasaa akka hin fudhanne akkamitti beekna ? 
 BULCHAAN namoota isaaf bitamaniif lubbuusaa kennuufi deebi’ee du’aa ka’uudhaan mootii ta’uu danda’u jiraa ? 
 Lafarra jiraachuudhaan namoonni isaaf bitaman akka isatti amananiifi isaaf amanamoo akka ta’an erga godhee booda , samiirratti mootii ta’ee bulchuu kan danda’e mootii kamidha ? 
 Kana malees , wantoota kana caalan gochuu kan danda’e Yesus Kiristos qofadha . 
 Yesus du’aa ka’ee gara samiitti erga deebi’ee , Dh.K.B . bara 33 Ayyaana Phenxeqosteetti Waaqayyo , “ goofticha waan hundumaa gararraa jiru kanas waldaa kristiyaanaatiif mataa godhee kenne . ” 
 Kiristos yeroo kanatti guutummaatti ta’uu baatus hamma tokko bulchuu jalqabee ture . 
 Jalqaba kan inni bulchuu eegale Kiristiyaanota dibamoo , jechuunis Israa’eloota warra hafuuraa “ Israa’el Waaqayyoo ” jedhamanidha . — Galaatiyaa 6 : 16 ; Qolosaayis 1 : 13 . 
 Dhaloota Kiristos booda , bara 33⁠tti Ayyaanni Phenxeqostee erga kabajamee naannoo waggaa 30 booda , Kiristos guutummaatti aboo Mootummaasaa akka hin fudhanne Phaawulos akkas jechuudhaan mirkaneesseera : “ Gara mirga Waaqayyoo taa’e . 
 Achi taa’ee diinonni isaa ejjeta miilla isaa hamma godhamanitti in eeggata . ” 
 Achiis Yohannis ergamaan Dh.K.B . naannoo dhuma jaarraa tokkoffaatti , Yihowaan inni Uumama Cufarratti Olaantummaa qabu , Mootummaa haaraa samiirratti hundeesserratti Yesus Kiristosiin mootii godhee muuduusaa mul’ataan argeera . 
 Bara 1914 kaasee Kiristos Mootii Mootummaa Masiihichaa ta’ee bulchuu jalqabuusaa seenaarraa hubachuu dandeenya . 
 * 
 ( a ) Misiraachoon Mootummichaa bara 1914 eegalee haala dinqisiisaa ta’e akkamiitiin lallabameera ? 
 ( b ) Gaaffiiwwan akkamii of gaafachuu dandeenya ? 
 Misiraachoon Mootummichaa bara 1914 jalqabee haala gammachiisaa ta’een sadarkaa olaanaarra ga’eera . 
 Kiristos Mootummaa Waaqayyoo isa samiirratti argamurratti Mootii ta’uudhaan “ diinota [ isaa ] gidduutti ” kan bulchaa jiru ta’uyyuu , sochii tajaajiltootasaa lafarratti argaman to’achuuf aboosaatti fayyadamaa jira . 
 ( Faarfannaa 110 : 1 , 2 ; Maatewos 24 : 14 ; Mul’ata 12 : 7 - 12 ) Kana malees , tajaajiltoonnisaa amanamoon lafarratti argaman seenaa ilamaan namootaa keessatti haala argamee hin beekneen , hojii guutummaa addunyaatti Macaafa Qulqulluu barsiisuurratti hirmaachuudhaan aboosaatiif gammachuudhaan bitamaa jiru . 
 ( Daani’el 7 : 13 , 14 ; Maatewos 28 : 18 ) Kiristiyaanonni hafuura qulqulluudhaan dibamaniifi “ ilmaan mootummaa ” ta’an “ afaan Kristos ” ykn ambaasaaddarootasaa ta’anii tajaajilu . 
 ‘ Hoolonni kan biraan ’ lakkoofsa hedduu qabaniifi bakka buutota Mootummaa Waaqayyoo ta’an amanamummaadhaan Kiristiyaanota dibamoo deggeraa jiru . 
 Haata’u malee , aboo Kiristos fudhachuufi dhiisuu keenya mirkaneessuuf of qoruu nu barbaachisa . 
 Guutummaatti isaaf amanamnaa ? 
 Mootii isa samiirra taa’ee bulchaa jiruuf amanamoo ta’uu keenya akkamitti argisiisuu dandeenya ? 
 Mee jalqaba sababii itti Kiristosiif amanamoo ta’uu qabnu haa ilaallu . 
 Mootii Amallisaa Amanamummaadhaan Akka Isaaf Bitamnu Nu Kakaasu 
 Yesus Mootii Muudame ta’ee yommuu lafa kanarra jiraachaa ture maalfaa raawwate ? 
 Kiristosiif amanamoo akka taanu wanti nu kakaasu , wantoota inni godheefi dinqisiifannaa amalawwansaa warra gaariidhaaf qabnudha . 
 Yesus inni Mootii akka ta’uuf muudame yeroo lafarra ture , guyyaa Waaqayyo murteessetti , guutummaa biyya lafaa yeroo bulchu wantoota raawwatu keessaa muraasasaanii argisiiseera . 
 Namoota beela’an nyaachiseera . 
 Kan dhukkubsatan , hir’ina qaamaa kan qaban , namoota arguu , dhaga’uuf dubbachuu hin dandeenye fayyiseera . 
 Warra du’an keessaallee namoota tokko tokko kaaseera . 
 Kana malees , jireenya Yesus lafarratti dabarse beekuun keenya , Mootiin keenya inni gara fuulduraatti biyya lafaa bulchu amalawwan akkamii akka qabu , caalaadhumattimmoo , jaalala inni hanga aarsaa godhee of dhiheessutti argisiise hubachuuf nu gargaara . 
 Kanaa wajjin haala wal qabateen Naappooliyoon Boonaappart akkas akka jedhe dubbatama : “ Iskindir , Qeesaar , Shaarlaamaanyiifi ani bulchiinsa bal’aa hundeessuu dandeenyeerra ; haata’u malee kana gochuu kan dandeenye akkamitti ? 
 Humnaanidha . 
 Mootummaasaa kan jaalalarratti hundeesse Yesus Kiristos qofadha . 
 Yeroo ammaattillee namoonni miliyoonaan lakkaa’aman isaaf jecha du’uuf fedhii qabu . ” 
 Amalli Yesus namoota garasaatti kan harkisee maaliifi ? 
 Yesus garraamiifi nama gad of deebisu waan tureef , dhiphina isaanirra ga’een namoonni ba’aan itti ulfaate hundi , barumsawwansaafi amalawwansaa warra gaariirraa jajjabina argatanii turan . 
 Ijoolleenillee isaa wajjin ta’uun isaan gammachiisa ture . 
 Namoonni gad of qabaniifi hubannaa qaban gammachuudhaan bartootasaa ta’aniiru . 
 Namootaaf kan yaadu ta’uunsaafi amala of kabachiisu qabaachuunsaa , dubartoonni Waaqayyoon sodaatan hedduun amanamoo akka isaaf ta’an kakaaseera . 
 Dubartoota kana keessaa baay’eensaanii yeroo inni tajaajilasaa raawwachaa ture yeroo , humnaafi qabeenyasaanii fayyadamuudhaan isa kunuunsaniiru . — Luqaas 8 : 1 - 3 . 
 Alaazaar yommuu du’e amalawwan Yesus warra gaarii kamfaatu mul’ate ? 
 Michuusaa kan ture Alaazaar yommuu du’e , amalawwan Kiristos warra gaarii keessaa tokko tokko ifatti mul’ataniiru . 
 Maariyaamiifi Maartaan gadduusaanii yommuu arge of keessatti dhiphatee , “ imimmaan isaa dhangalaase . ” 
 Yeroo muraasa booda Alaazaariin akka du’aa kaasu beekullee , “ hafuuratti dhiphatee garaan isaa raafame . ” 
 Achiis Yesus jaalalaafi gara laafinaan kaka’ee , aangoo Waaqayyo isaaf kenneen Alaazaariin du’aa kaase . — Yohannis 11 : 11 - 15 , 33 - 35 , 38 - 44 . 
 Yesusiif amanamoo ta’uu kan qabnu maaliifi ? 
 ( Saanduqa fuula 31⁠rra jiru ilaali . ) 
 Jaalalli Yesus wanta sirrii ta’eef qabu , jibbi inni fakkeessaafi hammeenyaaf qabu baay’ee kan nama dinqisiisudha . 
 Daldaltoota sassatoo ta’an al lama mana qulqullummaa keessaa ari’uudhaan tarkaanfii ija jabina gaafatu fudhateera . 
 Kana malees , yommuu lafarra jiraachaa ture , rakkoon hundumtuu isarra ga’uunsaa , rakkoof dhiphina nurra ga’u akka gaariitti hubachuuf isa gargaareera . 
 Akkasumas , Yesus jibbamuuniifi jal’inni namarratti raawwatamuunsaa miira namootaarratti miidhaa akkamii akka geessisu beeka . 
 Dhumarrattimmoo , jaalala Abbaasaa raawwachuufi namoota isaaf bitamaniif jireenya bara baraa argamsiisuuf jecha , du’a suukanneessaa ta’eef ija jabinaan dabarsee of kenneera . 
 Amalawwan Kiristos argisiise akkasii kun amanamummaadhaan isa tajaajiluukee akka itti fuftu si hin kakaasuu ? 
 Erga akkas ta’e , Kiristos isa Mootii ta’eef bitamuuf ulaagaan barbaachisu maalidha ? 
 Ulaagaawwan Kiristosiif Bitamuuf Barbaachisan 
 Namoota Kiristosiif bitamanirraa ulaagaawwan akkamiitu barbaadama ? 
 Mee fakkeenyawwan armaan gaditti argaman wal bira qabii ilaali : Yeroo baay’ee lammii biyya garabiraa ta’uuf ulaagaawwan tokko tokko guutuun barbaachisaadha . 
 Namoonni lammummaa biyya garabiraa argachuuf gaaffii dhiheessan , amala gaarii akka argisiisaniifi fayyaa ilaalchisee ulaagaa gaafataman guutuu qabu ta’a . 
 Namoonni Kiristosiif bitamanis amala qulqulluu argisiisuufi karaa hafuuraa haala gaariirratti argamuu isaan barbaachisa . — 1 Qorontos 6 : 9 - 11 ; Galaatiyaa 5 : 19 - 23 . 
 Kiristosiif amanamoo ta’uu keenya akkamitti argisiisuu dandeenya ? 
 Yesus Kiristos namoonni isaaf bitaman isaafis ta’e Mootummaasaatiif amanamummaa akka argisiisan isaanirraa eeguunsaa sirriidha . 
 Amanamummaa akkasii kanas kan argisiisan , Mootii Muudame ta’ee yeroo lafaarra ture barumsa inni barsiisee wajjin haala wal simuun jiraachuudhaani . 
 Qabeenyaaf dursa kennuu mannaa , fedhii Mootummichaafi jaalala Waaqayyootiif dursa kennu . 
 Haala rakkisaa keessatti kan argaman ta’aniyyuu , amala Kiristos calaqqisuuf yaalii godhu . 
 Kana malees , namoonni Kiristosiif bitaman warra kaaniif waan gaarii gochuuf dursa fudhachuudhaan fakkeenyasaa hordofu . — Maatewos 7 : 12 ; Yohannis 13 : 3 - 17 . 
 Amanamummaa Kiristosiif qabnu ( a ) maatii keessattiifi ( b ) gumii keessatti argisiisuu kan dandeenyu akkamitti ? 
 Karaa garabiraan bartoonni Yesus isaaf amanamoo ta’uusaanii itti argisiisanimmoo , maatiisaanii keessatti amala Kiristos calaqqisuudhaani . 
 Fakkeenyaaf , abbootiin manaa karaa amala Kiristos calaqqisuun haadhotii manaasaaniifi ijoolleessaanii kunuunsuudhaan , Mootiisaanii isa samiirratti argamuuf amanamoo ta’uusaanii argisiisu . 
 Haadhotiin manaa , amala qulqulluu argisiisuudhaan , akkasumas “ hafuura garraamummaa fi gabii ” qabaachuudhaan Kiristosiif akka amanamoo ta’an argisiisu . 
 Ijoolleenis akka Kiristos warrasaaniitiif ajajamuudhaan akka amanamoo ta’an argisiisuu qabu . 
 Yesus , warrisaa namoota gonkummaa hin qabne ta’anillee , yommuu dargaggeessa turetti isaaniif ni abboomama ture . 
 Namoonni Kiristosiif bitaman , amanamummaadhaan “ Obboloota jaallachuudhaan , gara - laafina ” argisiisuudhaanis isa fakkaachuuf yaalii godhu . 
 Akkasumas , ‘ Hamaa , hamaadhaan , abaarsas , abaarsaan deebisuu ’ mannaa amala ‘ gad of deebisuu ’ argisiisuudhaan Kiristosiin fakkaachuuf carraaqqii godhu . — 1 Phexros 3 : 8 , 9 ; 1 Qorontos 11 : 1 . 
 Namoonni Kiristosiif Bitaman Seerasaatiifis Ni Abboomamu 
 Namoonni Kiristosiif bitaman seerawwan kamiif abboomamu ? 
 Namoonni lammii biyya garabiraa ta’uuf gaaffii dhiheessan seera biyyasaanii isa haaraadhaaf akkuma ajajaman , namoonni Kiristosiif bitamanis jireenyasaanii wanta Yesus barsiiseefi ajaje hundaa wajjin wal simsiisuudhaan ‘ seera Kiristos raawwatu . ’ 
 Caalaadhumattimmoo , “ Seera mootichaa ” isa seera jaalalaa jedhamee waamamuuf amanamummaadhaan abboomamu . 
 Seerawwan kun maalfaa dabalatu ? 
 12 , 13 . 
 ‘ Seera Kiristosiif ’ amanamummaadhaan kan ajajamnu akkamiitti ? 
 Namoonni Kiristosiif bitaman gonkummaa hin qaban . 
 Kanaaf , ‘ obbolootasaanii garaa qulqulluudhaan jaallachuufi jaalala ho’aa isa garaa keessaa dhufuun jaallachuuf ’ carraaqqii gochuu isaan barbaachisa . 
 Kiristiyaanonni , “ namni tokko isa kaan yoo komate , ” ‘ waliif danda’uufi waliif dhiisuudhaan ’ seera Kiristos amanamummaadhaan hojiirra oolchu . 
 Seera kanaaf abboomamuunsaanii hir’ina namootaarratti utuu hin ta’in , wantoota akka wal jaallatan isaan godhanirratti akka xiyyeeffatan gargaara . 
 Atoo namoota jaalalaan Mootiisaanii isa jaalala qabeessa ta’eef amanamummaadhaan bitamaniifi “ jaalala isa wanta hundumaa raawwatamaa godhee walitti hidhu ” qaban keessaa tokko ta’uukee ni dinqisiifattaa ? — Qolosaayis 3 : 13 , 14 . 
 Kana malees , jaalalli Yesus argisiise jaalala namoonni waliisaaniitiif qaban akka caalu dubbateera . 
 Namoota nu jaallatan qofa kan jaallannu yoo ta’e , ‘ warra kaan caalaa waan goone ’ hin qabnu jechuudha . 
 Akkas kan goonu yoo ta’e jaalalli keenya guutuu hin ta’u . 
 Yesus namoota nu jibbaniifi nu ari’atan , jechuunis namoota diinota keenya ta’aniifillee jaalala isa seera bu’uuraarratti hundaa’e argisiisuudhaan Abbaasaa akka fakkaannu nu gorseera . 
 Jaalalli akkasii kun namoonni Mootummichaaf bitaman hojiisaanii isa barbaachisaa ta’etti amanamummaadhaan akka itti fufan isaan gargaara . 
 Hojiin kun maalidha ? 
 Amanamummaan Namoota Kiristosiif Bitamanii Ni Qorama 
 Hojiin lallabaa baay’ee barbaachisaa kan ta’e maaliifi ? 
 Yeroo ammaatti namoota Mootummaa Waaqayyootiif bitamanitti hojiin baay’ee barbaachisaa ta’e , jechuunis ‘ waa’ee Mootummaa Waaqayyoo warra kaanitti dhugaa ba’uu ’ itti kennameera . 
 Yihowaan uumama cufarratti Olaantummaa kan qabu ta’uusaa kan mirkaneessu Mootummaa Masiihichaa waan ta’eef , kana gochuunsaanii baay’ee barbaachisaadha . 
 Namoonni yeroo misiraachicha lallabnu nu dhaggeeffatan carraa Mootummichaaf bitamuuf isaan dandeessisu argatu . 
 Akkasumas , deebiin namoonni misiraachoo kanaaf kennan , firdii Kiristos kennuuf bu’uura ta’ee tajaajila . 
 Kanaafuu , amanamummaa Kiristosiif qabnu karaa itti argisiisnu keessaa inni guddaan , abboommii inni waa’ee Mootummichaa akka lallabnuuf nuu kenne raawwachuudha . — Maatewos 28 : 18 - 20 . 
 Amanamummaan Kiristiyaanotaa kan qoramu maaliifi ? 
 Seexanni hanga humnisaa danda’etti hojii misiraachoo Mootummichaa lallabuu kan mormu yommuu ta’u , warri biyya bulchanis aboo Waaqayyoo Kiristosiif kenne hin fudhanne . 
 ( Faarfannaa 2 : 1 - 3 , 6 - 8 ) Kiristos akkas jechuudhaan bartootasaa akeekkachiiseera : “ Hojjetaan isa hojjechiifatu irra hin caalu ! . . . 
 Kanaaf na ari’atanii yoo jiraatan isinis in ari’atu . ” 
 Kanaaf , duuka buutonni Kiristos lola hafuuraa amanamummaansaanii akka qoramu godhu keessatti argamu . — 2 Qorontos 10 : 3 - 5 ; Efesoon 6 : 10 - 12 . 
 Namoonni Mootummichaaf bitaman ‘ Waaqayyoof kan fudhachuun isaaf ta’u kan kennan ’ akkamitti ? 
 Ta’uyyuu , namoonni Mootummaa Waaqayyootiif bitaman Mootiisaanii isa ijaan hin argamneef amanamoo ta’anii kan jiraatan yommuu ta’u , namoota aboorratti argamaniifis ulfina ni kennu . 
 Yesus : “ Mootichaaf , kan fudhachuun isaaf ta’u kennaa , Waaqayyoofis kan fudhachuun isaaf ta’u kennaa ! ” 
 jechuudhaan dubbateera . 
 Kanaafuu , namoonni Kiristosiif bitaman seerawwan mootummaa abboommii Waaqayyoo wajjin wal hin faallessineef ni ajajamu . 
 Haata’u malee , manni murtii olaanaa warra Yihudii abboommii Waaqayyoo cabsuudhaan bartoonni Yesus akka hin lallabne yommuu dhowwanitti , ija jabinaan , garuu karaa ulfina qabuun , “ Nuyi namaaf abboomamuu irra , Waaqayyoof abboomamuutu nu irra jira ” jechuudhaan deebii kennaniiru . — Hojii Ergamootaa 1 : 8 ; 5 : 27 - 32 . 
 Qorumsa amanamummaa keenyarra ga’u ija jabinaan mo’uu kan dandeenyu akkamitti ? 
 Kiristiyaanonni yeroo ari’atamni isaanirra ga’u Mootiisaaniitiif amanamoo ta’anii jiraachuuf ija jabinni akka isaan barbaachisu beekamaadha . 
 Ta’us Yesus akkas jedheera : “ Anaaf jedhanii namoonni yommuu isin arrabsan , yommuu isin ari’atan , ( sobaan ) waan hundumaa yommuu isin irratti dudubbatanis gammadaa ! . . . 
 Egaa yeroo hundumaa gammadaa ililchaa waaqa irratti gatiin keessan guddaa in ta’a . ” 
 Bartoonni Yesus jaarraa tokkoffaatti turan jechoonni kun dhugaa ta’uusaanii hubataniiru . 
 Waa’ee Mootummichaa lallabuusaanii dhaabuu diduusaaniitiin yommuu reebaman , wanta isaanitti dhaga’ame Macaafni Qulqulluun akkas jechuudhaan ibsa : “ Ulfinni maqaa kanaaf salphachuu waan isaaniif ta’eef , gammadaa yaa’icha biraa gad ba’an . 
 Ergamoonni guyyuma guyyaatti mana qulqullummaatti , mana manattis , barsiisuudhaaf Yesus , Masiihii akka ta’e misraachoo himuuttii gargar hin kunne . ” 
 Atis yommuu rakkoon sirra ga’u , yeroo dhukkubsattu , nama jaallattu du’aan dhabuudhaan yommuu gaddi sirra ga’u ykn ennaa mormiin sirra ga’u jabaattee kan dhaabattu yoo ta’e , amanamummaakee argisiisaa waan jirtuuf galateeffatamuu qabda . — Roomaa 5 : 3 - 5 ; Ibroota 13 : 6 . 
 Jechoonni Yesus Phonxos Philaaxositti dubbate maal argisiisu ? 
 Mootii Muudame kan ture Yesus lammii warra Roomaa Phonxos Philaaxos isa bulchaa biyyaa tureen akkas jedheera : “ Mootummaan inni kan kootii mootummaa biyya lafa kanaa miti ; utuu mootummaa biyya lafa kanaa ta’ee , akka ani warra Yihudootaatti hin kennamneef , namoonni koo anaaf in lolu turan ; garuu mootummaan inni kan kootii mootummaa biyya lafa kanaa miti . ” 
 Kanaan kan ka’es , namoonni Mootummaa isa samiitiif bitaman eenyuuniyyuu miidhuuf meeshaa waraanaa hin hidhatan . 
 Walitti bu’iinsa namoota gidduutti godhamu kamiyyuu keessas hin seenan . 
 Kiristos isa “ Angafa nagaa ” ta’eef amanamoo waan ta’aniif , dhimmawwan biyya lafaa isa namoonni akka wal qoodan godhu keessa hin galan . — Isaayaas 2 : 2 - 4 ; 9 : 6 , 7 . 
 Namoonni Amanamummaadhaan Bitaman Eebba Bara Baraa Argatu 
 Namoonni Kiristosiif bitaman yeroo gara fuulduraa amantaa guutuudhaan eeggachuu kan danda’an maaliifi ? 
 Namoonni Kiristos isa “ Mootii moototaa ” ta’eef amanamummaadhaan bitaman yeroo gara fuula duraa amantaa guutuudhaan eeggatu . 
 Yeroo bulchiinsisaa lafa kana bulchuu jalqabus hawwii guddaadhaan eegu . 
 Dibamtoonni amanamoon “ Ilmaan mootummaa ” ta’an , abdiisaanii isa gammachiisaa Kiristosii wajjin dhaalan hawwii guddaadhaan eeggatu . 
 ‘ Hoolonni kan biraan ’ Kiristosiif amanamoo ta’anis , yeroo Mootiinsaanii akka armaan gadii jedhee dubbatu hawwiidhaan eeggatu : “ Isin yaa warra abbaa kootiin eebbifamtanii , kottaa ! 
 Mootummaa isaa isa uumama biyya lafaatii jalqabee isiniif qophaa’etti [ jannata isa lafarratti argamuufi Mootummaa Waaqayyootiin bulfamu ] galaa ! ” 
 Egaa Mootummichaaf kan bitamnu hundi , Kiristos Mooticha amanamummaadhaan tajaajiluu keenya itti fufuuf murtoo haa goonu ! 
 [ Footnotes ] 
 Odeeffannoo dabalataa argachuuf , kitaaba Ragaa Dhiheessuu jedhamuufi Dhugaa Baatota Yihowaatiin qophaa’e fuula 94 - 96⁠rraa , mataduree “ Dhugaa Baatonni Yihowaa Mootummaan Waaqayyoo kan hundaa’ee bara 1914⁠tti kan jedhan maaliifi ? ” 
 jedhu ilaali . 
 Ibsuu Ni Dandeessaa ? 
 • Kiristos amanamoo akka taanu nurraa eeguunsaa sirrii kan ta’e maaliifi ? 
 • Namoonni Kiristosiif bitaman amanamummaa isaaf qaban argisiisuu kan danda’an akkamitti ? 
 • Kiristos isa Mootichaaf amanamoo ta’uu kan qabnu maaliifi ? 
 [ Box on page 31 ] 
 AMALAWWAN KIRISTOS QABU KAN BIRAA 
 Namoota wal hin caalchisu — Yohannis 4 : 7 - 30 . 
 Oo’a qabeessadha — Maatewos 9 : 35 - 38 ; 12 : 18 - 21 ; Maarqos 6 : 30 - 34 . 
 Jaalala lubbuusaa aarsaa godhee akka dhiheessu godhu qaba ture — Yohannis 13 : 1 ; 15 : 12 - 15 . 
 Amanamummaa — Maatewos 4 : 1 - 11 ; 28 : 20 ; Maarqos 11 : 15 - 18 . 
 Namootaaf ni gadda ture — Maarqos 7 : 32 - 35 ; Luqaas 7 : 11 - 15 ; Ibroota 4 : 15 , 16 . 
 Sababi qabeessa ta’uu — Maatewos 15 : 21 - 28 . 
 Badiisa Jalaa Ooluuf Qophii Gooteettaa ? 
 “ Dhaloota kana keessaa , ati na duratti qajeelaa akka taate waanan argeef , ati warra mana kee hundumaa wajjin markabichatti gali ! ” — UUMAMA 7 : 1 . 
 Yihowaan bara Nohitti namoota badiisarraa oolchuuf qophii akkamii godhee ture ? 
 YIHOWAAN , bara Nohitti ‘ warra Waaqayyo malee jiraatanirratti bishaan badiisaa fiduudhaan balleessuyyuu , ’ karaa itti badiisa kanarraa ooluu danda’amus qopheessee ture . 
 Waaqni dhugaa , Nohi inni nama qajeelaa ture badiisa bishaanii kanarraa ooluuf akkamitti akka markaba hojjechuu qabu qajeelfama ifa ta’e kenneefii ture . 
 ( Uumama 6 : 14 - 16 ) Akkuma tajaajilaa Waaqayyoo amanamaa ta’e tokkorraa eegamu , “ Nohi akkuma Waaqayyo isa abboometti kana hundumaa hojjetee in raawwate . ” 
 Yeroo ammaatti lubbuudhaan jiraachuu kan dandeenye , Nohi Waaqayyoof waan abboomameefidha . — Uumama 6 : 22 . 
 2 , 3 . ( a ) Namoonni bara Nohitti turan wanta Nohi hojjete ijaan arganiyyuu maal utuu hin godhin hafaniiru ? 
 ( b ) Nohi markabicha keessa yommuu lixu amantaa akkamii qaba ture ? 
 Markaba hojjechuun hojii salphaa hin turre . 
 Namoonni baay’een bara sana turan , hojii Nohiifi maatiinsaa hojjetan utuu hin dinqisiifatin hin oolan . 
 Haata’u malee , wanti isaan argan fayyinnisaanii kan hundaa’e markabicha keessa lixuudhaan ta’uusaa akka amanan isaan hin taasisne . 
 Dhumarrattis obsi Waaqayyo biyya lafaa isa hammeenyaan guutameef qabu ni dhume . — Uumama 6 : 3 ; 1 Phexros 3 : 20 . 
 Nohiifi maatiinsaa hojii baay’ee ulfaataa ta’e kana waggoota baay’eedhaaf erga hojjetanii booda , Waaqayyo Nohiin : “ Dhaloota kana keessaa , ati na duratti qajeelaa akka taate waanan argeef , ati warra mana kee hundumaa wajjin markabichatti gali ! ” 
 jedheen . 
 Sagalee Waaqayyootti amanuudhaan , “ Nohi , haadha manaa isaa , ilmaan isaa , dubartoota ilmaan isaa wajjin markabichatti in gale . ” 
 Achiis , Yihowaan waaqeffattootasaa badiisarraa oolchuuf jecha balbala markabichaa cufe . 
 Lafti yommuu bishaaniin liqimfamte , markabni Waaqayyo tajaajiltootasaa amanamoo ta’aniif qopheesse amansiisaa ta’uunsaa ifatti mul’ateera . — Uumama 7 : 1 , 7 , 10 , 16 . 
 Haalli Bara Keenyaa Bara Nohi Wajjin Wal Fakkaata 
 4 , 5 . ( a ) Yesus yeroo itti haala ijaan hin argamneen deebi’ee dhufu yeroo isa kamii wajjin wal fakkeesseera ? 
 ( b ) Wantoonni bara Nohiifi bara keenya wal fakkeessan maalfa’i ? 
 “ Bara Nohitti akkuma ture , bara dhufa ilma namaattis akkasuma in ta’a . ” 
 Yesus akkas jedhee dubbachuunsaa , yeroon inni haala ijaan hin argamneen deebi’ee itti dhufu bara Nohi wajjin akka wal fakkaatu ibsuusaa kan ture yommuu ta’u , kunis sirriitti raawwiisaa argateera . 
 Keessumaa bara 1919 asitti , akeekkachiisni wanta Nohi lallabee wajjin wal fakkaatu saba hundumaaf lallabamaa jira . 
 Walumaa galatti , ilaalchi namoonni akeekkachiisa kanaaf qaban ilaalcha namoonni bara Nohi turan qabanirraa adda miti . 
 “ Lafti humnaan wal irratti ka’uu isaaniitiin waan guuteef , ” Yihowaan bishaan badiisaa fiduudhaan tarkaanfii fudhateera . 
 ( Uumama 6 : 13 ) Nohiifi maatiinsaa walirratti ka’uu yeroo sana turerratti hirmaachuu dhiisuunsaaniifi namoota nagaa barbaadan ta’uudhaan markabicha hojjechuutti fufuunsaanii namoota isaan arganiif kan ifatti mul’atu ture . 
 Har’as haaluma wal fakkaatu argina . 
 Namoonni yaada qajeelaa qaban , “ garaa garummaa warra qajeelotaa fi warra jal’oota gidduu jiru , warra . . . 
 Waaqayyoof hojjetuu fi warra . . . hin hojjenne gidduu jirus . . . [ arguu ] ” danda’u . 
 ( Miilkiyaas 3 : 18 ) Namoonni ilaalcha sirrii qaban Dhugaa Baatonni Yihowaa haqaan kan hojjetan , gaarummaa kan qaban , nagaa kan qabaniifi hojiisaanii garaa guutuudhaan kan hojjetan ta’uusaanii hubachuudhaan kan isaan dinqisiifatan yommuu ta’u , amalawwan akkasii kunis saba Waaqayyoo saba kaanirraa adda taasisu . 
 Dhugaa Baatonni Yihowaa karaa kamiiniyyuu walirratti ka’uurratti kan hin hirmaanne ta’uusaaniirrayyuu , hafuura Waaqayyootiin geggeeffamuus ni fedhu . 
 Namoota nagaa qabaniifi karaa qajeelummaarra deddeebi’an kan ta’anis kanumaafi . — Isaayaas 60 : 17 . 
 6 , 7 . ( a ) Namoonni bara Nohitti turan wanti isaan utuu hin hubatin hafan maal ture ? 
 Yeroo har’aatti haallisaa kan wal fakkaatu akkamitti ? 
 ( b ) Dhugaa Baatonni Yihowaa namoota kaanirraa adda ta’anii akka ilaalaman fakkeenyawwan argisiisan kamfa’i ? 
 Namoonni bara Nohi turan , akka inni gargaarsa Waaqayyoo qabuufi qajeelfama Waaqayyoo hordofu utuu hin hubatin hafaniiru . 
 Kanaan kan ka’es akeekkachiisa Nohiif xiyyeeffannaa kennuu dhiisuudhaan utuu tarkaanfii hin fudhatin hafaniiru . 
 Namoonni yeroo ammaatti argaman saba Waaqayyoofis ta’e akeekkachiisa isaan kennaniif ilaalcha akkamii qabu ? 
 Namoonni hedduun hojii lallabaa Dhugaa Baatonni Yihowaa raawwachaa jiraniifi amalasaanii kan dinqisiifatan ta’anillee , baay’eensaanii hojii lallabaa isaan raawwataniifi akeekkachiisa Macaafa Qulqulluurratti hundaa’uudhaan kennaa jiraniif iddoo guddaa hin kennan . 
 Ollaawwan , namoonni qacaranii isaan hojjechiisan ykn firoottansaanii amalawwan gaarii Kiristiyaanonni dhugaa argisiisan kan dinqisiifatan ta’aniyyuu , “ Utuu Dhugaa Baatota Yihowaa ta’uu baatanii gaarii ture ” jechuudhaan komii dhiheessu . 
 Namoonni kun Dhugaa Baatonni Yihowaa , jaalala , nagaa , gaarummaa , arjummaa , amanamummaa , garraamummaafi amala of qabuu argisiisuu kan danda’an hafuura Waaqayyootiin waan geggeeffamaniif ta’uusaa hin hubatan . 
 Amalawwan gaariin isaan argisiisan kun ergaasaanii dhaggeeffachuuf caalaatti isaan kakaasuu qaba ture . 
 Fakkeenyaaf , Dhugaa Baatonni Yihowaa Ruusiyaa keessatti Galma Mootummaa ijaaru turan . 
 Namni tokko dhaabatee warra hojjechaa jiran keessaa isa tokkoon akkas jedhe : “ Bakka ijaarsaa nama dinqisiisu akkasii argee hin beeku ; kan tamboo xuuxu , kan nama arrabsu ykn kan machaa’e hin jiru ! 
 Ati Dhugaa Baatuu Yihowaatii ? ” 
 Innis deebisee , “ Utuun lakki siin jedhee na amantaa ? ” 
 jedhee isa gaafate . 
 Namichis deebisee , “ Matumaa ” jechuudhaan deebii kenne . 
 Magaalaa Ruusiyaa garabiraattimmoo bulchaan magaalichaa Dhugaa Baatonni Yihowaa Galma Mootummaa haaraa yommuu ijaaran argee baay’ee dinqisiifate . 
 Dur , gareen amantii hundi tokko jedhee amanaa akka ture erga ibsee booda , Dhugaa Baatonni Yihowaa haala ofittummaarraa walaba ta’een garaasaaniitii yommuu hojjetan arguusaatiin ilaalchasaa akka jijjiire dubbateera . 
 Dhugaa Baatonni Yihowaa namoota qajeelfama Macaafa Qulqulluu wajjin haala wal faallessuun jiraatanirraa adda ta’uusaanii fakkeenya kanarraa hubachuun ni danda’ama . 
 Badiisa sirna hamaa kanarra ga’urraa ooluun keenya maalirratti kan hudaa’edha ? 
 Badiisni ‘ biyya lafaa ’ yeroo sana ture yommuu dhihaate , Nohi nama “ qajeelina lallabu ” ta’ee amanamummaadhaan tajaajileera . 
 Sabni Yihowaa , guyyoota gara dhumaa badiisni sirna kanaa itti dhihaate kanatti ulaagaa inni qajeelummaadhaaf baaseefi misiraachoo badiisarraa ooluudhaan gara addunyaa haaraatti galuun akka danda’amu ibsu lallabaa jiru . 
 Nohiifi maatiinsaa markaba keessa lixuudhaan badiisarraa ooluu akkuma danda’an , namoonni yeroo ammaatti argamanis fayyinnisaanii amantaa qabaachuufi kutaa jaarmiyaa Waaqayyoo isa uumama cufaafi yeroo ammaa lafarratti argamu amanamummaadhaan deggeruusaaniirratti kan hundaa’edha . 
 Badiisarraa Ooluuf Amantaan Barbaachisaadha 
 9 , 10 . 
 Badiisa sirna Seexanaatti dhufu jalaa ooluu yoo barbaanne amantaa qabaachuun kan nu barbaachisu maaliifi ? 
 Namni tokko badiisa yeroo dhihootti biyya lafaa isa to’annaa Seexanaa jalatti argamurra ga’u jalaa ooluu yoo barbaade maal gochuu qaba ? 
 Jalqaba eegumsaafi da’oo argachuun akka isa barbaachisu hubachuu qaba . 
 Kana malees , eegumsa akka argatuuf qophii isaaf godhametti fayyadamuu qaba . 
 Namoonni bara Nohitti turan badiisa isaanitti dhufu jalaa ooluuf da’oon akka isaan barbaachisu utuu hin hubatin waan hafaniif , yaannisaanii sochiiwwan guyyaa guyyaan godhaniin qabamee ture . 
 Kana malees Waaqayyorratti amantaa hin qaban turan . 
 Karaa garabiraadhaanimmoo , Nohiifi maatiinsaa eegumsa argachuufi badiisarraa ooluun akka isaan barbaachisu hubataniiru . 
 Akkasumas , Yihowaa isa uumama cufarratti Olaantummaa qaburratti amantaa guddaa qabu turan . 
 Phaawulos akkas jechuudhaan barreesseera : “ Amantii malee immoo Waaqayyoon gammachiisuun hin danda’amu . 
 Eenyu illee Waaqayyootti dhi’aachuu yoo barbaade , inni akka jiru , warra isa barbaadaniifis gatii isaanii akka kennuuf amanuun isa irra jira . ” 
 Itti fufuudhaanis akkas jedheera : “ Nohi amantiidhaan isa Waaqayyo waa’ee waan yeroo sanatti ija namaatti hin mul’anneetiif akeekkachiise dhaga’ee sodaatee , warra mana isaa oolchuufis bidiruu tolfate ; amantii isaatiin immoo biyya lafaatti yakka muree , qajeelina amantiidhaan argamus qabeenya isaa in godhate . ” — Ibroota 11 : 6 , 7 . 
 Baroota darbanitti karaa Yihowaan sabasaatiif eegumsa godherraa barumsa maalii arganna ? 
 Sirni hamaan yeroo ammaatti argamu yommuu badu ooluu yoo barbaanne , sirni kun akka badu amanuu caalaa wanti gochuu qabnu jira . 
 Qophii Waaqayyo fayyinaaf qopheessetti guutummaatti fayyadamuudhaan amantaa akka qabnu argisiisuu qabna . 
 Aarsaa furii Ilma Waaqayyoo Yesus Kiristositti amanuu nu barbaachisa . 
 Haata’u malee , namoonni bishaan badiisaarraa oolan namoota markabicha keessa lixan qofa ta’uusaanii hubachuun keenya barbaachisaadha . 
 Haaluma wal fakkaatuunis , Israa’el durii keessatti namni utuu hin beekin nama ajjeese eegumsa argachuu kan danda’u , mandara kooluun itti galamutti dursee yoo baqateefi hanga hangafni lubootaa yeroo sanatti ture du’utti achi yoo ture qofadha . 
 ( Lakkoobsa 35 : 11 - 32 ) Bara Museetti , dhahicha kurnaffaa ga’een hangafni ijoollee warra Gibxii ajjeefamanii turan ; haata’u malee , ijoolleen Israa’elootaa oolaniiru . 
 Maaliif ? 
 Yihowaan akkas jechuudhaan Museedhaaf qajeelfama kennee ture : “ Yommus warri qalan [ Israa’eloonni ] dhiiga isaa [ dhiiga xobbaallaa Ayyaana Irra Darbaa ] irraa fuudhanii michichila balbalaa lamaanuu , buusaa mataa balbalaa lamaanuu , buusaa mataa balbalaa manneen xobbaallicha keessatti nyaataniitti haa diban ! . . . 
 Isin keessaa immoo namni tokko illee hamma bari’utti mana isaatii gad hin ba’in ! ” 
 ( Ba’uu 12 : 7 , 22 ) Ijoollee Israa’elootaa hangafa ta’an keessaa , mana buusaan mataa balbalaafi michichillisaa dhiigni itti dibame keessaa ba’uudhaan qajeelfama Waaqayyo kenne kan cabse jiraa ? 
 Hundi keenya maal jennee of gaafachuu qabna ? 
 Maaliif ? 
 Nutis haala dhuunfaa keenyarratti of eeggannoodhaan yaaduuf sababii ga’aa qabna . 
 Qophii Yihowaan karaa hafuuraa eegumsa akka argannuuf godherraa faayidaa argachaa jirraa ? 
 Namoonni qophii kanarraa faayidaa argatan yeroo rakkinni guddaan dhufu gammachuufi galata guddaadhaan imimmaan dhangalaasu . 
 Warri kaan garuu gaddaafi gaabbiidhaan boo’u . 
 Sirreeffamni Jaarmiyaan Yihowaa Yeroo Yeroodhaan Godhu Badiisarraa Ooluuf Nu Gargaara 
 ( a ) Fooyya’iinsi gama jaarmiyaatiin godhame bu’aa akkamii argamsiiseera ? 
 ( b ) Fooyya’iinsa yeroodhaa gara yerootti godhame keessaa tokko tokko ibsi . 
 Yihowaan , jaarmiyaansaa inni lafarratti argamuufi kutaa jaarmiyaasaa isa uumama cufaa ta’e , yeroodhaa gara yerootti fooyya’iinsa argisiisaa akka adeemu godheera . 
 Kunis jaarmiyaansaa caalaatti jabaatee akka dhaabatuufi amansiisaa akka ta’u godheera . 
 Waggoota bara 1870 hanga bara 1932 turanitti , obboloonni jaarsoliifi diiyaaqonii ta’anii tajaajilan miseensota gumichaatiin filatamu turan . 
 Bara 1932⁠tti jaarsolii utuu hin ta’in koree tajaajilaa filachuun kan jalqabame yommuu ta’u , itti gaafatamummaan koree kanaas dirikteera tajaajilaa muudame gargaaruu ture . 
 Bara 1938⁠tti namoonni gumii keessatti tajaajilan hundi , karaa ti’ookraasiitiin muudamuu jalqaban . 
 Bara 1972 eegalee , ilaaltonni olaanaaniifi tajaajiltoonni gumii qajeelfama Qaama Olaanaa Dhugaa Baatota Yihowaatiin karaa ti’ookraasii muudamuu kan jalqaban yommuu ta’u , yaanni deggersaa dhihaate fudhatama yoo argate xalayaan kana ibsu gumiiwwaniif ergama . 
 Yeroo boodammoo , ga’een Qaama Olaanaa guddachaa waan adeemeef jijjiiramawwan hojicha caalaatti fooyyessan raawwatamaniiru . 
 Bara 1959⁠tti leenjii akkamiitu jalqabame ? 
 Bara 1950⁠tti qo’annoon Faarfannaa 45 : 16⁠rratti gadi fageenyaan godhame , sagantaan leenjii itti fufiinsa qabu akka jalqabamuuf karaa bane . 
 Caqasichi akkas jedha : “ Ilmaan kee iddoo abboota kee in bu’u , ati lafa hundumaatti akka isaan biyya mo’an in goota . ” 
 Jaarsoliin yeroo ammaatti gumicha geggeessuudhaan tajaajilan , itti gaafatamummaa ammas ta’e Armaagedoon booda qabaniif leenjii argachaa jiru . 
 Manni Barumsaa Tajaajila Mootummaa bara 1959⁠tti jalqabame . 
 Sassaabdota olaanaa yeroo sanatti tajaajiltoota gumii jedhamanii waamamaniif leenjii ji’a tokko fudhatutu kennama ture . 
 Yeroo ammaatti manni barumsaa kun ilaaltota olaanaafi tajaajiltoota gumii hundaaf leenjii kenna . 
 Obboloonni kunimmoo Dhugaa Baatota gumiisaanii keessatti argaman leenjisu . 
 Karaa kanaanis , Dhugaa Baatonni Yihowaa hundi karaa hafuuraa gargaarsa argachuusaaniirrayyuu , wangeela Mootummichaa yommuu lallaban tajaajilasaaniirratti caalaatti bu’a qabeeyyii ta’uuf gargaarsa argataniiru . — Maarqos 13 : 10 . 
 Karaawwan lamaan qulqullinni gumii Kiristiyaanaa akka eegamu gargaaran kamfa’i ? 
 Namoonni miseensa gumii Kiristiyaanaa ta’uu barbaadan ulaagaawwan guutuu qaban qabu . 
 Ga’istoonni bara Nohi turan markabicha keessa lixuun akkuma hin heyyamamneef , ga’istoonni bara keenyatti argamanis gumii Kiristiyaanaa keessatti iddoo hin qaban . 
 Caalaadhumattimmoo , Dhugaa Baatonni Yihowaa bara 1952 eegalee , qophii namoota qalbii hin geddaranne gumii keessaa baasuudhaan qulqullina gumichaa eeguuf godhame deggeraniiru . 
 Haata’u malee , namoota garaasaanii guutuudhaan qalbii geddarataniif ‘ miillasaaniitiif akka ta’utti daandii qajeelaa irra adeeman ’ akka argataniif qophiin jaalalarratti hundaa’e ni godhamaaf . — Ibroota 12 : 12 , 13 ; Fakkeenya 28 : 13 ; Galaatiyaa 6 : 1 . 
 Sabni Yihowaa karaa hafuuraa haala akkamii keessatti argamu ? 
 Dhugaa Baatonni Yihowaa badhaadhina hafuuraa kan argatan dingata ykn akka tasaa miti . 
 Yihowaan karaa Isaayaas raajichaa akkas jedheera : “ Kunoo , garboonni koo in nyaatu , isin garuu in beeloftu ! 
 Kunoo , garboonni koo in dhugu , isin garuu in dheebottu ! 
 Kunoo garboonni koo in gammadu , isin garuu in yeellaasifamtu ! 
 Kunoo , garboonni koo garaa isaaniitti gammadanii in faarfatu , isin garuu garaan keessan waan gadduuf , hafuurri keessanis waan cabeef in wawwaattu ! ” 
 ( Isaayaas 65 : 13 , 14 ) Yihowaan nyaata hafuuraa yeroosaatti qophaa’uufi karaa hafuuraa nu gargaaru nuu qopheessuusaa itti fufuudhaan jabaannee akka dhaabannu gochaa jira . — Maatewos 24 : 45 . 
 Badiisarraa Ooluuf Of Qopheessaa 
 Qophii fayyinaaf nu qopheessu gochuuf maaltu nu gargaara ? 
 Yeroon kun , yeroo kamiyyuu caalaatti gorsa akkas jedhu yeroo itti hojiirra oolchinudha : “ Jaalala argisiisuudhaaf , waan gaarii hojjechuudhaafis kottaa tuttuqnee yaada walii in kaafnaa ! 
 Akka jara tokkotti amala ta’e , nuyi walitti qabamuu keenya hin dhiifnu ; . . ittuma caalchifnee wal jajjabeessina . ” 
 Yeroo ammaatti gumiiwwan Dhugaa Baatota Yihowaa 98,000 ol ta’an kan argaman yommuu ta’u , gumiiwwan kana keessaa isa tokko keessatti walitti qabamuun , akkasumas sochii gumichi godhurratti hirmaachuun keenya , fayyinaaf akka of qopheessinu nu gargaara . 
 “ Namummaa haaraa ” uffachuufi qophii Yihowaan fayyinaaf godhe namoonni kaan akka beekan gargaaruuf garaa keenyaa yommuu carraaqnu gargaarsa obboloota keenyaa ni arganna . — Efesoon 4 : 22 - 24 ; Qolosaayis 3 : 9 , 10 ; 1 Ximotewos 4 : 16 . 
 Gumii Kiristiyaanaatti maxxantee jiraachuuf kan murteessite maaliifi ? 
 Seexanniifi biyyi lafaa inni hamaan to’annaasaa jala jiru gumii Kiristiyaanaarraa nu fageessuuf hawwii guddaa qabu . 
 Haata’u malee , gumii Kiristiyaanaa wajjin deddeebi’uu keenya itti fufuudhaan badiisa sirna hamaa kanatti dhufurraa ooluu dandeenya . 
 Jaalalliifi dinqisiifannaan qophii Yihowaan nuu godheef qabnu , yeroo kamiyyuu caalaatti carraaqqii Seexanaa fashaleessuuf akka kakaanu nu haa godhu . 
 Eebbawwan yeroo ammaatti argannerratti xiinxaluun keenya murtoo goone nuuf jabeessa . 
 Eebbawwan kana keessaa tokko tokko mataduree itti aanurratti ibsamu . 
 Deebiinkee Maalidha ? 
 • Yeroon keenya bara Nohii wajjin kan wal fakkaatu akkamitti ? 
 • Fayyina argachuuf amalawwan akkamii qabaachuu nu barbaachisa ? 
 • Yihowaan qophii nu fayyisuuf godhe jabeessuuf fooyya’iinsa akkamii godheera ? 
 • Fayyina argachuuf dhuunfaatti qophii gochuu kan dandeenyu akkamitti ? 
 Jireenya Mudaa Hin Qabne Jiraachuun Gammachuu Argamsiisa 
 “ Eebbi Waaqayyoo — nama in badhaasa , badhaadhummaattis inni rakkina hin dabalu . ” — FAKKEENYA 10 : 22 . 
 1 , 2 . 
 Waa’ee gara fuulduraa garmalee dhiphachuu kan hin qabne maaliifi ? 
 FALAASAAN Ameerikaa tokko , “ Waa’ee gara fuulduraa garmalee dhiphachuun . . . yeroo keenya isa har’aa akka gaariitti akka itti hin fayyadamne nu dhowwa ” jechuudhaan dubbateera . 
 Jechi kun , ijoollee wanta yeroo nama guddaa ta’an hojjetanirratti garmalee xiyyeeffachuusaaniitiin kan ka’e , yeroo ijoollummaasaanii akka gaariitti hin fayyadamin hafan kan argisiisudha . 
 Waaqeffattoonni Yihowaas , al tokko tokko ilaalcha akkasii qabaachuu danda’u . 
 Mee haala armaan gadiirratti yaadi . 
 Waaqayyo lafa kana gara jannataatti yommuu jijjiiru arguuf hawwina . 
 Jireenya dhukkuba , dulluma , rakkinaafi dhiphina hin qabne hawwii guddaadhaan eegganna . 
 Wantoota akkasii kana argachuuf hawwuun dogoggora ta’uu baatus , wantoota gama fooniitiin gara fuulduraatti argannurratti garmalee xiyyeeffachuun keenya , eebbawwan yeroo ammaatti karaa hafuuraa argachaa jirru akka hin hubanne yoo nu godhe baay’ee kan nama gaddisiisu hin ta’uu ? 
 Ilaalcha akkasii kan qabnu yoo ta’e , akkuma Macaafni Qulqulluun “ abdiin lafa irra harkifamu garaa nama dhukkubsa ” jedhu , wanti nuti eegnu baay’ee akka ture yoo nutti dhaga’ame abdii nu kutachiisuu danda’a . 
 ( Fakkeenya 13 : 12 ) Kana malees , rakkoowwan jireenya keenya keessatti nu mudatan waa’ee mataa keenyaa garmalee akka dhiphannu nu gochuu danda’u . 
 Rakkoowwan nu mudataniif furmaata barbaaduu mannaa guungumuu jalqabuu dandeenya . 
 Eebbawwan yeroo ammaatti argannerratti kan xiyyeeffannu yoo ta’e garuu wantoota kana hundumaarraa of oolchuu dandeenya . 
 Mataduree qayyabannaa kana keessatti maalirratti xiyyeeffanna ? 
 Fakkeenyi 10 : 22 , “ Eebbi Waaqayyoo nama in badhaasa , badhaadhummaattis inni rakkina hin dabalu ” jedha . 
 Eebbawwan tajaajiltoonni Yihowaa bara kanatti argatan akka gammannu kan nu taasisan mitii ? 
 Mee amma eebbawwan karaa hafuuraa arganneefi dhuunfaatti faayidaa maalii akka nuuf argamsiisan haa ilaallu . 
 Eebbawwan Yihowaan ‘ namoota qajeeloofi jireenya mudaa hin qabne jiraataniif ’ kennurratti xiyyeeffachuun keenya , Abbaa keenya isa samii gammachuudhaan tajaajiluu keenya itti fufuuf murtoo goone nuu jabeessa . — Fakkeenya 20 : 7 . 
 ‘ Eebbawwan Yeroo Ammaatti Badhaadhummaa Nuuf Argamsiisan ’ 
 4 , 5 . 
 Barumsa Macaafa Qulqulluu isa kamiif iddoo guddaa laatta ? 
 Maaliif ? 
 Beekumsa sirrii barumsa Macaafa Qulqulluu arganneerra . 
 Walumaa galatti yommuu ilaalamu Sabni Kiristiyaanaa Macaafa Qulqulluutti akka amanan dubbatu . 
 Haata’u malee wanta Macaafni Qulqulluun barsiisurratti walii galtee hin qaban . 
 Namoonni garee amantii tokkoo ta’anillee , barumsa Macaafni Qulqulluun barsiisu ilaalchisee yaada gara garaa qabu . 
 Haalli tajaajiltoota Yihowaa garuu kanarraa addadha ! 
 Gosa , aadaa ykn qomoodhaan gargar taanullee , Waaqa dhugaa maqaasaatiin beeknu waaqeffanna . 
 Inni Waaqa hin beekamne ykn Sillaasee miti . 
 ( Keessa Deebii 6 : 4 ; Faarfannaa 83 : 18 ; Maarqos 12 : 29 ) Kana malees , Olaantummaa Waaqayyoo wajjin haala wal qabateen gaaffii guddaan ka’e yeroo dhihootti deebii akka argatuufi nutis Yihowaaf amanamoo ta’uu keenya ilaalchisee gaaffii ka’eef deebii kennuu akka dandeenyu ni hubanna . 
 Namoota du’an ilaalchisee dhugaansaa maal akka ta’e waan beeknuuf , Waaqayyo namoota ibidda sii’olitti ykn bakka ibiddaan itti qulqulleeffamanitti isaan erga barumsi jedhu nu hin sodaachisu . — Lallaba 9 : 5 , 10 . 
 Kana malees , lubbuudhaan kan argamne jijjiirama tirannaatiin akka hin taane beekuun keenya baay’ee nu hin gammachiisuu ? 
 Kanaa mannaa akka fakkeenya Waaqayyootti kan uumamneefi uumamasaa akka taane ni hubanna . 
 ( Uumama 1 : 26 ; Miilkiyaas 2 : 10 ) Faarfatichi akkas jechuudhaan Waaqasaa jajateera : “ Isa ati guddaa dinqisiisaa gootee na uumteef , ani galata siif nan galcha ; gochaan kee waanuma raajii ti , anis kana ba’eessa godhee nan beeka . ” — Faarfannaa 139 : 14 . 
 6 , 7 . 
 Atis taate namoonni beektu jijjiirama akkamii gochuudhaan eebbifamtaniittu ? 
 Amalawwaniifi gochawwan miidhaa geessisanirraa walaba baaneerra . 
 Balaa tamboo xuuxuun , dhugaatii alkoolii garmalee dhuguufi gaa’elaan alatti saalqunnamtii raawwachuun geessisu ilaalchisee gama sabqunnamtiitiin akeekkachiisni ni kennama ; namoonni baay’een garuu akeekkachiisa kanaaf xiyyeeffannaa hin kennan . 
 Haata’u malee , namni garaa qajeelaa qabu Waaqni inni dhugaa wantoota akkasii akka balaaleffatuufi namoota gochawwan akkasii raawwatanitti akka gaddu yommuu baratu maal godha ? 
 Wantoota kanarraa guutummaatti fagaata ! 
 ( Isaayaas 63 : 10 ; 1 Qorontos 6 : 9 , 10 ; 2 Qorontos 7 : 1 ; Efesoon 4 : 30 ) Sababii guddaan inni kana itti godhu Waaqayyoon gammachiisuu waan barbaaduuf ta’us , barsiifata akkasiirraa fagaachuunsaa fayyaafi sammuu nagaa qabu waan isaaf argamsiisuuf , eebbawwan dabalataa argata . 
 Barsiifata gadheerraa fagaachuun namoota baay’eetti ni ulfaata . 
 Haata’u malee , namoonni kumaatama kudhaniin lakkaa’aman akkas gochaa jiru . 
 Of murteessanii namoota duratti cuuphamuudhaan gochawwan Waaqayyoon gaddisiisanirraa akka fagaatan argisiisu . 
 Kun hunda keenya kan jajjabeessu mitii ? 
 Tarkaanfiiwwan namoonni kun fudhatan murtoo garba cubbuu ta’uurraa fagaachuuf goone nuuf jabeessa . 
 Maatii gammachuu qabu qabaachuuf gorsa Macaafa Qulqulluu isa kamtu gargaara ? 
 Maatii gammachuu qabu qabna . 
 Biyyoota baay’eetti jireenyi maatii gadi badaa jira . 
 Abbaan manaafi haati manaa baay’een kan wal hiikan yommuu ta’u , kunimmoo miira ijoolleerratti miidhaa guddaa geessisa . 
 Maatiiwwan biyyoota Awurooppaatti argaman keessaa parsantii 20 kan ta’an abbaa ykn haadhaa wajjin qofa jiraatu . 
 Yihowaan gama kanaan mudaa malee akka deddeebinu kan nu gargaare akkamitti ? 
 Yaada Efesoon 5 : 22 – 6 : 4⁠rratti argamu dubbisuudhaan , gorsa Sagaleen Waaqayyoo abbootii manaa , haadhotii manaafi ijoolleedhaaf kenne qalbeeffadhu . 
 Gorsa Macaafa Qulqulluu caqasa kanarrattis ta’e caqasawwan Macaafa Qulqulluu garabiraarratti argamu hojiirra oolchuun gaa’ela kan jabeessu ta’uusaarrayyuu , ijoollee sirriitti guddisuufi maatiin gammachuu akka qabaatu gargaara ; kun eebba nama gammachiisu mitii ? 
 9 , 10 . 
 Ilaalchi gara fuulduraatiif qabnu ilaalcha biyya lafaarraa adda kan ta’e akkamitti ? 
 Rakkoowwan biyya lafaa yeroo dhihootti akka badan abdii amansiisaa qabna . 
 Yeroo ammaatti gama saayinsiifi teeknooloojiitiin beekumsi baay’een kan argameefi bulchitoonni tokko tokko rakkoo balleessuuf garaasaaniitii carraaqqii kan godhan ta’us , rakkoowwan gurguddaa balleessuun hin danda’amne . 
 Hundeessaa Fooramii Dinagdee Addunyaa kan ta’an Kilaawus Shiwaab dhihoo kana , “ rakkoowwan addunyaarratti argaman yeroodhaa gara yerootti dabalaa kan adeeman yommuu ta’u , rakkoowan kana hambisuuf garuu yeroo dhabaa jirra ” jedhaniiru . 
 “ Goolii uumtummaan , faalamni naannoofi haalli dinagdee tasgabbii dhabuunsaa saba hundaarra balaa kan geessisan ” ta’uusaa erga ibsanii booda akkas jechuudhaan xumuraniiru : “ Rakkoo addunyaa keenya mudate hiikuuf , yeroo kamiyyuu caalaatti har’a namoonni waliin ta’anii tarkaanfii murteessaa fudhachuu qabu . ” 
 Jaarraa 21⁠ffaa keessa galluyyuu , haalli ilmaan namootaa gara fuulduraa yommuu ilaalamu ammayyuu dukkanaa’aadha . 
 Yihowaan rakkoo ilmaan namootaa hunda karaa Mootummaa Masiihichaa hundeesaatii fonqolchee balleessuuf qophii akka godhe beekuun baay’ee nama hin gammachiisuu ? 
 Waaqni dhugaa , karaa Mootummaa kanaa “ duulli akka dhaabatu , ” akkasumas ‘ nagaan akka baay’atu ’ godha . 
 ( Faarfannaa 46 : 9 ; 72 : 7 ) Yesus Kiristos inni akka Mootii ta’uuf dibame , ‘ isa gadadamaa nama isa gargaaru hin qabne , isa dadhabaafi isa namoota humnaan namarratti ka’aniin cunqurfame in fura . ’ 
 ( Faarfannaa 72 : 12 - 14 ) Bulchiinsa Mootummichaa jalatti beelli hin jiraatu . 
 ( Faarfannaa 72 : 16 ) Yihowaan , “ imimmaan hundumaa ija [ keenyattii ] in haqa ; wanti duraa waan darbeef , egaa duuni deebi’ee hin argamu , gadduun , iyyuun , waraansis si’achi hin jiru ! ” 
 jedheera . 
 Mootummaan kun erga samiirratti hundeeffamee waggoonni muraasni kan darban yommuu ta’u , dhiheenyattimmoo rakkoo lafarratti argamu guutummaatti balleessa . — Daani’el 2 : 44 ; Mul’ata 11 : 15 . 
 11 , 12 . ( a ) Sochiiwwan nama bashannansiisanrratti xiyyeeffachuun gammachuu dhugaa argamsiisuu danda’aa ? 
 Ibsi . ( b ) Wanti gammachuu dhugaa argamsiisu maalidha ? 
 Wanti gammachuu dhugaa argamsiisu maal akka ta’e beekna . 
 Wanti gammachuu dhugaa argamsiisu maalidha ? 
 Hayyuun xinsammuu tokko , wantoonni gammachuu argamsiisan sadii jiraachuusaanii kan dubbatan yommuu ta’u , isaanis sochiiwwan nama bashannansiisan , hojiifi dhimma maatiirratti xiyyeeffachuu , galma namoota kaan gammachiisurra ga’uuf carraaqqii gochuudha . 
 Hayyuun kun wantoota gammachuu argamsiisu jedhanii dubbatan sadan keessaa sochiiwwan nama bashannansiisaniif sadarkaa dhumaa kan kennan yommuu ta’u , “ Jireenyi namoota baay’ee sochiiwwan kanarratti kan xiyyeeffate waan ta’eef , wanta kanaaf xiyyeeffannaan kennamuufii qaba ” jedhaniiru . 
 Waa’ee kanaa Macaafni Qulqulluun maal jedha ? 
 Mootii Israa’el durii kan ture Solomoon akkas jedheera : “ Ani ofii kootii , ‘ Mee dhaqeen gammachuu qoree , wanta gaariis ilaala ! ’ 
 jedhee nan ka’e ; kunoo , kunis immoo wanta waa’ee hin baafnee dha ; ‘ Kolfi maraatummaa dha , gammachuunis maal namaaf godha ? ’ 
 nan jedhe . ” 
 ( Lallaba 2 : 1 , 2 ) Macaafni Qulqulluun gammachuun sochiiwwan nama bashannansiisanirratti hirmaachuudhaan argamu yeroodhaaf qofa ta’uusaa ibsa . 
 Waa’ee hojii maal jechuutu danda’ama ? 
 Hojiin waa’ee Mootummaa Waaqayyoo akka lallabnuufi namoota bartoota akka goonuuf nutti kenname hojii kamiyyuu kan caaludha . 
 Ergaa Macaafa Qulqulluu keessatti argamuufi waa’ee fayyinaa dubbatu warra kaaniif hiruudhaan , hojii nuufis ta’e namoota kaaniif fayyina argamsiisurratti hirmaachuu dandeenya . 
 Waaqayyoo ‘ wajjin kan hojjennu ’ waan taaneef , jechi “ fudhachuu irra kennuutu caalaa nama gammachiisa ” jedhu dhugaa ta’uusaa arguu dandeenya . 
 Hojiin kun gammachuu akka argannu gochuusaarrayyuu , Seexana isa Uumaa keenya arrabsuuf deebii kennuuf nu gargaara . 
 ( Fakkeenya 27 : 11 ) Dhugumayyuu , Yihowaan nama Waaqayyoo ta’uun gammachuu dhugaafi yeroo hundaa turu kan argamsiisu ta’uusaa argisiiseera . — 1 Ximotewos 4 : 8 . 
 ( a ) Manni Barumsaa Tajaajila Ti’ookraasii eebba kan nuuf argamsiise karaa kamiini ? 
 ( b ) Mana Barumsaa Tajaajila Ti’ookraasiirraa faayidaa akkamii argatteetta ? 
 Leenjii barbaachisaafi bu’a qabeessa ta’e arganna . 
 Gerhaart gumii Dhugaa Baatota Yihowaa keessatti jaarsa ta’ee tajaajila . 
 Yeroo dargaggummaasaa ilaalchisee akkas jedha : “ Yommuun dargaggeessa ture dubbachuurratti rakkoo guddaan qaba ture . 
 Yommuun dhiphadhu sirriitti dubbachuun waan na rakkisuuf nan giinga’an ture . 
 Gadaantummaan kan natti dhaga’amu yommuu ta’u , kunimmoo dhiphinni akka narra ga’u godheera . 
 Warrikoo leenjii sirriitti akkan dubbadhu na gargaaru akkan argadhu godhaniyyuu , carraaqqiinsaanii bu’aa hin argamsiisne . 
 Rakkoonkoo rakkoo qaamaa utuu hin ta’in rakkoo anumti sammuukoo keessatti uume ture . 
 Haata’u malee qophii gaarii Yihowaan karaa Mana Barumsaa Tajaajila Ti’ookraasii godherratti hirmaachuunkoo ija jabina akkan argadhu na gargaareera . 
 Wantan baradhe hojiirra oolchuuf carraaqqii gochuunkoos bu’aa naaf argamsiiseera ! 
 Boodas sirriitti dubbachuun jalqabe . 
 Dhiphinnikoos kan na dhiise yommuu ta’u , tajaajilarrattis ija jabinaan hirmaachuun jalqabe . 
 Yeroo ammaatti haasawaa sabaa dhiheessuu danda’eera . 
 Yihowaan karaa mana barumsaa kanaa jireenyikoo akka jijjiiramu waan na gargaareef guddaan isa galateeffadha . ” 
 Leenjiin Yihowaan hojiisaa akka raawwannuuf nuu kennu kan nama gammachiisu mitii ? 
 14 , 15 . 
 Haalli nu dhiphisu yommuu nu mudatu maaltu nu gargaara ? 
 Fakkeenyaan ibsi . 
 Yihowaa wajjin walitti dhufeenya gaarii qabaachuu keenyarrayyuu , obboloota addunyaa maratti argamaniifi tokkummaa qabanirraa deggersa arganna . 
 Obboleettiin Kaatriin jedhamtuufi Jarman keessa jiraattu , kibba bahaa Eeshiyaatti socho’iinsi lafaa guddaan akka ga’eefi naannoon sun sunaamiidhaan akka rukutame yommuu dhageessu baay’ee naatee turte . 
 Yommuu balaan kun ga’etti intallishee daawwannaadhaaf biyya Taayilaand dhaqxee turte . 
 Kaatriin mucaanshee lubbuudhaan jiraachuusheefi namoota hedduu balaa kanaan du’an keessaa ta’uushee utuu hin beekin sa’aatii 32 turte . 
 Dhumarrattis mucaanshee nagaa akka taate bilbilaan yommuu dhageessu baay’ee gammadde ! 
 Kaatriin yeroo dhiphinaa kanatti akka tasgabbii qabaattu kan ishee gargaare maalidha ? 
 Akkas jechuudhaan barreessiteetti : “ Yeroo kana hundaa jechuun ni danda’amaa , Yihowaa kadhachaan ture . 
 Yeroo baay’ee akkan hubadhetti akkas gochuunkoo jabinaafi nagaa akkan argadhu na gargaareera . 
 Kana malees obboloonni hidhata amantaakoo ta’an na gaafachaa , akkasumas na jajjabeessaa turan . ” 
 Obboleettiin kun utuu kadhannaadhaan Yihowaatti dhihaachuufi jajjabina obboloonni isheedhaaf kennan argachuu baattee , dhiphinnishee kun haala gadheerra ishee geessisa ture ! 
 Walitti dhufeenyi cimaan nuti Yihowaafi Ilmasaa , akkasumas obboloota keenyaa wajjin qabnu , eebba guddaa waan ta’eef mirga adda ta’e kana salphisnee ilaaluu hin qabnu . 
 Fakkeenya abdiin du’aa ka’uu eebba guddaa ta’uusaa argisiisu dubbadhu . 
 Michoota keenya du’aan dhabne argachuuf abdii qabna . 
 Dargaggeessi Maatiyaas jedhamu tokko kan guddate maatii Dhugaa Baatota Yihowaa keessatti ture . 
 Haata’u malee , eebbawwan argateef dinqisiifannaa waan hin qabneef ijoollummaasaatti gumii Kiristiyaanaarraa fagaate . 
 Dhiheenya kanatti akkas jechuudhaan barreesseera : “ Abbaakoo wajjin seeraan haasofnee hin beeknu . 
 Waggoonni yommuu darbaa adeemanis abbaakoo wajjin yeroo baay’ee walitti buuna turre . 
 Akkasiyyuu ta’ee abbaankoo yeroo hundaa jireenya gaarii akkan jiraadhu hawwa ture . 
 Yeroo sanatti haallisaa anaaf galuu baatus baay’ee na jaallata ture . 
 Bara 1996⁠tti , sireesaa bira taa’ee harkasaa qabadhee ergan baay’ee boo’ee booda , wantan godhetti baay’ee akkan gaabbe , akkasumas akkan isa jaalladhun itti hime . 
 Haata’u malee , inni na dhaga’uu hin dandeenye . 
 Yeroo muraasaaf erga dhukkubsatee boodas ni du’e . 
 Yommuu abbaankoo du’aa ka’u arguu nan danda’a taanaan dogoggora darbe sirreessuu dandeenya . 
 Innis yeroo ammaatti jaarsa ta’ee akkan tajaajilaa jiruufi aniifi haati manaakoo qajeelchitoota akka taane yommuu dhaga’u baay’ee akka gammadu homaa hin shakku . ” 
 Dhugumayyuu abdiin du’aa ka’uu eebba guddaa mitii ? 
 “ Badhaadhummaattis Inni Rakkina Hin Dabalu ” 
 Eebbawwan Yihowaan nuu fidurratti xiinxaluun keenya kan nu gargaaru akkamitti ? 
 Yesus Kiristos , waa’ee Abbaasaa isa samii akkas jechuudhaan dubbateera : “ Innoo aduu isaa warra hamootaa fi warra gaggaariidhaaf in baasa , bokkaa isaas warra qajeelotaa fi warra jal’ootaaf in roobsa . ” 
 Yihowaan warra hamootaafi qajeeloo hin taane kan eebbisu erga ta’ee , namoota mudaa malee deddeebi’animmoo caalaatti hin eebbisuu ? 
 Faarfannaan 84 : 11 , “ Gooftichi wanta gaarii ta’e warra balleessaa malee deddeebi’an duraa hin hambisu ” jedha . 
 Yihowaan namoota isa jaallataniif kunuunsa addaa akkamii akka godhu yommuu yaannu garaan keenya galataafi gammachuudhaan hin guutamuu ? 
 ( a ) Eebbi Yihowaa rakkina hin dabalatu kan jedhamu akkamitti ? 
 ( b ) Tajaajiltoota Yihowaa amanamoo baay’eerra rakkinni kan ga’u maaliifi ? 
 “ Eebbi Waaqayyoo ” sabnisaa karaa hafuura badhaadhota akka ta’an godheera . 
 Kana malees , “ badhaadhummaattis inni rakkina hin dabalu ” jedhameera . 
 ( Fakkeenya 10 : 22 ) Erga akkas ta’ee tajaajiltoota Waaqayyoo hedduurra rakkinni hangana hin jedhamne kan ga’u maaliifiree ? 
 Rakkinniifi haalawwan namoota dhiphisan tokko tokko kan nurra ga’an sababiiwwan gurguddaa sadiin kan ka’edha . 
 ( 1 ) Cubbuu dhaalle . 
 ( Uumama 6 : 5 ; 8 : 21 ; Yaaqoob 1 : 14 , 15 ) ( 2 ) Seexanaafi hafuurota xuraa’oo . 
 ( 3 ) Biyya lafaa isa hamaa . 
 Yihowaan rakkoowwan kun akka nurra ga’an heyyamus , maddi rakkoowan kanaa isa miti . 
 Kanaaf , Macaafni Qulqulluun akkas jedha : “ Kennaan gaariin hundinuu , kennaan guutuun hundinuus abbaa ifaa biraa ol waaqa gubaadhaa in dhufa . ” 
 Eebbi Yihowaa badhaadhummaatti rakkina hin dabalu . 
 Namoonni mudaa tokko malee deddeebi’an eebba akkamiitu isaan eega ? 
 Karaa hafuuraa badhaadhina argachuu jechuun , Yihowaatti dhihaachuus kan dabalatudha . 
 Isaa wajjin walitti dhufeenya cimaa qabaachuu keenyaanimmoo , ‘ badhaadhummaa walitti qabannee jireenya dhugaa harka keenya keessa galfachuudhaaf bara dhufuuf ijaarsa jireenya sanaaf hundee gaarii kaa’anna . ’ 
 Addunyaa haaraa Waaqayyo gara fuulduraatti fidu keessatti badhaadhummaa hafuuraatiin alatti eebbawwan garabiraas ni arganna . 
 Yeroo sanatti , namoonni ‘ sagalee Waaqayyoo dhaggeeffatan ’ hundi jireenya dhugaa argatu . 
 ( Keessa Deebii 28 : 2 ) Ejjennoo keenya jabeessuufi mudaa tokko malee gammachuudhaan deddeebi’uu keenya itti haa fufnu . 
 Maal Baratte ? 
 • Waa’ee gara fuulduraa garmalee dhiphachuun sirrii kan hin taane maaliifi ? 
 • Yeroo ammaatti eebbawwan akkamii argachaa jirra ? 
 • Tajaajiltoota Waaqayyoo amanamoo ta’anirra rakkinni kan ga’u maaliifi ? 
 Yihowaan “ Wanta Booddee Dhufuuf Jiru Duraan Dursee ” Hima 
 “ Ani wanta booddee dhufuuf jiru duraan dursee himeera , durii durii jalqabees wanta amma iyyuu hin ta’in jiru dubbadheera . ” — ISAAYAAS 46 : 10 . 
 1 , 2 . 
 Kufaatii Baabilonii wajjin haala wal qabateen wanti nama ajaa’ibsiisu maalidha ? 
 Kunimmoo waa’ee Yihowaa maal argisiisa ? 
 LOLTOONNI diinaa halkaniin suuta jedhanii gara magaalaa Baabilon ishee jabduutti seenuuf Laga Efraaxiis ce’aa jiru . 
 Gara balbala magaalattiitti yeroo siqan wanta nama ajaa’ibsiisu tokko argan . 
 Balballi kellaashee inni gurguddaan lamaan banamaa ture ! 
 Laga sana ce’uudhaan gara magaalattii seenan . 
 Yeruma sanas magaalattii to’annaasaanii jala galchan . 
 Gaggeessaasaanii kan ture Qiiros biyyattii sana to’achuudhaan Israa’eloonni boojuudhaan gara magaalattii dhufan akka gadhiifaman ajaje . 
 Namoonni kumaan lakkaa’aman Yerusaalemitti waaqeffannaa Yihowaa deebisanii dhaabuuf biyyasaaniitti deebi’an . — 2 Seenaa 36 : 22 , 23 ; Izraa 1 : 1 - 4 . 
 Wantoonni Dh.K.D . bara 539 - 537⁠tti raawwataman dhugaa ta’uusaanii namoonni seenaa qoratan mirkaneessaniiru . 
 Wantoonni kun waggaa 200 dura beekamuunsaanii kan nama ajaa’ibsiisudha . 
 Yihowaan , Isaayaas gaggeessaa hafuura qulqulluutiin kufaatii Baabilon ilaalchisee raajii akka dubbatu godheera . 
 ( Isaayaas 44 : 24 – 45 : 7 ) Waaqayyo wantoota kufaatii Baabilonii wajjin walitti dhufeenya qaban qofa utuu hin ta’in , maqaa namicha waraana kana geggeessuus dubbateera . 
 * Yihowaan Israa’eloota yeroo sanatti dhugaa baatotasaa turaniin akkas jedheera : “ Wanta dur ture yaadadhaa ; ani Waaqayyoo dha , ana malee Waaqayyo kan biraa hin jiru , kan akka kootiis hin jiru ; ani wanta booddee dhufuuf jiru duraan dursee himeera , durii durii jalqabees wanta amma iyyuu hin ta’in jiru dubbadheera . ” 
 ( Isaayaas 46 : 9 , 10a ) Dhugumayyuu Yihowaan Waaqa wanta gara fuulduraatti dhufu beekuu danda’udha . 
 Gaaffiiwwan akkamiitiif deebii arganna ? 
 Waaqayyo waa’ee gara fuulduraa hammamsaa beeka ? 
 Yihowaan wanta tokkoon tokkoon keenya gara fuulduraatti goonu beekaa ? 
 Dhuguma carraan keenya dursee murteeffameeraa ? 
 Deebii Macaafni Qulqulluun dhimma kanaafis ta’e wantoota kanaa wajjin walitti dhufeenya qabaniif kennu , mataduree kanaafi isa itti aanurratti ilaalla . 
 Yihowaan Waaqa Raajii Dubbatudha 
 Maddi raajiiwwan Macaafa Qulqulluu eenyudha ? 
 Yihowaan wanta gara fuulduraatti raawwatamu waan beekuuf , tajaajiltoonnisaa durii gaggeessaa hafuura qulqulluutiin raajii hedduu akka barreessan gochuudhaan wanta gara fuulduraatti abdachiifame nutti himeera . 
 Yihowaan : “ Kunoo , wanti dur dubbatame ta’eera , amma immoo waan haaraa isinitti nan beeksisa , utuu isaan bakkeetti hin ba’inis isinitti nan hima ” jechuudhaan dubbateera . 
 ( Isaayaas 42 : 9 ) Saba Waaqayyoo kan taane hundi wanta gara fuulduraatti dhufu beekuu waan dandeenyeef Yihowaa galateeffanna . 
 Wanta Yihowaan gara fuulduraatti raawwatu duraan dursanii beekuun itti gaafatamummaa akkamii fida ? 
 Amos raajichi akkas jechuudhaan nuu mirkaneesseera : “ Waaqayyo gooftaan murtoo isaa isa dhokatee jiru hojjetoota isaa warra raajotatti utuu hin mul’isin , tokko illee hojii irra hin oolchu . ” 
 Beekumsi kunimmoo itti gaafatamummaa kan fidu ta’uusaa akkas jechuudhaan fakkeenyaan ibseera : “ Leenci in aada , egaa eenyu ree kan hin sodaanne ? ” 
 Namoonnis ta’an bineensonni battala leenci aadutti akkuma na’anii fiigan , raajonni akka Amosis wanta Yihowaan jedhe yeruma sana labsaniiru . 
 Amos fakkeenya kana yeroo xumuru , “ Waaqayyo gooftaan in dubbachiisa , egaa eenyu ree raajii kan hin dubbanne ? ” 
 jedheera . — Amos 3 : 7 , 8 . 
 “ Dubbiin ” Yihowaa ‘ Ni Raawwatama ’ 
 ‘ Akeekni ’ Yihowaan Baabiloniif qabu kan raawwatame akkamitti ? 
 Yihowaan karaa Isaayaas raajichaa : “ Akeeki koo dhaabataa in ta’a , wantan yaades nan raawwadha ” jechuudhaan dubbateera . 
 ( Isaayaas 46 : 10b ) ‘ Akeekni ’ Waaqayyo Baabiloniif qabu jechuunis fedhiinsaa ykn kaayyoonsaa , Qiirosiin biyya Faaresii waamee Baabiloniin akka kuffisu gochuu ture . 
 Yihowaan kaayyoosaa kana kan beeksise yeroo dheeraa dura ture . 
 Akkuma jedhamettis Dh.K.D . bara 539⁠tti raajiin kun raawwatameera . 
 “ Dubbiin ” Waaqayyoo yeroo hundumaa akka raawwatamu mirkanaa’oo ta’uu kan dandeenyu maaliifi ? 
 Qiiros Baabiloniin mo’uusaa jaarraa afur dura , loltoonni Amooniifi Mo’aab Yoshaafaax Mooticharratti waraana kaasanii turan . 
 Mootichis akkas jechuudhaan Yihowaa kadhate : “ Yaa Waaqayyo gooftaa abboota keenyaa ! 
 Ati Waaqayyo isa waaqa irra jiraattu mitii ree ? 
 Ati mootummoota saba lafa irraa hundumaa irratti gooftummaa qabda , humnii fi aangoon harka kee keessa jiru ; namni siin mormuu danda’us hin jiru . ” 
 ( 2 Seenaa 20 : 6 ) Isaayaasis akkas jedhee kadhachuudhaan Yihowaarratti amantaa qabaachuusaa argisiiseera : “ Waaqayyo gooftaan maccaa murtoo godheera , eenyutu isa hambisa ree ? 
 Harki isaas ol fuudhameera , eenyutu isa gad deebisa ree ? ” 
 ( Isaayaas 14 : 27 ) Mootii Baabilon kan ture Nebukadnezaaris deebi’ee erga of baree booda gad of qabuudhaan akkas jedheera : “ Harka isaa [ Waaqayyoo ] hojjechuu irraa kan ittisu , waan inni hojjetu kan gaafatus tokko illee hin jiru . ” 
 ( Daani’el 4 : 35 ) Eeyyee Yihowaan akkas jechuudhaan sabasaatiif mirkaneesseera : “ Dubbiin afaan koo keessaa ba’u , wanta ani fedhe hojjetee , wanta ani itti erges in raawwata malee , harka duwwaa gara kootti hin deebi’u . ” 
 ( Isaayaas 55 : 11 ) “ Dubbiin ” Yihowaa yeroo hundumaa akka raawwatamu mirkanaa’oo ta’uu dandeenya . 
 Yoomiyyuu kaayyoon Waaqayyoo ni raawwatama . 
 ‘ Akeeka Waaqayyo Bara Baraaf Qabu ’ 
 ‘ Akeekni Waaqayyo bara baraaf qabu ’ maalidha ? 
 Phaawulos xalayaa Kiristiyaanota Efesooniif barreesserratti Waaqayyo ‘ akeeka bara baraa ’ akka qabu ibseera . 
 ‘ Akeekni ’ kun Waaqayyo hojii tokko hojjechuuf karoora akka baafatu kan argisiisu miti . 
 Kanaa mannaa , kaayyoo jalqaba namootaafis ta’e lafaaf qabu galmaan ga’uuf murteessuusaa kan argisiisudha . 
 ( Uumama 1 : 28 ) Raajii jalqaba Macaafa Qulqulluu keessatti galmeeffame ilaaluun keenya , kaayyoon Yihowaa utuu hin raawwatamin akka hin hafne nu hubachiisa . 
 Uumamni 3 : 15 kaayyoo Waaqayyoo wajjin walitti dhufeenya akkamii qaba ? 
 Abdiin Uumama 3 : 15⁠rratti kenname , akkuma Addaamiifi Hewwaan cubbuu hojjetaniin Yihowaan dubartiin fakkeenyaan ibsamte sanyii ykn ilma akka godhattu murteessuusaa kan ibsu ture . 
 Kana malees Yihowaan diinummaan dubartittiifi Seexana gidduutti akkasumas sanyiisaanii gidduutti uumamu dhumnisaa maal akka ta’u dursee hubatee ture . 
 Yihowaan Sanyiin dubartittii koomeesaarra akka hiddamu yoo heyyameyyuu , Sanyiin kun mataa bofichaa jechuunis mataa Seexanaa akka buruqsu ibseera . 
 Yesus Masiihii abdachiifame ta’uunsaa hanga beekamutti , kaayyoon Yihowaa karaa hidda dhalootaa inni filateen raawwatameera . — Luqaas 3 : 15 , 23 - 38 ; Galaatiyaa 4 : 4 . 
 Wanta Yihowaan Duraan Dursee Murteesse 
 Yihowaan Addaamiifi Hewwaan cubbuu akka hojjetan duraan dursee murteessee turee ? 
 Ibsi . 
 Phexros ga’ee Yesus kaayyoo Waaqayyoo keessatti qabu akkas jechuudhaan barreesseera : “ Inni uumamuu biyya lafaa dura yaadaan qabame [ “ hundeeffame , ” NW ] ; gara dhuma barichaatti immoo isiniif jedhee mul’ifame . ” 
 Waaqayyo Addaamiifi Hewwaan akka cubbuu hojjetaniifi Yesus Kiristosimmoo aarsaa furii akka dhiheessu duraan dursee murteessee turee ? 
 Hin turre . 
 Jechi afaan Giriikiitiin ‘ hundeeffamuu ’ jedhu kallattiidhaan yeroo hiikamu “ sanyii facaasuu ” jechuudha . 
 Addaamiifi Hewwaan utuu cubbuu hin hojjetin dura ‘ sanyii facaasanii ’ ykn ijoollee godhatanii turanii ? 
 Hin godhanne . 
 Ijoollee kan godhatan erga Waaqayyoof abboomamuu didanii booda ture . 
 ( Uumama 4 : 1 ) Kanaaf Yihowaan “ sanyiin ” kun akka dhufu kan murteesse Addaamiifi Hewwaan erga cubbuu hojjetan boodaafi utuu ijoollee hin godhatin dura ture . 
 Duutiifi du’aa ka’uun Yesus qophii furii yeroo ta’u , furiin kunis cubbuufi carraaqqii Seexanni godhu hunda kan balleessu ture . — Maatewos 20 : 28 ; Ibroota 2 : 14 ; 1 Yohannis 3 : 8 . 
 Yihowaan kaayyoosaa galmaan ga’uuf duraan dursee maal murteesseera ? 
 Waaqayyo kaayyoosaa kana galmaan ga’uuf wanta dursee murteesse garabiraas qaba . 
 Phaawulos Kiristiyaanota Efesooniif , Waaqayyo “ wanta bantii waaqaa keessa jiru , wanta lafa irra jiru , wanta hundumaas harka Kristos jalatti walitti in qaba ” jechuudhaan barreesseera . 
 Kanaan kan ka’es warra “ wanta bantii waaqaa keessa jiru ” jedhaman , jechuunis warra Kiristosii wajjin akka dhaalaniif filataman ilaalchisee Phaawulos : “ Nus immoo akka inni yaadee qopheessee of duraa qabuutti , karaa Kristos fo’amneerra ” jechuudhaan ibseera . 
 Eeyyee , Yihowaan namoonni muraasa ta’an sanyii dubartittii ta’uudhaan Kiristosii wajjin ilmaan namootaatiif eebba furii sanarraa argamu akka dhangalaasan dursee murteesseera . 
 Phexros namoota kana “ saba qulqullaa’aa ” jechuudhaan ibseera . 
 Yohannis lakkoofsi namoota Kiristosii wajjin dhaalanii 144,000 ta’uusaa mul’ataan arguuf mirga argateera . 
 Namoonni kun Kiristosiin deggeranii “ ulfina isaatiif [ Waaqayyootiif ] galata ” galchu . — Efesoon 1 : 12 - 14 . 
 Namoonni 144,000 ta’an dhuunfaatti duraan dursanii kan murteeffaman akka hin taane akkamitti beekuu dandeenya ? 
 Yihowaan namoota 144,000 ta’an duraan dursee filateera jechuun , namoonni tokko tokko amanamummaadhaan akka isa tajaajilan murteesseera jechuu miti . 
 Kutaawwan Macaafa Qulqulluu afaan Giriikiitiin barreeffaman harki caalaansaanii , dibamtoonni amanamummaasaanii akka eeganiifi samiitti waamamuusaanii akka mirkaneessan gorsuuf kan barreeffaman turan . 
 Yihowaan namoonni 144,000 ta’an isa tajaajiluuf ga’eessota akka ta’an dursee beeka ture . 
 Eenyummaansaanii kan murteeffamu , akkaataa jireenyasaaniifi akkaataa murtoo tokko tokko itti godhanirrattidha . — Maatewos 24 : 13 . 
 Wanta Yihowaan Dursee Beeku 
 13 , 14 . 
 Wanti Yihowaan duraan dursee beeku maalsaa wajjin kan wal simudha ? 
 Kun kan ta’ehoo maaliifi ? 
 Yihowaan Waaqa kaayyoo qabuufi raajii dubbatu ta’uyyuu , dandeettii dursee waa beekuuf qabutti kan fayyadamu akkamitti ? 
 Jalqaba , daandiin Waaqayyoo dhugaa , qajeelaafi jaalalarratti kan hundaa’e ta’uusaa hubanna . 
 Phaawulos Dh.K.B . jaarraa jalqabaatti , xalayaa Kiristiyaanota Ibrootaatiif barreesserratti Waaqayyo kakuufi abdii “ hin geddaramne sobnis keessa hin jirre kana lamaaniin jajjabina cimaa akka argannu barbaade ” jechuudhaan nuu mirkaneesseera . 
 Xalayaa Tiitosiif barreesserrattis ‘ Waaqayyo matumaa akka hin sobne ’ ibseera . — Tiitos 1 : 2 . 
 Kana malees , Yihowaan humna hammana hin jedhamne qabaatuyyuu wanta jal’aa ta’e hin hojjetu . 
 Museen , Yihowaan “ Waaqayyo amanamaa dha , jal’innis isa keessa hin jiru , inni dhuga - qabeessaa fi qajeelaa dha ” jechuudhaan dubbateera . 
 ( Keessa Deebii 32 : 4 ) Wanti Yihowaan godhu hundi amalawwansaa warra gurguddaa ta’an jechuunis jaalala , ogummaa , qajeelinaafi humnasaa wajjin kan wal simudha . 
 15 , 16 . 
 Yihowaan dhaaba Eeden keessatti Addaam filannaa akkamii akka godhu mirga kenneefii ture ? 
 Amalawwansaa kun hundi wanta Eeden keessatti raawwatamee wajjin walitti dhufeenya akkamii akka qaban qalbeeffadhaa . 
 Yihowaan waan isaan jaallatuuf wanta Addaamiifi Hewwaaniin barbaachisu hunda qopheessee ture . 
 Addaamis yaaduu , gaariif gadhee addaan baasuufi murtoo gochuu akka danda’u godhee isa uume . 
 Haala bineensotarraa adda ta’een filannaa gochuuf dandeettii qaba ture . 
 Addaam erga uumamee booda , Waaqayyo teessoosaa isa samiirra taa’ee “ waanuma hojjete hundumaa in ilaale ; kunoo , innis baay’ee gaarii ture . ” — Uumama 1 : 26 - 31 ; 2 Phexros 2 : 12 . 
 Waaqayyo Addaamiin “ ija mukicha nyaatanii hamaafi gaarii ittiin beekan sana irraa garuu hin nyaatin ! ” 
 jedhee yeroo isa abboometti , qajeelfama ifa ta’e waan isaaf kenneef Addaam maal gochuu akka qabu murteessuu danda’a ture . 
 Yihowaan Addaam ija mukichaa akka hin nyaanne dhowwameefi du’a itti fiduu danda’uun alatti , ‘ mukkeetii iddoo dhaabaa sana keessa jiran hundumaarraa akka nyaatu ’ isaaf heyyameera . 
 ( Uumama 2 : 16 , 17 ) Gochi Addaam isarratti maal akka geessisu Yihowaan itti himeera . 
 Addaam maal gochuuf filata laata ? 
 Yihowaan wanta gara fuulduraatti dhufu beekuuf dandeettii qabutti kan fayyadamu yoo barbaadedha kan jennu maaliifi ? 
 Yihowaan wanta gara fuulduraatti isaanirra ga’u dursee beekuu danda’uyyuu , wanta Addaamiifi Hewwaan godhan dursee ilaaluu akka hin barbaanne beekamaadha . 
 Kanaaf amma gaaffiin ka’u , Yihowaan wanta gara fuulduraatti dhufu dursee ilaaluu ni danda’amoo hin danda’u kan jedhu utuu hin ta’in , beekuu ni barbaadamoo hin barbaadu kan jedhu ta’a . 
 Kana malees , Yihowaan Waaqa jaalalaa waan ta’eef , rakkina sana booda dhufu utuma beekuu ta’e jedhee gara jabinaan kana akka godhan isaanitti hin murteessu jennee yaaduu qabna . 
 Kanaaf , Yihowaan wanta gara fuulduraatti dhufu beekuuf dandeettii qabutti kan fayyadamu yoo barbaade qofadha jechuudha . 
 Yihowaan wanta gara fuulduraatti ta’u beekuuf dandeettii qabu kan fayyadamu yoo barbaadedha jechuun inni mudaa akka qabu kan hin argisiisne maaliifi ? 
 Yihowaan wanta gara fuulduraatti dhufu beekuuf dandeettii qabutti kan fayyadamu yoo barbaadedha jechuun humna hin qabu ykn hir’ina qaba jechuudhaa ? 
 Miti . 
 Museen , Yihowaan “ Kattaa jabaa dha , wanti inni godhus mudaa hin qabu ” jechuudhaan dubbateera . 
 Kanaaf , rakkina cubbuu ilmaan namootaatiin dhufeef kan itti gaafatamu Waaqayyo miti . 
 Rakkinni yeroo ammaatti hunda keenyarra ga’aa jiru hundi kan dhufe Addaamiifi Hewwaan abboomamuu diduusaaniitiinidha . 
 Maddi rakkina kanaa maal akka ta’e Phaawulos akkas jechuudhaan ibseera : “ Cubbuun karaa nama tokkoo biyya lafaatti akkuma dhufe , duunis karaa cubbuu akka gale , akkasumas namoonni hundinuu waan yakkaniif duuni sanyii namaa hundumaa wal ga’e . ” — Keessa Deebii 32 : 4 , 5 ; Roomaa 5 : 12 ; Ermiyaas 10 : 23 . 
 Mataduree itti aanutti gaaffiiwwan akkamiitiif deebii arganna ? 
 Barumsa hanga yoonaatti barannerraa Yihowaa bira jal’inni akka hin jirre hubanneerra . 
 ( Faarfannaa 33 : 5 ) Kanaa mannaa kaayyoon Yihowaa dandeettii , amalaafi seerasaa wajjin kan wal simu ta’uusaa hubanna . 
 Yihowaan Waaqa raajii dubbatu waan ta’eef , “ ani wanta booddee dhufuuf jiru duraan dursee himeera , durii durii jalqabees wanta amma iyyuu hin ta’in jiru dubbadheera ” jechuu ni danda’a . 
 ( Isaayaas 46 : 9 , 10 ) Kana malees , dandeettii wanta gara fuulduraatti ta’u beekuuf qabutti kan fayyadamu yoo barbaade qofa ta’uusaa hubanneerra . 
 Kun maal akka goonu nu kakaasa ? 
 Murtoon keenya kaayyoo Waaqayyoo wajjin kan wal simu ta’uusaa mirkaneessuu kan dandeenyu akkamitti ? 
 Kana gochuun keenya eebba akkamii nuuf argamsiisa ? 
 Matadureen itti aanu gaaffiiwwan kanaaf deebii kenna . 
 [ Footnotes ] 
 Birooshuura Kitaaba Namoota Hundaaf Ta’u jedhamuufi Dhugaa Baatota Yihowaatiin qophaa’e ful . 28 ilaali . 
 Ibsuu Dandeessaa ? 
 • “ Dubbiin ” Waaqayyoo yoomiyyuu ‘ raawwiisaa akka argatu ’ fakkeenya bara durii kamirraa hubachuu dandeenya ? 
 • Yihowaan ‘ akeeka bara baraaf ’ qabuu wajjin haala wal qabateen wantoota akkamii dursee murteesseera ? 
 • Yihowaan wanta gara fuulduraatti ta’u dursee hubachuuf dandeettii qabutti kan fayyadamu akkamitti ? 
 ‘ Akka Jiraattaniif Jireenya Fo’adhaa ’ 
 ‘ Ani har’a jireenyaa fi du’a , eebbaa fi abaarsa isin dura kaa’eera , akka jiraattaniif jireenya fo’adhaa ! ’ — KEESSA DEEBII 30 : 19 . 
 1 , 2 . 
 Namni bifa Waaqayyootiin uumame jechuun maal jechuudha ? 
 “ KOTTAA ! 
 Akka bifa keenyaatti , akka fakkaattii keenyaattis nama in uumnaa ! ” 
 Jechi Waaqayyoo kun boqonnaa jalqabaa Macaafa Qulqulluurratti argama . 
 Itti aansuudhaanis Uumamni 1 : 26 , 27 “ Waaqayyo akka bifa isaatti nama uume , akka bifa Waaqayyootti isa uume ” jechuudhaan ibsa . 
 Kanaan kan ka’es , namni jalqabaa uumamawwan lafarratti argaman hundumaarraa adda ture . 
 Uumaasaa wajjin haala wal fakkaatuun gaariifi gadhee gargar baasuudhaan akkasumas , jaalala , qajeelummaa , ogummaafi humna qabaachuudhaan amala Waaqayyoo calaqqisuu danda’a ture . 
 Yaada garaasaatti fayyadamuudhaan murtoo isa fayyaduufi Abbaasaa isa samii gammachiisu gochuu danda’a ture . 
 Walumaa galatti , Addaam filannaa gochuuf mirga qaba ture . 
 Akkaataa Addaam itti uumame erga ilaalee booda , Yihowaan wanta hojjete ilaalchisee : “ Kunoo , innis baay’ee gaarii ture ” jedheera . — Uumama 1 : 31 ; Faarfannaa 95 : 6 . 
 Nutis ijoollee Addaam waan taaneef kan uumamne akka bifaafi akka fakkaattii Waaqayyoottidha . 
 Haata’u malee , wanta barbaanne filachuuf mirga qabnaa ? 
 Yihowaan wanta gara fuulduraatti ta’u hubachuu kan danda’u ta’uyyuu , wanta tokkoon tokkoon keenya hojjennuufi wanta nurra ga’u dursee hin murteessine . 
 Ijoolleensaa warri lafarratti argaman carraadhaan akka jiraatan hin godhu . 
 Wanta sirrii ta’e gochuuf mirga qabnutti fayyadamuun keenya hangam barbaachisaa akka ta’e hubachuuf , saba Israa’el akka fakkeenyaatti haa ilaallu . — Roomaa 15 : 4 . 
 Israa’eloonni Filannaa Gochuuf Mirga Qabu Turan 
 Abboommiiwwan Kurnan keessaa inni jalqabaa maal jedha ? 
 Israa’eloonni amanamoo ta’an seera kanaaf abboomamuu kan filatan akkamitti ture ? 
 Yihowaan , Israa’elootaan “ Ani Waaqayyo , gooftaa kee isa mana garbummaa biyya Gibxii keessaa si baasee dha ” jedhee ture . 
 ( Keessa Deebii 5 : 6 ) Sabni Israa’el Dh.K.D . bara 1513⁠tti haala dinqisiisaa ta’een garbummaa biyya Gibxii keessaa waan ba’aniif jechoota olitti ibsaman kana haaluu hin danda’an . 
 Yihowaan Abboommiiwwan Kurnan karaa Musee kenne keessaa isa jalqabaarratti : “ Waaqayyolii kan biraa tokko illee ana bukkeetti hin qabaatin ! ” 
 jedheera . 
 ( Ba’uu 20 : 1 , 3 ) Yeroo sanatti sabni Israa’el Yihowaadhaaf abboomamuu filatanii turan . 
 Fedhiisaaniitiinis Yihowaa waaqeffachuuf of dhiheessanii turan . — Ba’uu 20 : 5 ; Lakkoobsa 25 : 11 . 
 ( a ) Museen Israa’eloonni filannaa akkamii lama akka qaban isaanitti hime ? 
 ( b ) Nutihoo yeroo ammaatti filannaa akkamii gochuu dandeenya ? 
 Waggaa 40 boodammoo Museen filannaa Israa’eloonni dhaloota haaraa ta’an qaban akkas jechuudhaan ibseera : “ Ani har’a jireenyaa fi du’a , eebbaa fi abaarsa isin dura akkan kaa’ee , waaqaa fi lafa waamee isin irratti dhugaa nan baasisa ; kanaaf isin , ijoolleen keessanis akka jiraattaniif jireenya fo’adhaa ! ” 
 ( Keessa Deebii 30 : 19 ) Haaluma wal fakkaatuun nutis yeroo ammaatti filannaa gochuuf mirga qabna . 
 Eeyyee jireenya bara baraa yaadatti qabannee amanamummaadhaan Yihowaa tajaajiluuf ykn isaaf abboomamuu dhiisnee rakkinarra bu’uuf filachuu dandeenya . 
 Mee amma namoota filannaa faallaa ta’e godhan lama haa ilaallu . 
 5 , 6 . 
 Iyaasuun filannaa akkamii godhe ? 
 Kun eebba akkamii isaaf argamsiise ? 
 Iyaasuun Dh.K.D . bara 1473⁠tti saba Israa’el Biyyattii Abdachiifamtetti galcheera . 
 Iyaasuun du’uusaa dura saba sanaan akkas jedhee ture : “ Waaqayyoof hojjechuun isin duratti hamaa yoo fakkaate garuu , waaqayyolii warra abboonni keessan lagicha gamatti hojjechaafii turaniif yookiis warra kan Amoorota isin biyya isaanii keessa teessan kanaaf hojjettu yoo ta’e , har’a eenyuuf akka hojjettan fo’adhaa ! ’ ” 
 Achiis maatiisaa ilaalchisee : “ Garuu anii fi manni koo Waaqayyoof in hojjenna ” jedheera . — Iyaasuu 24 : 15 . 
 Isa dura Yihowaan Iyaasuun akka cimuufi akka ija jabaatu akkasumas Seera Waaqayyoorraa akka hin jallanne isa abboomee ture . 
 Macaafni Seerichaa afaansaa keessaa akka hin dhabamne , jechuunis akka dubbisuufi kana yoo godhes wanti inni hojjetu hundi akka wal isaaf qixxaatu ykn akka isaaf mijaa’u itti himee ture . 
 ( Iyaasuu 1 : 7 , 8 ) Iyaasuun kana gochuusaatti wanti inni hojjete hundi wal isaaf qixxaateera . 
 Filannaansaas eebba isaaf argamsiiseera . 
 Iyaasuun : “ Wanti gaariin Waaqayyo saba Israa’el abdachiise hundinuu in raawwatame malee , tokko illee keessaa hin hafne ” jechuudhaan dubbateera . — Iyaasuu 21 : 45 . 
 Bara Isaayaasitti Israa’eloonni tokko tokko filannaa akkamii godhan ? 
 Kun balaa akkamii isaaniirraan ga’e ? 
 Haala kanarraa faallaa ta’eenimmoo , waggoota 700 booda haala biyya Israa’el keessa ture haa ilaallu . 
 Israa’eloonni yeroo sana turan hedduun aadaa namoota waaqolii tolfamoo waaqeffatanii hordofu turan . 
 Fakkeenyaaf , namoonni bara sana turan dhumni waggaa yeroo ga’u , minjaala nyaanni gaariiniifi wayinii mi’aawaan irra guutetti marsanii nyaatu turan . 
 Kun yeroo namoonni firoottansaanii wajjin nyaataaf dhugaatii itti wal afeeran hin turre . 
 Kanaa mannaa , ayyaana waaqayyolii sobaa lamaaf ulfina kennuuf godhamu ture . 
 Isaayaas , Waaqayyo gocha kanaaf ilaalcha akkamii akka qabu akkas jechuudhaan barreesseera : “ Isin warra ana Waaqayyoon dhiiftanii , tulluu koo isa qulqullaa’aa irraanfattanii , ‘ Gaad ’ waaqayyolii milkii fi , ‘ Maanii ’ Waaqayyittii Ateeteef [ carraatiif ] maaddii qopheessitanii , dhibaayyuufis daadhii waynii qodaatti in guuttaniif . ” 
 Oomisha gaarii kan argatan Yihowaan waan isaan eebbiseef utuu hin ta’in , ‘ Gaad waaqayyolii milkiifi Maanii waaqayyittii Ateetee [ carraa ] ’ kadhachuusaaniitiin ta’uusaa amanu turan . 
 Dhugaasaa dubbachuuf garuu , filannaa sirrii hin taane gochuudhaan carraasaanii balleessanii turan . 
 Kanaan kan ka’es Yihowaan akkas isaaniin jedheera : “ Ani billaatti dabarsee isin nan kenna , isin hundumti keessan kukkuftanii in gorra’amtu ; isin wanta ana duratti hamaa ta’e hojjettan , wanta ana hin gammachiifnes gootan malee , yommuun isin waame na jalaa hin oowwaanne , yommuun dubbadhes isin anaaf hin dhageenye . ” 
 ( Isaayaas 65 : 11 , 12 ) Filannaansaanii badiisa kan isaanirratti fide yeroo ta’u , waaqoliin Milkiifi Carraasaaniis badiisa kanarraa isaan oolchuu hin dandeenye . 
 Filannaa Sirrii Ta’e Gochuu 
 Akka Keessa Deebii 30 : 20⁠rratti ibsametti filannaa sirrii gochuun maalfaa dabalata ? 
 Museen Israa’eloonni jireenya akka filatan yeroo isaan gorse : “ Waaqayyoon gooftaa keessan jaalladhaa , sagalee isaas dhaga’aa ! 
 Isattis maxxanaa ! ” 
 jechuudhaan wanta gochuu qaban sadan isaan beeksiseera . 
 ( Keessa Deebii 30 : 20 ) Amma tokkoon tokkoonsaanii haa qorru . 
 Jaalala Yihowaadhaaf qabnu akkamitti argisiisuu dandeenya ? 
 Waaqa keenya Yihowaa jaallachuudhaan : Yihowaa tajaajiluuf kan filanne waan isa jallannuufidha . 
 Akeekkachiisa Israa’elootaaf kenname hojiirra oolchuudhaan , qorumsa saalqunnamtii seeraan ala ta’e akka raawwannu nurra ga’u mo’uufi ilaalcha namoonni biyya lafaa qabeenya horachuuf qaban hordofuurraa fagaachuu dandeenya . 
 Yihowaatti maxxannee jiraanna ; seerawwansaas ni eegna . 
 ( Iyaasuu 23 : 8 ; Faarfannaa 119 : 5 , 8 ) Israa’eloonni Biyyattii Abdachiifamtetti galuusaanii dura Museen akkas jechuudhaan isaan gorsee ture : “ Kunoo , isin biyya dhuunfaa keessan godhachuudhaaf itti galtan keessatti akka hojjettaniif , ani akkuma Waaqayyo gooftaan keessan na abboometti seerrataa fi wanta qajeelaa ta’e isin barsiiseera . 
 Kun saba hundumaa duratti ogummaadhaa fi hubannaa keessan waan ta’uuf , isaan seerrata kana hundumaa yeroo dhaga’an , ‘ Dhuguma sabni guddaan kun saba ogeessaa fi hubataa dha ’ isiniin in jedhu ; kanaaf isin kana duukaa bu’aa eegaa ! ” 
 ( Keessa Deebii 4 : 5 , 6 ) Fedha Yihowaa dursuudhaan jaalala isaaf qabnu yeroon itti argisiisnu ammadha . 
 Kana gochuu yoo filanne eebbasaa akka argannu homaa hin shakkinu . — Maatewos 6 : 33 . 
 10 - 12 . 
 Wanta bara Nohitti ga’erraa barumsa akkamii arganna ? 
 Sagalee Waaqayyoo dhaga’uudhaan : Nohi ‘ qajeelina lallabaa ’ ture . 
 Namoonni bishaan badiisaa dura turan hundi yaannisaanii dhimmawwan adda addaatiin hiramee waan tureef akeekkachiisa Nohiif xiyyeeffannaa utuu hin kenniniifi ‘ utuu hin beekin ’ hafaniiru . 
 Kun balaa akkamii isaanitti fide ? 
 “ Bishaan badiisaa dhufee hunduma isaanii haree sokke . ” 
 Yesus bara keenyatti jechuunis “ bara dhufa ilma namaattis akkasuma in ta’a ” jechuudhaan akeekkachiiseera . 
 Wanti bara Nohitti ta’e , namoota yeroo ammaatti Sagalee Waaqayyoo hojiirra oolchuu hin filanneef akeekkachiisa ta’a . — Maatewos 24 : 39 . 
 Namoonni akeekkachiisa sabni Waaqayyoo bara ammaatti kennaa jiranitti ga’isan , akeekkachiisa kana hojiirra oolchuu diduun rakkina akkamii akka geessisu hubachuu qabu . 
 Namoota ga’isan kana ilaalchisee Phexros akkas jechuudhaan barreesseera : “ ‘ Deebi’ee dhufuun isaa abdachiifamee ture mitii ? 
 Meerree kan raawwatame ree ? 
 Erga abboonni keenya iyyuu du’anii , wanti hundinuus akkuma yeroo biyyi lafaa uumametti hafee in jiraata ’ in jedhu . 
 Jarri kun bantiiwwan waaqaa durii jalqabanii akka uumaman , laftis sagalee Waaqayyootiin bishaaniin uumamee , bishaan keessaas ba’uu isaa yaadachuu dadhaban . 
 Bishaanuma sanaan immoo biyyi lafaa inni yeroo sana ture sun liqimfamee akka balleeffame hin yaadanne . 
 Bantiiwwan waaqaa fi lafti , warri amma jiran kun immoo sagalee Waaqayyoo sanaan ibiddaan balleeffamuudhaaf qopheeffamanii , hamma guyyaa warri Waaqayyo malee jiraatan firdii argatanii badaniitti kaa’amanii jiru . ” — 2 Phexros 3 : 3 - 7 . 
 Mee dhimma kana filannaa Nohiifi maatinsaa godhanii wajjin wal bira qabaa ilaalaa . 
 “ Nohi amantiidhaan isa Waaqayyo waa’ee waan yeroo sanatti ija namaatti hin mul’anneetiif akeekkachiise dhaga’ee sodaatee , warra mana isaa oolchuufis bidiruu tolfate . ” 
 Akeekkachiisa kana hojiirra oolchuunsaa maatiisaatiif fayyina argamsiiseera . 
 Nutis , Sagalee Waaqayyoo dhaga’uufi hojiirra oolchuuf haa ariifannu . — Yaaqoob 1 : 19 , 22 - 25 . 
 13 , 14 . ( a ) ‘ Yihowaatti maxxanuun ’ barbaachisaa kan ta’e maaliifi ? 
 ( b ) Yihowaan akka ‘ nu tolchu ’ gochuu kan dandeenyu akkamitti ? 
 Yihowaatti maxxanuudhaan : ‘ Akka jiraannuuf jireenya fo’achuu ’ yoo barbaanne , isa jaallachuufi sagaleesaa dhaga’uu qofa utuu hin ta’in , ‘ isatti maxxanuu , ’ jechuunis fedhasaa raawwachuu keenya itti fufuu qabna . 
 Yesus , “ rakkina obsuu keessaniin jireenya keessan isa dhugaa in argattu ” jedheera . 
 Kana ilaalchisee filannaan goonu wanta garaa keenya keessa jiru argisiisa . 
 Fakkeenyi 28 : 14 , “ Namni yeroo hundumaa Waaqayyoon sodaatu eebbifamaa dha , namni mataa jabaatu garuu rakkina keessa in bu’a ” jedha . 
 Mootii Gibxii kan ture Fara’oon kanaaf fakkeenya ta’a . 
 Yeroo Dha’ichi Kurnan warra Gibxii rukutu , Fara’oon Waaqayyoon sodaachuu mannaa mata jabeessa ta’e . 
 Yihowaan Fara’oon akka hin abboomamne isa hin goone ; kanaa mannaa , mootiin kun kana akka filatu isaaf heyyameera . 
 Filannaan Fara’oon maaliyyuu yoo ta’e Yihowaan fedhasaa akka raawwatu Yeroo ibsu Phaawulos : “ Ani maqaan koo lafa hundumaa irratti akka labsamutti , humna koo si irratti argisiisuudhaafan ol si kaase ” jechuudhaan wanta Yihowaan jedhe barreesseera . — Roomaa 9 : 17 . 
 Israa’eloonni harka Fara’oon jalaa erga ba’anii jaarraawwan hedduu booda , Isaayaas akkas jechuudhaan barreesseera : “ Yaa Waaqayyo ! 
 Ati abbaa keenya ; nuyi garuu suphee dha ; ati immoo akka nama suphee dha’uutti harka keetiin nu tolchite ; nuyi hundumti keenya hojii harka keetii ti . ” 
 ( Isaayaas 64 : 8 ) Qayyabannaa dhuunfaa gochuufi sagaleesaa hojiirra oolchuudhaan Yihowaan akka nu sirreessu yoo heyyamne , suutuma suuta namummaa haaraa uffachaa adeemna . 
 Kana malees , gad of qabuufi sirreeffama argannu hojiirra oolchuun keenya , dhugumaan isa gammachiisuu akka barbaannu waan argisiisuuf amanamummaadhaan Yihowaatti maxxanuuf nu gargaara . — Efesoon 4 : 23 , 24 ; Qolosaayis 3 : 8 - 10 . 
 ‘ Ijoollee Keessan Barsiisaa ’ 
 Akka Keessa Deebii 4 : 9⁠rratti ibsametti , Museen itti gaafatamummaa Israa’eloonni qaban lamaan maal jechuudhaan isaan hubachiise ? 
 Museen yeroo sabni Israa’el gara Biyyattii Abdachiifamtee galuuf xinnoon isaan hafetti akkas jedhee ture : “ Isin garuu dammaqaa , wanta ijaan argitan akka hin irraanfannetti , bara jireenya keessanii guutuus garaa keessan keessaa akka hin badnetti of eeggadhaa ! 
 Ijoollee keessan , ijoollee ijoollee keessaniis barsiisaa ! ” 
 ( Keessa Deebii 4 : 9 ) Sabni sun biyya dhaaluuf jedhan sanatti eebba Yihowaafi badhaadhummaa argachuuf itti gaafatamummaa Yihowaaan isaanii kenne lamaan raawwachuu qabu turan . 
 Dinqii Yihowaan ijasaanii duratti hojjete irraanfachuu hin qaban ; akkasumas seera kana dhaloota itti aanu barsiisuu qabu turan . 
 Nutis saba Waaqayyoo waan taaneef , ‘ akka jiraannuuf jireenya filachuu ’ yoo barbaanne kanuma gochuu qabna . 
 Yeroo ammaatti dinqii Yihowaan nuu godhe karaa itti arginu qabnaa ? 
 16 , 17 . ( a ) Misiyoononni Giil’aadii eebbifaman hojii Mootummicha lallabuurratti gahee akkamii raawwataniiru ? 
 ( b ) Namoota Misraachoo kana hinaaffaadhaan lallaban caqasi ? 
 Yihowaan hojii lallabaafi bartoota taasisuu nuti raawwannu akka eebbise ilaaluun keenya nu gammachiisa . 
 Bara 1943⁠tti Manni Barumsaa Macaafa Qulqulluu Giil’aad erga banamee jalqabee , misiyoononni dursa fudhatanii biyyoota hedduutti hojii bartoota taasisuu kana hojjechaa jiru . 
 Yeroo sanaa eegalee , namoota mana barumsaa kanaa eebbifaman keessaa warri duraa kan dulloomaniifi humnisaanii kan dadhabe ta’uyyuu , labsii Mootummichaarratti hinaaffaadhaan hirmaachaa jiru . 
 Namoota fakkeenya ta’an kana keessaa isheen tokko Meerii Oolsan kan jedhamtu yeroo ta’u , mana barumsaa Giil’aadii kan eebbifamte bara 1944⁠tti ture . 
 Obboleettiin kun misiyoonii ta’uudhaan jalqaba Kolombiyaatti achiis Uraaguwaayitti kan tajaajilte yeroo ta’u , ammammoo Portoo Rikootti tajaajilaa jirti . 
 Dullumaan kan ka’e humnishee daangeffamuyyuu , Meeriin ammayyuu hojii lallabaarratti hinaaffaadhaan hirmaachaa jirti . 
 Afaan Ispeen waan baratteef torban torbaniin babal’istoota naannoo sanaa wajjin tajaajilti . 
 Obboleettiin Naansii Poortar jedhamtuufi abbaan manaashee jalaa du’e bara 1947⁠tti Mana Barumsaa Giil’aadii kan eebbifamte yeroo ta’u , ammayyuu Baahaamaasitti tajaajilaa jirti . 
 Naansiin seenaa jireenyaashee keessatti , “ Dhugaa Macaafa Qulqulluu warra kaan barsiisuun gammachuu adda ta’e naaf argamsiisa ; karaa hafuuraa barsiifata gaariifi jireenyakoo keessattis tasgabbii akkan qabaadhu na gargaareera ” jetteetti . 
 * Obboleettiin kunis taate warri amanamummaadhaan tajaajilan waggoota tajaajilarratti dabarsan yeroo yaadan wanta Yihowaan isaanii godhe hin irraanfatan . 
 Nutihoo ? 
 Yihowaan naannoo keenyatti hojii Mootummaa kana eebbisuusaa ni dinqisiifannaa ? — Faarfannaa 68 : 11 . 
 Seenaa jireenyaa misiyoonotaa dubbisuudhaan barumsa akkamii argachuu dandeenya ? 
 Hojii namoonni yeroo dheeraadhaaf Yihowaa tajaajilan kun raawwataniifi raawwachaa jiran ni dinqisiifanna . 
 Seenaa jireenyaa namoota kanaa dubbisuun keenya wanta Yihowaan isaanii godhe waan nu hubachiisuuf , isa tajaajiluuf murtoo goone akka cimsinu nu jajjabeessa . 
 Muuxannoowwan nama gammachiisaniifi Masaraa Eegumsaarratti ba’an kana yeroo yeroodhaan dubbistee irratti xiinxaltaa ? 
 Warri ijoollee qaban , seenaa jireenyaa Masaraa Eegumsaarratti argamutti fayyadamuu kan danda’an akkamitti ? 
 Museen , Israa’eloonni wanta Yihowaan isaanii godhe hundumaa akka hin irraanfanneefi wantoonni kun umriisaanii guutuu garaasaanii keessaa akka hin baane isaan yaadachiiseera . 
 Itti dabaluudhaanis : “ Ijoollee keessan , ijoollee ijoollee keessaniis barsiisaa ! ” 
 isaaniin jedheera . 
 ( Keessa Deebii 4 : 9 ) Seenaa jireenyaa dubbisuun baay’ee nama gammachiisa . 
 Dargaggoonni nama fakkeenya gaarii isaanii ta’u argachuu qabu . 
 Obboloonni durbaa qeentee ta’an dubartoota maanguddoo amanamummaadhaan tajaajilaa turaniifi muuxannoonsaanii Masaraa Eegumsaarratti ibsamerraa barumsa argachuu danda’u . 
 Obboloonni hedduun namoota afaan garabiraa dubbataniif misiraachoo kana lallabuudhaan tajaajilasaanii babal’isuu danda’aniiru . 
 Warri ijoollee qabdan , muuxannoo misiyoonota Giil’aadii eebbifamaniifi kan warra kaaniitti fayyadamtanii , ijoolleen keessan tajaajila yeroo guutuu akka filatan maaliif hin jajjabeessitan ? 
 ‘ Jireenya filachuuf ’ maal gochuu qabna ? 
 Tokkoon tokkoon keenya ‘ jireenya filachuu ’ kan dandeenyu akkamitti ? 
 Filannaa gochuuf mirga argannetti fayyadamnee Yihowaa jaallachuufi hanga inni mirga kana nuu kennetti tajaajilarratti hirmaachuudhaani . 
 Akkuma Museen jedhe Yihowaan ‘ jireenya keenyadha ; isa bara dheeraa nuuf kennudhas . ’ — Keessas Deebii 30 : 19 , 20 . 
 [ Footnotes ] 
 Muuxannoo mataduree “ Gaddi Guddaan Yoo Narra Ga’eyyuu Gammachuu Qaba Nan Galateeffadhas ” jedhuun Masaraa Eegumsaa Waxabajjii 1 , 2001 , ful . 23 - 27⁠rratti ba’e ilaali . 
 Ni Yaadattaa ? 
 • Namoota filannaa wal faallessu godhanirraa barumsa akkamii argatte ? 
 • ‘ Jireenya filachuuf ’ tarkaanfiiwwan akkamii fudhachuu qabna ? 
 • Itti gaafatamummaa akkamii lama qabna ? 
 “ Ani Seera Kee Attam Nan Jaalladha ! ” 
 “ Ani seera kee attam nan jaalladha ! 
 Ani guyyaa guutuu irra - deddeebi’ee itti nan yaada . ” — FAARFANNAA 119 : 97 . 
 1 , 2 . ( a ) Barreessaan hafuura qulqulluudhaan geggeeffamee Faarfannaa 119 barreesse haalawwan akkamiitu isa mudatee ture ? 
 ( b ) Rakkoo irra ga’eef Maaltu isatti dhaga’ame ? 
 Maaliif ? 
 BARREESSAA Faarfannaa 119⁠rra qorumsi baay’een ga’eera . 
 Diinonni of tuulaniifi Seera Waaqayyoo tuffatan isatti qoosaniiru , sobaanis maqaasaa balleessaniiru . 
 Gurguddoonni akkamitti akka isa balleessan mari’achuudhaan ari’atama isarraan ga’aniiru . 
 Warri hamoon isatti marsanii isa ajjeesuuf ka’anii turan . 
 Rakkoowwan isarra ga’an kun , ‘ gaddarraa kan ka’e taa’ee akka boo’u ’ isa godhaniiru . 
 ( Faarfannaa 119 : 9 , 23 , 28 , 51 , 61 , 69 , 85 , 87 , 161 ) Qorumsi akkasii irra ga’uyyuu faarfatichi : “ Ani seera kee attam nan jaalladha ! 
 Ani guyyaa guutuu irra - deddeebi’ee itti nan yaada ” jechuudhaan faarfateera . — Faarfannaa 119 : 97 . 
 “ Seerri Waaqayyoo faarfaticha jajjabeessuu kan danda’e akkamitti ? ” 
 jennee gaafachuu dandeenya . 
 Yihowaan akka isaaf yaadu amanuunsaa isa jabeessee ture . 
 Faarfatichi diinonnisaa isa dhiphisaniyyuu seera Waaqayyo jaalalaan kaka’ee kenne hojiirra oolchuun faayidaa akka qabu hubachuunsaa isa gammachiiseera akka qabaatu isa godheera . 
 Gaarummaa Yihowaan isaaf godhe hubateera . 
 Kana malees , qajeelfama seera Waaqayyoo keessatti argamu hojiirra oolchuunsaa , diinotasaa caalaa ogummaa akka qabaatuufi lubbuudhaan akka jiraatu isa gargaareera . 
 Seerichaaf ajajamuunsaa nagaafi yaada garaa isa hin ceephaane isaaf argamsiiseera . — Faarfannaa 119 : 1 , 9 , 65 , 93 , 98 , 165 . 
 Yeroo har’aa akka seera Waaqayyootti jiraachuun Kiristiyaanotaaf rakkisaa kan ta’e maaliifi ? 
 Yeroo har’aas tajaajiltoonni Waaqayyoo tokko tokko sababii amantaasaaniitiin qorumsi cimaan adda addaa isaanirra ga’eera . 
 Akka faarfatichaa qorumsi lubbuu keenya balaarra buusu nu mudatuu baatullee kan jiraannu ‘ yeroo sodaachisaa ’ keessadha . 
 Namoonni naannoo keenyatti argaman baay’een dhimmawwan hafuuraatiif dhimma hin qaban , karoorrisaanii ofittummaafi jaalala qabeenyaarratti kan xiyyeeffate , kan of tuulaniifi kan kabaja hin qabnedha . 
 Kiristiyaanonni dargaggoota ta’an yeroo hundumaa qorumsa ejjennoosaaniirratti dhufu mo’uu qabu . 
 Haala akkasii keessatti jaalala Yihowaafi waan sirrii ta’eef qabnu eegnee jiraachuun ulfaataa ta’uu danda’a . 
 Miidhaa akkasiirraa of eeguu kan dandeenyu akkamitti ? 
 Faarfatichi dinqisiifannaa seera Waaqayyootiif qabu kan argisiise akkamitti ? 
 Kiristiyaanonnis akkas gochuu qabuu ? 
 Faarfatichi seera Waaqayyoo gadi fageenyaan qo’achuufi irratti xiinxaluunsaa , dhiibbaawwan isarra ga’an mo’uuf isa gargaareera . 
 Karaa kanaan jaalala seera Waaqayyootiif qabu guddifachuu danda’eera . 
 Lakkoofsonni Faarfannaa 119⁠rra jiran hundi , seerawwan Yihowaa tokko tokko ni ibsu jechuun ni danda’ama . 
 * Yeroo har’aa Kiristiyaanonni , Seera Musee isa Waaqayyo Israa’eloota duriitiif kenne jala hin jiran . 
 Ta’uyyuu seerawwan bu’uuraa Seera sana keessa jiran ammayyuu faayidaa guddaa qabu . 
 Seerawwan bu’uuraa kun faarfaticha jajjabeessaniiru ; tajaajiltoota Waaqayyoo rakkina yeroo ammaa jiru mo’uuf carraaqaa jiranis jajjabeessuu danda’u . 
 Abboommiiwwan Seera Musee keessatti argaman keessaa warra kamfaa ilaalla ? 
 Qajeelfamawwan Seera Musee keessatti argaman keessaa sadansaaniirraa qofa jajjabina akkamii argachuu akka dandeenyu haa ilaallu . 
 Isaanis : Qophii guyyaa Sanbataa ilaalchisee godhame , ajaja qarmiifi sassata ilaalchisee kennamedha . 
 Rakkoowwan yeroo ammaa nurra ga’an mo’uuf , tokkoon tokkoonsaanii ilaalchisee seera bu’uuraa seerawwan kun irratti hundaa’an hubachuun keenya barbaachisaa ta’uusaa ilaalla . 
 Fedhii Hafuuraa Keenya Guutuu 
 Namoonni hundi fedhii barbaachisaa akkamii qabu ? 
 Ilmaan namootaa fedhii hedduu qabu . 
 Fakkeenyaaf namni tokko fayyaa akka qabaatuuf nyaanni , dhugaatiifi manni jireenyaa isa barbaachisa . 
 Haata’u malee ilmaan namootaa fedhii “ karaa hafuuraa ” qabanis guutuu qabu . 
 Kana yoo godhan malee gammachuu dhugaa hin argatan . 
 Yihowaan fedhii dhaalle kana guutuun barbaachisaa ta’uusaa waan beekuuf , sabnisaa torban torbaniin guyyaa tokko guutuu hojii dhuunfaasaanii dhiisanii dhimmawwan hafuuraatiif xiyyeeffannaa akka kennan ajajee ture . 
 7 , 8 . ( a ) Waaqayyo guyyaa Sanbataafi guyyoota kaan gidduu garaagarummaan akka jiraatu kan godhe akkamitti ? 
 ( b ) Sanbanni kaayyoo maaliitiif tajaajila ture ? 
 Qophiin Sanbataaf godhame dhimmawwan hafuuraa hordofuun barbaachisaa ta’uusaa argisiisa . 
 Jechi “ sanbata ” jedhu yeroo jalqabaatiif Macaafa Qulqulluu keessatti kan ibsame maannaa lafa onaa keessatti Israa’elootaaf kennamee wajjin haala wal qabateenidha . 
 Israa’eloonni guyyoota ja’a buddeena dinqiidhaan isaaniif kenname kana akka walitti qabatan isaanitti himamee ture . 
 Guyyaa torbaffaatti buddeenni kun waan isaanii hin kennamneef guyyaa ja’affaatti “ buddeena guyyaa lamaaf ta’u ” walitti qabachuu isaan barbaachisa ture . 
 Guyyaa torbaffaan “ Sanbata Waaqayyoof qulqullaa’e ” waan ta’eef gaafa sana hundisaanii iddoosaaniitii adeemuu hin qaban turan . 
 ( Ba’uu 16 : 13 - 30 ) Abboommiiwwan kurnan keessaa inni tokko , guyyaa Sanbataatti hojiin tokkoyyuu akka hin hojjetamne kan ajaju ture . 
 Guyyaan sun qulqulluu waan ta’eef , namni guyyaa sana hin kabajne ni ajjeefama ture . — Ba’uu 20 : 8 - 11 ; Lakkoobsa 15 : 32 - 36 . 
 Qophiin Sanbata kabajuu ilaalchisee godhame , Yihowaan karaa fooniis ta’e karaa hafuuraa sabasaatiif akka yaadu argisiisa . 
 Yesus “ Sanbatatu namaaf uumame ” jedheera . 
 Qophiin kun Israa’eloonni akka boqotan kan isaan godhu qofa utuu hin ta’in , Uumaasaaniitti akka dhihaataniifi jaalala isaaf qaban argisiisuuf carraa kan isaanii banu ture . 
 ( Keessa Deebii 5 : 12 ) Guyyaan sun sochiiwwan hafuuraa qofaaf kan murteeffame ture . 
 Kunis maatiidhaan Yihowaa waaqeffachuu , kadhannaa dhiheessuufi Seera Waaqayyoorratti xiinxaluu dabalata . 
 Qophiin kun , Israa’eloonni yeroofi humnasaanii hunda wantoota foonii hordofuu qofaan akka hin dabarsine gochuuf gargaareera . 
 Sanbanni , walitti dhufeenyi Yihowaa wajjin qaban waan hundumaarra akka caalu kan isaan yaadachiisu ture . 
 Yesus seerri bu’uuraa kun akka hin jijjiiramne ibsuuf yaada Keessa Deebiirratti ibsame irra deebi’uudhaan : “ ‘ Namni nyaata duwwaadhaan hin jiraatu , dubbii afaan Waaqayyoo keessaa ba’u hundumaan malee ’ kan jedhu caafameera ” jedheera . — Maatewos 4 : 4 . 
 Kiristiyaanonni qophii Sanbataarraa barumsa akkamii argatu ? 
 Yeroo ammaatti Sabni Waaqayyoo Sanbata sa’aatii digdamii afurii kallattumaan akka kabajan isaanirraa hin eegamu . 
 Haata’u malee qophiin Sanbataa seenaa qofa miti . 
 Kun , nuyis sochiiwwan hafuuraatiif dursa kennuu akka qabnu kan nu hubachiisu mitii ? 
 Qabeenya hordofuudhaan ykn bashannanatti qabamuudhaan sochiiwwan hafuuraatiif yeroo dhabuu hin qabnu . 
 Kanaaf akkas jennee utuu of gaafannee gaariidha : “ Jireenyakoo keessatti wanti bakka guddaa qabu maalidha ? 
 Qayyabannaa , kadhannaa , walga’iiwwan gumiirrattis ta’e walga’iiwwan gurguddaarratti argamuufi misiraachoo Mootummichaa lallabuudhaaf dursa nan kennaa ? 
 Moo sochiiwwan kan biraatu wantoota kanaaf yeroo akkan hin arganne na gochaa jira ? ” 
 Yihowaan dhimmawwan hafuuraatiif dursa yoo kennine wantoota jireenyaaf nu barbaachisan akka argannu nuu mirkaneesseera . — Maatewos 6 : 24 - 33 . 
 Dhimmawwan hafuuraatiif yeroo ramaduudhaan faayidaa argachuu kan dandeenyu akkamitti ? 
 Macaafa Qulqulluufi barreeffamoota isarratti hundaa’an qayyabachuudhaan akkasumas ergaa isaan dabarsanirratti gadi fageenyaan yaaduudhaan yeroon dabarsinu Yihowaatti dhihaachuuf nu gargaaruu danda’a . 
 Obboleettiin Suuzaan jedhamtuufi waggoota 40f utuu walirraa hin kutin Macaafa Qulqulluu qayyabatte tokko , qayyabannaan kun yeroo jalqabaatiif kan nama hin gammachiisneefi nama nuffisiisu ta’uusaa dubbatteetti . 
 Haata’u malee , dubbisuushee itti fufuusheetiin qayyabannicha caalaatti jaallachuu jalqabde . 
 Yeroo ammaatti wanti qayyabannaashee jalaa gufachiisu yeroo ishee mudatu baay’ee gadditi . 
 “ Qayyabannaan , Yihowaa akka abbaakootti akkan ilaalu na gargaareera . 
 Isatti amanamuu , isarratti hirkachuufi sodaa tokko malee kadhannaadhaan isatti dhihaachuu nan danda’a . 
 Yihowaan tajaajiltootasaa hammam akka jaallatu , dhuunfaatti akkamitti akka naaf yaadu , akkasumas akkamitti akka na gargaare arguunkoo baay’ee na gammachiiseera ” jechuudhaan dubbatteetti . 
 Nuyis yeroo hundumaa fedhii hafuuraa keenya guutuudhaan gammachuu guddaa argachuu dandeenya . 
 Seera Waaqayyo Qarmii Ilaalchisee Kenne 
 Qarmii ilaalchisee qophii godhame ibsi ? 
 Kutaan Seera Musee Waaqayyo sabasaatiif akka yaadu argisiisu inni lammaffaan hiyyeeyyiin qarmii funaannachuuf mirga akka qabaatan kan ajajudha . 
 Yihowaan , qonnaan bulaan Israa’el tokko maasiisaarraa midhaan yommuu sassaabbatu namoonni hiyyeeyyii ta’an qarmii akka sassaabbatan heyyamuu akka qabu abboomee ture . 
 Qonnaan bultoonni timjii maasiisaanii guutummaatti haamuu , akkasumas wayiniifi ejersa bira darban deebi’anii sassaabuu hin qaban ture . 
 Bissiin midhaanii maasii keessatti yoo irraanfatame deebi’anii kaafachuu hin qaban . 
 Kun qophii jaalalaa hiyyeeyyiidhaaf , galaadhaaf , ijoollee haadhaafi abbaa hin qabneefi dubartoota abbaan manaasaanii irraa du’eef godhame ture . 
 Qarmii sassaabuun waan ulfaataa ta’uyyuu , rakkatanii akka hin kadhanne isaan gargaara ture . — Leewwoota 19 : 9 , 10 ; Keessa Deebii 24 : 19 - 22 ; Faarfannaa 37 : 25 . 
 Qophiin qarmii ilaalchisee godhame qonnaan bultootaaf carraa akkamii kennee ture ? 
 Seera Waaqayyo qarmii ilaalchisee kenne keessatti qonnaan bultoonni namoota rakkataniif hammam dhiisuu akka qaban wanti murteeffame hin turre . 
 Maasiinsaanii hammamiyyuu bal’aa ykn dhiphaa yoo ta’e hammam akka dhiisan murteessuuf mirga qabu turan . 
 Qonnaan bultoonni hammam akka dhiisan ofiisaaniitiif akka murteessan godhamuunsaa arjummaa isaan barsiisee ture . 
 Macaafni Qulqulluun , “ Namni dadhabaadhaaf garaa laafu . . . uumaa isaatiif ulfina in kenna ” waan jedhuuf , qophiin kun qote bulaan sun Waaqa midhaan nuu kennuuf dinqisiifannaasaa argisiisuuf carraa argata . 
 ( Fakkeenya 14 : 31 ) Bo’az warra akkas godhan keessaa isa tokko ture . 
 Gaarummaadhaan kaka’ee dubartii abbaan manaa jalaa du’eefi maasiisaa keessaa qarmii sassaabbachaa kan turte Ruut , midhaan baay’ee akka sassaabbattu godheera . 
 Yihowaanis arjummaasaatiif Bo’aziin eebbiseera . — Ruut 2 : 15 , 16 ; 4 : 21 , 22 ; Fakkeenya 19 : 17 . 
 Qarmii ilaalchisee seera Israa’elootaaf kennamerraa barumsa maalii arganna ? 
 Seerri bu’uuraa qophii qarmii irratti hundaa’e ammas hin jijjiiramne . 
 Yihowaan sabnisaa keessumaammoo namoota rakkatanitti arjummaa akka argisiisan barbaada . 
 Akkuma arjummaa keenyatti eebba arganna . 
 Yesus akkas jedheera : “ Kennaa , Waaqayyos isiniif in kenna ; qodaa safaraa gaariitti dhidhiibamee kan nam’u , guutees kan irra dhangala’utu isiniif kennama ; qodaa safaraa isin itti namaaf safartanitti , isiniif in safarama . ” — Luqaas 6 : 38 . 
 14 , 15 . 
 Arjummaa argisiisuu kan dandeenyu akkamitti ? 
 Kunoo nuufis ta’e warra nuyi gargaarreef faayidaa akkamii argamsiisa ? 
 Phaawulos ergamaan ‘ nama hundumaaf , addumaan immoo warra amantii keessa jiraniif , gaarii akka hojjennu ’ nu gorseera . 
 Kanaafuu , namoonni hidhata amantaa keenya ta’an sababii amantaasaaniitiin qorumsi yommuu isaanirra ga’u , karaa hafuuraa wanta isaan barbaachisu argachuufi dhiisuunsaanii nu yaaddessuu qaba . 
 Tarii , gara Galma Mootummaa dhaquuf ykn gabaadhaa waa bituuf gargaarsi isaan barbaachisaa ? 
 Gumii keessan keessa obboloonni dullooman , dhukkubsatan ykn manaa ba’uu hin dandeenyeefi yoo dhaqxanii isaan gaafattan ykn gargaartan gammadan jiruu ? 
 Haalawwan akkasii hubachuuf carraaqqii yoo goone , Yihowaan nutti gargaaramee kadhannaasaaniitiif deebii kennuu danda’a . 
 Waliif yaaduun dirqama Kiristiyaanotaa ta’uyyuu , gammachuus ni argamsiisa . 
 Hidhattoota amantii keenyaaf jaalala qabaachuun keenya , gammachuu guddaafi surraa Yihowaa nuuf argamsiisa . — Fakkeenya 15 : 29 . 
 Kiristiyaanonni ofittoo akka hin taane karaan itti argisiisan kan biraanimmoo , waa’ee kaayyoo Waaqayyoo dubbachuuf yeroofi humnasaaniitti fayyadamuudhaani . 
 Namni warri kaan Yihowaadhaaf akka of murteessan gargaaruudhaan gammachuu argate , Yesus : “ Fudhachuu irra kennuutu caalaa nama gammachiisa ” jechuudhaan dubbachuunsaa dhugaa akka ta’e ni beeka . — Hojii Ergamootaa 20 : 35 . 
 Sassatarraa Fagaachuu 
 16 , 17 . 
 Abboommiin kurnaffaan maalirraa akka fagaannu dubbata ? 
 Maaliif ? 
 Kutaa sadaffaan Seera Yihowaan Israa’elootaaf kenneefi Seera kurnaffaarratti argamummoo sassatuu kan dhowwudha . 
 Seerichi akkas jedha : “ Mana namaa duraa fudhachuudhaaf hin hawwin ! 
 Haadha manaa namaa , hojjetaa isaa , hojjettuu isaa , qotiyyoo isaa , harree isaa , waanuma kan isaa ta’e duraa fudhachuudhaaf hin hawwin ! ” 
 ( Ba’uu 20 : 17 ) Namni garaa namaa beekuu danda’u waan hin jirreef , ilmaan namootaa seera kana kabachiisuu hin danda’an . 
 Kunis , abboommiin kurnaffaan kun seera ilmaan namootaa baasanirra baay’ee akka caalu argisiisa . 
 Seerri kun , lammiin Israa’el tokko kallattiidhaan Yihowaa isa garaa namaa qoruu danda’u biratti akka itti gaafatamu isa hubachiisa ture . 
 ( 1 Saamu’el 16 : 7 ) Hundumaa caalaattimmoo , abboommiin kun amalawwan wanta seeraan ala ta’e raawwachuuf sababii ta’anirraa akka fagaatan kan hubachiisu ture . — Yaaqoob 1 : 14 . 
 Seerri sassata ilaalchisee kenname , sabni Waaqayyoo jaalala qabeenyaarraa , sassataafi haala keessa jiranitti guungumuurraa akka fagaatan kan isaan gorsu ture . 
 Hannaafi addaggummaarraas isaan eegeera . 
 Yeroo hundumaa namoonni qabeenya nuyi bakka guddaa laannuuf qaban ykn karaa ta’e tokkoon nu caalaatti kan isaaniif mijaa’e fakkaatan ni jiraatu . 
 Haalawwan akkasii keessatti yaada keenya to’achuu yoo dadhabne , gammachuu dhabuufi warra kaanitti hinaafuu dandeenya . 
 Macaafni Qulqulluun sassanni “ yaada jal’aa ” akka ta’e dubbata . 
 Kanaaf , amala akkasiirraa fagaachuun keenya baay’ee barbaachisaadha . — Roomaa 1 : 28 - 30 . 
 Yeroo har’aa addunyaarratti ilaalcha akkamiitu babal’atee jira ? 
 Kun balaa akkamii geessisuu danda’a ? 
 Ilaalchi yeroo har’aa biyya lafaarratti babal’atee jiru , jaalala qabeenyaafi wal dorgommii kan babal’isudha . 
 Daldaltoonni beeksisatti fayyadamanii , meeshaawwan haaraa argachuu akka hawwinuufi wantoota kana malee gammachuu argachuun kan hin danda’amne fakkeessanii dhiheessu . 
 Kunimmoo guutummaatti amala Seera Yihowaa keessatti dhowwamedha . 
 Amalli Seera Yihowaa keessatti dhowwame kan biraanimmoo , waanuma fedhe nu gaafatuyyuu warra kaanirra caallee argamuufi qabeenya kuufachuuf bakka guddaa laachuudha . 
 Phaawulos akkas jechuudhaan akeekkachiiseera : “ Warri sooromuu barbaadan immoo qoramatti , kiyyootti , kajeellaatti , gowwummaa isaan miidhu baay’ee keessattis in kufu ; kajeellaawwan kunis balleeffamuu fi baduu keessa isaan in buusu . 
 Horii jaallachuun hundee wanti hamaan hundinuu irraa latuu dha ; namoonni gar tokko yaada isaanii horii argachuu irra kaa’atanii , amanticha irraa badaniiru , waraansa baay’eedhaanis of waraananiiru . ” — 1 Ximotewos 6 : 9 , 10 . 
 19 , 20 . ( a ) Namni Seera Yihowaa jaallatu wantoota akkamiitiif dursa kenna ? 
 ( b ) Mataduree ittaanurratti waa’ee maalii baranna ? 
 Warri seera Waaqayyoo jaallatan qabeenya jaallachuun balaa akka qabu waan hubataniif irraa fagaatu . 
 Fakkeenyaaf faarfatichi akkas jechuudhaan Yihowaa kadhateera : “ Bu’aa dalgaa fi sassatuu irraa , garaa koo gara wanta abboommiin kee dhugaa ba’uufitti qabi ! 
 Seerri inni afaan kee keessaa ba’e , warqee fi meetii guroo kumaatama irra anaaf wayya . ” 
 ( Faarfannaa 119 : 36 , 72 ) Jechoonni kun sirrii ta’uusaanii yoo amanne , jaalala qabeenyaa , sassataafi haala jireenyaa keenyatti guungumuurraa fagaachuudhaan ilaalcha sirrii qabaachuu dandeenya . 
 Qabeenya kuufachuu utuu hin ta’in , “ nama Waaqayyoo ta’uun ” bu’aa guddaa qaba . — 1 Ximotewos 6 : 6 . 
 Seerawwan bu’uuraa Seerri Musee irratti hundaa’e , akkuma yeroo sanaatti yeroo rakkisaa keessa jirru kanattis faayidaa guddaa qabu . 
 Seerawwan bu’uuraa kana hojiirra yoo oolchine , isaan hubachaafi jaallachaa , akkasumas gammachuu argachaa deemna . 
 Seericharraa barumsa barbaachisaa ta’e baay’ee arganna ; jireenyaafi muuxannoo namoota Macaafa Qulqulluu keessatti caqasaman yeroo ilaallus barumsi kun faayidaa guddaa akka qabu hubanna . 
 Muuxannoowwan kana keessaa tokko tokko mataduree ittaanurratti ilaalla . 
 [ Footnotes ] 
 Lakkoofsota 176 Faarfannaa 119⁠rra jiran keessaa arfansaaniirraa kan hafe hundisaanii waa’ee abboommii , firdii , seera , ajaja , seerrata , dubbii , karaa ykn sagalee Yihowaa ni ibsu . 
 Maal Jettee Deebista ? 
 • Barreessaan Faarfannaa 119 seera Yihowaa kan jaallate maaliifi ? 
 • Kiristiyaanonni qophii guyyaa Sanbataarraa barumsa akkamii argatu ? 
 • Qophiin Yihowaan qarmii ilaalchisee godhe faayidaa bara baraa akkamii argamsiisa ? 
 • Abboommiin sassatarraa akka fagaannu nu ajaju eegumsa kan nuu ta’u akkamitti ? 
 ‘ Yaadachiisnikee Garaa Na Ciibsa ’ 
 “ Wanti caaffata qulqullaa’oo keessatti caafaman hundinuu nu barsiisuuf caafaman . ” — ROOMAA 15 : 4 . 
 Yihowaan yaadachiisa kan nuu kennu karaawwan kamiini ? 
 Kun kan nu barbaachisu maaliifi ? 
 YIHOWAAN tajaajiltoonnisaa dhiibbaawwan yeroo rakkisaa kanatti isaan mudatan akka mo’an gargaaruuf yaadachiisa isaaniif kenna . 
 Yaadachiisawwan tokko tokko kan argaman dubbisa Macaafa Qulqulluurraa , haasawaa dhihaatu ykn yaadawwan walga’ii gumiirratti kennamanirraati . 
 Yaadawwan yeroo akkasiitti dubbisnu ykn dhageenyu baay’eensaanii nuuf haaraa miti . 
 Sanaan dura yaada wal fakkaatu barannee ta’uu danda’a . 
 Haata’u malee yeroo baay’ee waan irraanfannuuf , kaayyoo , seeraafi qajeelfama Yihowaa ilaalchisee yeroo hundumaa yaadachiisa argachuun keenya barbaachisaadha . 
 Yaadachiisa Yihowaan nuu kennu , sababii seerasaa akka eegnu nu kakaaserratti akka xiyyeeffannu nu gargaaruudhaan yaada keenya waan nuu haaromsuuf isa galateeffachuu qabna . 
 Kanaan kan ka’es Faarfatichi , “ Abboommonni siif dhugaa ba’an garaa na ciibsu ” jechuudhaan Yihowaa faarfateera . — Faarfannaa 119 : 24 . 
 2 , 3 . ( a ) Yihowaan , seenaan jireenyaa namoota Macaafa Qulqulluu keessatti ibsamanii hanga ammaatti akka turu kan godhe maaliifi ? 
 ( b ) Mataduree qayyabannaa kana keessatti Seenaawwan Macaafa Qulqulluu kamfaa ilaalla ? 
 Sagaleen Waaqayyoo kan barreeffame jaarraawwan hedduu dura ta’uyyuu humna guddaa qaba . 
 Namoota Macaafa Qulqulluu keessatti ibsaman ilaalchisee seenaa jireenyaa dhugaa nutti hima . 
 Aadaawwaniifi ilaalchi bara sana turan kan jijjiiraman ta’uyyuu , rakkoowwan yeroo ammaa nu mudatan rakkoowwan namoota bara sanaa mudatanii wajjin wal fakkaatu . 
 Seenaawwan faayidaa keenyaaf Macaafa Qulqulluu keessatti barreeffaman , namoota Yihowaa jaallataniifi rakkinni adda addaa isaanirra ga’uyyuu amanamummaadhaan isa tajaajilan ilaalchisee fakkeenyawwan garaa nama tuqan qabataniiru . 
 Seenaawwan kaanimmoo amalawwan Waaqayyo jibbu kan argisiisanidha . 
 Yihowaan barumsa barbaachisaa ta’e akka argannuuf jecha seenaawwan namootaa gaariis ta’e hamaa ta’an Macaafa Qulqulluu keessatti akka galmeeffaman godheera . 
 Akkuma Phaawulos barreesse : “ Nuyi obsaa fi jajjabina caaffanni qulqullaa’oon nuuf kennaniin abdii akka argannutti , wanti caaffata qulqullaa’oo keessatti caafaman hundinuu nu barsiisuuf caafaman . ” — Roomaa 15 : 4 . 
 Seenaawwan Macaafa Qulqulluu keessatti galmeeffaman sadiirratti haa xiyyeeffannu . 
 Isaanis : seenaa waa’ee Daawitiifi Saa’ol , waa’ee Anaaniyaasiifi Safiiraa akkasumas waa’ee Yoseefiifi haadha manaa Phoxiifaar ibsudha . 
 Seenaa namoota kanaarraa barumsa gaarii arganna . 
 Qophii Waaqayyootiif Amanamoo Ta’uu 
 4 , 5 . ( a ) Saa’ol Mootichaafi Daawit gidduu haala akkamiitu ture ? 
 ( b ) Daawit jibba Saa’oliif ilaalcha akkamii qaba ture ? 
 Saa’ol Mootichi Yihowaadhaaf amanamaa waan hin taaneef saba Israa’el bulchuuf ga’eessa akka hin taane argisiise . 
 Kanaafuu , Waaqayyo mootummaasaarraa isa ari’uudhaan , Saamu’el raajicha ergee Daawit gara fuulduraatti mootii Israa’el akka ta’uuf isa dibe . 
 Daawit waraanarratti goota ta’uusaatiin namoonni yommuu isa jajan , Saa’ol akka diinasaatti isa ilaaluu jalqabe . 
 Sana booda isa ajjeesuuf yeroo baay’ee yaalii godhe . 
 Daawit garuu Yihowaan isaa wajjin waan tureef kanarraa ooluu danda’eera . — 1 Saamu’el 18 : 6 - 12 , 25 ; 19 : 10 , 11 . 
 Daawit waggoota baay’eedhaaf Saa’ol jalaa baqatee jiraachuuf dirqamee ture . 
 Daawit Saa’oliin ajjeesuuf yeroo carraa argatetti , namoonni isaa wajjin turan Yihowaan diinasaa harkasaa jala akka galche itti himuudhaan akka isa ajjeesu Daawitiin jajjabeessanii turan . 
 Daawit garuu Yihowaadhaaf amanamaa waan ta’eef , akkasumas aangoo Saa’ol mootii saba Waaqayyoo ta’ee dibamuusaatiin argate waan kabajuuf kana gochuurraa of qusateera . 
 Dhugumayyuu , Saa’ol Mootii Israa’el akka ta’u kan isa dibe Yihowaa hin turree ? 
 Akkasumammoo yeroonsaa ennaa ga’u iddoosaarraa isa buusa . 
 Daawit Saa’oliin mootummaasaarraa ari’uun hojiisaa akka hin taane dubbateera . 
 Daawit jibba Saa’ol qabbaneessuuf waan danda’u hundumaa erga godhee booda akkas jechuudhaan murteesse : “ Namni kun Waaqayyo isa dha’ee yoo du’e , yookiis guyyaan isaa ga’ee yoo du’e , yookiis immoo gara adda waraanaa dhaqee achitti yoo barbadeeffame malee , isa Waaqayyo dibee moosise irratti harka koo ol fudhachuu inni ana haa oolchu ! ” — 1 Saamu’el 24 : 3 - 15 ; 26 : 7 - 20 . 
 Seenaa Daawitiifi Saa’ol qoruun keenya barbaachisaa kan ta’e maaliifi ? 
 Seenaan kun barumsa baay’ee barbaachisaa ta’e qabateera . 
 Gumii Kiristiyaanaa keessatti rakkoowwan akkasii kan uumaman maaliif akka ta’e yaaddee beektaa ? 
 Namni tokko waan sirrii hin taane gochuusaatiin ta’uu danda’a . 
 Wanti inni godhe dogoggora guddaa miti ta’a ; haata’u malee si jeeqeera . 
 Yeroo kanatti maal gochuu qabda ? 
 Jaalala isaaf qabduufi Yihowaadhaaf amanamaa ta’uu keetiin kan ka’e , rakkoo kana sirreessuuf gaarummaadhaan isa haasofsiisuu barbaadda ta’a . 
 Rakkoon kun yoo itti fufe maal goota ? 
 Waan dandeessu hunda erga gootee booda , dhimmasaa Yihowaadhaaf dhiista ta’a . 
 Daawitis akkasuma godhe . 
 Dabni yoo nurratti raawwatame ykn yoo jibbamne fakkeenya Daawit hordofuudhaan maal gochuu qabna ? 
 Yookiinimmoo dabni sirratti raawwatamuufi amantii keetiin kan ka’e jibbamuu dandeessa ta’a . 
 Yeroo kanatti wanti gochuu dandeessu xinnoo ta’uu danda’a ; ykn homaa gochuu hin dandeessu ta’a . 
 Haalawwan akkasii keessa darbuun baay’ee rakkisaa ta’uyyuu , ilaalcha Daawit daba isarratti raawwatameef qaburraa barumsa guddaa arganna . 
 Faarfannaawwan Daawit barreesse , kadhannaa Waaqayyo harka Saa’ol jalaa akka isa oolchu garaadhaa dhiheesse qofa utuu hin ta’in , Yihowaadhaaf amanamaa ta’uunsaafi maqaan Waaqayyoo ulfina argachuunsaa akka isa yaaddessu kan argisiisanidha . 
 ( Faarfannaa 18 : 1 - 6 , 25 - 27 , 30 - 32 , 48 - 50 ; 57 : 1 - 11 ) Saa’ol waggoota baay’eedhaaf wanta sirrii hin taane gochuusaa itti fufuyyuu , Daawit Yihowaadhaaf amanamaa ta’eera . 
 Nuyis daba nurratti raawwatamuufi gocha warra kaaniirratti utuu hin xiyyeeffatin , Yihowaafi jaarmiyaasaatiif amanamoo taanee itti haa fufnu . 
 Yihowaan waan nurra ga’aa jiru hundumaa akka ilaalu mirkanaa’oo ta’uu dandeenya . — Faarfannaa 86 : 2 . 
 Dhugaa Baatonni Yihowaa Moozaambiik keessa turan amanamummaansaanii yeroo qorame maal godhan ? 
 Kiristiyaanonni Moozaambiikitti argaman yeroo rakkinaatti Yihowaadhaaf amanamoo ta’uudhaan yeroo ammaatiif fakkeenya gaarii ta’aniiru . 
 Bara 1984⁠tti finciltoonni Dhugaa Baatota Yihowaa saamuudhaan , manasaanii gubuufi isaan ajjeesuudhaan miidhaa isaanirraan ga’aniiru . 
 Kiristiyaanonni dhugaa kun balaa kana ofirraa ittisuu hin danda’an ture . 
 Namoonni ganda sanaa obboloonni kun leenjii fudhachuudhaan finciltootaa wajjin waraanarratti akka hirmaatan ykn karaa biraatiin waraana akka deggeran gochuuf carraaqqii gochaa turan . 
 Dhugaa Baatonni Yihowaa kun , Kiristiyaanota dhimma siyaasaa keessa hin galleef gochi kun sirrii akka hin taane hubatanii turan . 
 Kana diduunsaanii finciltoota sana ni aarse . 
 Yeroo rakkisaa sanatti Dhugaa Baatonni 30 ta’an kan ajjeefaman ta’uyyuu , sabni Waaqayyoo du’a sodaatanii amanamummaasaanii hin dhiisne . 
 * Akkuma Daawit dabni isaanirratti raawwatamuyyuu dhumarratti injifannoo argataniiru . 
 Seenaa Akeekkachiisa Nuu Ta’u 
 9 , 10 . ( a ) Fakkeenya Caaffata Qulqullaa’aa keessatti argaman tokko tokkorraa faayidaa argachuu kan dandeenyu akkamitti ? 
 ( b ) Gochi Anaaniyaasiifi Safiiraa dogoggora kan ture maaliifi ? 
 Seenaan namoota Macaafa Qulqulluu keessatti caqasaman tokko tokkoo , amala irraa fagaachuu qabnu ilaalchisee akeekkachiisa nuu ta’a . 
 Dhugaadha , Macaafni Qulqulluun tajaajiltoota Waaqayyoo dogoggora hojjetaniifi rakkinni isaan mudate dabalatee seenaa namoota baay’ee qabateera . 
 Seenaawwan akkasii keessaa tokko , seenaa abbaa manaafi haadha manaa Anaaniyaasiifi Safiiraa jedhamanii ennaa ta’u , isaanis jaarraa jalqabaatti miseensota gumii Yerusaalem turan . 
 Dh.K.B . bara 33 guyyaa Phenxeqostee booda , obboloota haaraa ergamootaa wajjin yeroo dabarsuuf Yerusaalemitti hafaniif karaa foonii gargaarsa gochuun barbaachisee ture . 
 Miseensonni gumichaa tokko tokko qabeenyasaanii gurguranii obboloota gargaarsi barbaachisu kanaaf buusii godhaniiru . 
 Anaaniyaasiifi Safiiraan araddaasaanii gurguranii walakkaasaa gara ergamootaa erga fidanii booda , qarshiisaa hundumaa akka kennan dubbatan . 
 Anaaniyaasiifi Safiiraan hamma barbaadan kennuuf mirga qabu turan ; haata’u malee , yaannisaanii dogoggora , gochisaaniis gowwoomsaa ture . 
 Xiyyeeffannaa warra kaanii harkisuufi isa kennan caalaa kan kennan fakkeessuu barbaadanii turan . 
 Phexros ergamaan hafuura qulqulluutiin kaka’ee , amanamummaa dhabuufi fakkeessitummaasaanii saaxila baase ; Yihowaanis isaan ajjeese . — Hojii Ergamootaa 5 : 1 - 10 . 
 11 , 12 . ( a ) Amanamummaa ilaalchisee yaadachiisni akkamii kennameera ? 
 ( b ) Amanamoo ta’uudhaan faayidaa akkamii arganna ? 
 Namoota biratti fudhatama argachuuf jecha wanta dhugaa ta’e jal’isuuf kan qoramnu yoo ta’e , seenaan Anaaniyaasiifi Safiiraa akeekkachiisa guddaa nuu ta’a . 
 Namoota gowwoomsuu ni dandeenya ta’a , Yihowaa garuu gowwoomsuu hin dandeenyu . 
 Namoonni soban lafa jal’inarraa qulqulloofterratti iddoo waan hin qabaanneef , yeroo hundumaa Caaffanni Qulqullaa’aan waliif amanamoo akka taanu nu gorsa . 
 ( Fakkeenya 14 : 2 ; Mul’ata 21 : 8 ; 22 : 15 ) Soba hundumaa kan babal’isu Seexana qofa waan ta’eef , amala akkasiirraa fagaachuu qabna . — Yohannis 8 : 44 . 
 Akkaataa jireenyaa keenya dhugaarratti hundeessuun faayidaa baay’ee nuu argamsiisa . 
 Fakkeenyaaf , yaada garaa qulqulluu qabaachuufi namoota biratti amanamoo ta’uu keenyaan gammachuu arganna . 
 Yeroo baay’ee Kiristiyaanonni , amanamoo ta’uusaaniitiin hojii argachuu ykn hojiisaaniirraa utuu hin ari’amin turuu danda’aniiru . 
 Faayidaan hunda caalu garuu , amanamoo ta’uu keenyaan Waaqa Hundaa Ol ta’ee wajjin michoota ta’uu keenyadha . — Faarfannaa 15 : 1 , 2 . 
 Addaggummaarraa Fagaachuudhaan Qulqullummaa Ofii Eeguu 
 Yoseefirra maaltu ga’e ? 
 Innoo maal godhe ? 
 Yoseef ilmi Yaaqoob umuriinsaa waggaa 17 yeroo turetti garbummaadhaan gurgurame . 
 Booddees mana Phoxiifaar jechuunis hojjetaa mootii Gibxii keessa kan ture yeroo ta’u , achittis haati manaa gooftaasaa isa jaallatte . 
 Yoseef bareedaa waan tureef isaa wajjin saalqunnamtii raawwachuu barbaaddee , guyyuma guyyaadhaan “ anaa wajjin ciisi ! ” 
 jettee isa rakkisti turte . 
 Yoseef maatiisaarraa fagaatee biyya namuu isa hin beekne keessa jiraata ture . 
 Warri kaan utuu hin beekin ishee wajjin saalqunnamtii gochuu danda’a ture . 
 Haata’u malee , dhumarratti haati manaa Phoxiifaar Yoseefin yommuu qabattu , Yoseef ni baqate . — Uumama 37 : 2 , 18 - 28 ; 39 : 1 - 12 . 
 14 , 15 . ( a ) Seenaan Yoseef xiyyeeffannaa keenya kan harkisu maaliifi ? 
 ( b ) Obboleettiin tokko yaadachiisa Yihowaa fudhachuusheetti kan gammadde maaliifi ? 
 Yoseef maatii Waaqayyoon sodaatu keessatti waan guddateef abbaa manaafi haadha manaatiin ala saalqunnamtii gochuun dogoggora ta’uusaa beeka ture . 
 “ Attamittan hammina guddaa akkasii hojjedha ? 
 Cubbuudhaanis attamittan Waaqayyoon yakka ree ? ” 
 jedhee gaafatee ture . 
 Murtoo kanarra kan ga’e , seera Waaqayyo hiriyaa gaa’elaa tokko qofa qabaachuu ilaalchisee Eeden keessatti baase waan beekuuf ta’uu hin oolu . 
 ( Uumama 2 : 24 ) Yeroo har’aas sabni Waaqayyoo fakkeenya Yoseef hordofuudhaan faayidaa argachuu danda’u . 
 Naannoowwan tokko tokkotti saalqunnamtii raawwachuun akka homaattiyyuu waan hin ilaalamneef , dargaggoota addaggummaa akkasiirratti hin hirmaannetti hiriyoonnisaanii itti qoosu . 
 Warri gurguddaanis hiriyaa gaa’elaasaaniitiin ala warra kaan wajjin saalqunnamtii raawwachuunsaanii waan baramedha . 
 Kanaafuu , seenaa Yoseefirraa yaadachiisa yeroo ammaatiif barbaachisaa ta’e arganna . 
 Yeroo ammaattis ejjiifi halalummaan Waaqayyo biratti cubbuudha . 
 Namoonni saalqunnamtii dhowwaa ta’erratti hirmaachuuf qorumsa isaanirra ga’uun mo’aman baay’een , kanarraa fagaachuun barbaachisaa akka ta’e ni amanu . 
 Balaawwan sababii kanaatiin dhufan keessaa tokko tokko , qaanii , jeequmsa sammuu , hiriyaan gaa’elaa akka hinaafu gochuu , ulfaa’uufi dhukkuboota saalqunnamtiidhaan namatti darbanidha . 
 Yaadachiisni Macaafa Qulqulluu keessatti argamu akkuma jedhu , namni ejja raawwatu “ dhagna isaatti cubbuu hojjeta . ” — 1 Qorontos 5 : 9 - 12 ; 6 : 18 ; Fakkeenya 6 : 23 - 29 , 32 . 
 Obboleettiin Jeenii * jedhamtu tokko yaadachiisawwan Waaqayyo isheedhaaf kenneef isa galateeffatteetti . 
 Bakka hojiisheetti namichi ishee wajjin hojjetu tokko akka ishee jaallatu argisiise . 
 Jeeniin deebii kennuufii yommuu diddu jaalallisaa itti jabaate . 
 Jeeniin , “ namni saala faallaa ta’e tokko yeroo nama jaallatu waan nama gammachiisuuf , qulqulluu ta’ee jiraachuuf wal’aansoorran jira ture ” jechuudhaan dhugaasaa dubbatteetti . 
 Haata’u malee , namichi dubartoota hedduu saalqunnamtii waliin godhu keessaa tokko ishee gochuu akka barbaade hubatte . 
 Qorumsa kana mo’uuf dadhabbii akka qabdu yommuu beektu , amanamummaashee eegdee jiraachuuf gargaarsa Yihowaa kadhatte . 
 Jeeniin , Macaafa Qulqulluufi barreeffamoota kaanitti fayyadamtee qorannaa gochuudhaan barumsi argatte , yaadachiisa eegumsa isheedhaaf ta’u akka argamsiiseef hubatteetti . 
 Yaadachiisawwan kana keessaa tokko seenaa Yoseefiifi haadha manaa Phoxiifaar ture . 
 Akkas jechuudhaan xumurti : “ Jaalalan Yihowaadhaaf qaburratti yoon yaade , hammeenyaafi cubbuu guddaa kana isarratti nan raawwadha jedhee sodaachuun na hin barbaachisu . ” 
 Yaadachiisa Waaqayyoo Hojiirra Oolchaa ! 
 Seenaa jireenyaa namoota Macaafa Qulqulluu keessatti ibsamanii dubbisuufi irratti xiinxaluudhaan fayyadamuu kan dandeenyu akkamitti ? 
 Yihowaan seenaawwan tokko tokko Macaafa Qulqulluu keessatti akka nuu galmeeffaman kan godhe maaliif akka ta’e hubachuuf carraaqqii gochuudhaan , dinqisiifannaa ulaagaalee Yihowaatiif qabnu guddisuu dandeenya . 
 Ulaagaawwan kun maal nu barsiisu ? 
 Amala ykn ilaalcha namoonni Macaafa Qulqulluu keessatti galmeeffaman argisiisan kamfaa hordofuufi kamfaarraa fagaachuu qabna ? 
 Sagalee Waaqayyoo keessatti seenaa namoota dhibbaan lakkaa’amanii arganna . 
 Namoonni qajeelfama Waaqayyoo jaallannu hundi , barumsa fakkeenyawwan Yihowaan hanga ammaatti nuu turserraa argamu dabalatee , ogummaa jireenya namaa kennu argachuuf fedhii qabaachuudhaan faayidaa argachuu dandeenya . 
 Barruun kun yeroo baay’ee seenaa namootaa barumsa irraa argannu qabatee ba’a . 
 Seenaawwan kana maaliif hin dubbistu ? 
 Yaadachiisa Yihowaan kennu ilaalchisee maaltu sitti dhaga’ama ? 
 Maaliif ? 
 Jaalala Yihowaan namoota fedhiisaa raawwachuuf carraaqaniif qabu yeroo ilaallu isa galateeffachuuf kakaana ! 
 Akkuma namoonni Macaafa Qulqulluu keessatti ibsaman gonkummaa hin qabne , nuyis gonkummaa hin qabnu . 
 Ta’uyyuu , seenaa gochasaanii ilaalchisee galmeeffamerraa faayidaa guddaa arganna . 
 Yaadachiisawwan Yihowaa hojiirra oolchuudhaan dogoggora guddaa hojjechuurraa fagaachuufi fakkeenya namoota daandii qajeelummaarra deddeebi’anii hordofuu dandeenya . 
 Yoo kana goone akkuma Faarfatichaa akkas jennee faarfachuu dandeenya : “ Warri abboommii isaaf dhugaa ba’u eegan , warri garaa guutuudhaan Waaqayyoon barbaadan . . . haa gammadan . 
 Ani abboommii siif dhugaa ba’u lubbuudhumaaf nan eega , baay’isees isa nan jaalladha . ” — Faarfannaa 119 : 2 , 3 , 167 . 
 [ Footnotes ] 
 Kitaaba Waggaa Dhugaa Baatota Yihowaa 1996 , ful . 160 - 162 ilaali . 
 Maqaan asirratti ibsame jijjiirameera . 
 Maal Jettee Deebista ? 
 • Saa’oliin ilaalchisee obsa Daawit argisiiserraa maal baranna ? 
 • Seenaa Anaaniyaasiifi Safiiraarraa maal baranna ? 
 • Seenaan Yoseef keessumaa yeroo har’aatti faayidaa guddaa qaba kan jennu maaliifi ? 
 Miseensa Saba Waaqayyo Filate Ta’anii Dhalachuu 
 ‘ Waaqayyo gooftaankee akka ati addaan baatee saba dhuunfaasaa taatuuf si fo’ateera . ’ — KEESSA DEEBII 7 : 6 . 
 1 , 2 . 
 Yihowaan sabasaatiif jecha tarkaanfii akkamii fudhate ? 
 Israa’eloonni Waaqayyoo wajjin kakuu akkamii galan ? 
 DHALOOTA Kiristos dura bara 1513⁠tti Yihowaan tajaajiltootasaa lafarra jiranii wajjin walitti dhufeenya adda ta’e uumee ture . 
 Yeroo kanatti mootii addunyaa salphisuudhaan Israa’eloota garbummaa jalaa baaseera . 
 Kana gochuusaatiin , Fayisaafi Abbaasaanii ta’eera . 
 Yihowaan tarkaanfii kana fudhachuusaa dura Museedhaan akkas jedhee ture : “ Egaa Israa’elootaan , ‘ Ani Waaqayyoo dha ! 
 Ba’aa warra Gibxii jalaa isin nan baasa , garbummaa isaanii keessaa isin nan oolcha ; ani irree koo ol fudhadhee firdii gurguddaadhaan isin nan fura . 
 Ani saba koo isin godhadhee isin nan simadha , Waaqayyo keessanis isiniif nan ta’a . ’ ” — Ba’uu 6 : 6 , 7 ; 15 : 1 - 7 , 11 . 
 Israa’eloonni erga Gibxii ba’anii yeroo xinnoo booda , Yihowaa wajjin kakuu galan . 
 Innis dhuunfaadhaan , maatiidhaan ykn qomoodhaan namootaa wajjin walitti dhufeenya uumuu mannaa , saba tokko gurmeesse . 
 ( Ba’uu 19 : 5 , 6 ; 24 : 7 ) Seerawwan jireenyasaanii isa guyyaa guyyaadhaaf keessumaammoo waaqeffannaasaatiif ta’u kenneeraaf . 
 Museen akkas isaaniin jedheera : “ Akkuma Waaqayyo gooftaan keenya yeroodhuma nuyi isa waammannutti nutti dhi’aatu kanatti , sabni guddaan waaqayyoliin isaa isatti dhi’aatan isa kam ree ? 
 Sabni guddaan seerrataa fi firdii isa qajeelaa akka seera isa ani har’a isin dura kaa’u kana hundumaa qabu isa kam ree ? ” — Keessa Deebii 4 : 7 , 8 . 
 Saba Dhugaa Baatuu Waaqayyoo Ta’e Gidduutti Dhalachuu 
 3 , 4 . 
 Israa’eloonni sabaan kan gurmaa’an maaliif ture ? 
 Jaarraawwan hedduu booda , Yihowaan karaa Isaayaas sabasaa akka ta’an kan isaan gurmeesse maaliif akka ta’e ibseera . 
 Isaayaas akkas jedhe : “ Yaa Yaaqoob , yaa Israa’el , Waaqayyo inni si uume , inni si tolches , ‘ Ani si fureera hin sodaatin , “ Ati kan koo ti ” jedhees maqaa keetiin si waameera ; ani Waaqayyo gooftaan kee isa qulqulluu kan Israa’el , ani fayyisaa kee ti . . . . 
 Ilmaan koo biyya fagoodhaa , intaloonni koos andaara lafaatii haa dhufan ! 
 Warri maqaa kootiin waamaman hundinuu , warri ani ulfina kootiif uummadhe , warri ani tolchee bifa itti godhe haa dhufan ! ’ 
 jedhe . 
 Waaqayyo , ‘ Yaa saba nana , isin dhuga - baatuu koo ti , garbichi ani fo’adhes isinuma . . . . 
 Saba kana ofii kootiif uummachuun koo , akka inni na galateeffatuuf ture . ’ ” — Isaayaas 43 : 1 , 3 , 6 , 7 , 10 , 21 . 
 Israa’eloonni maqaasaatiin waan waamamaniif , saboota kaan biratti olaantummaasaa dhugaa ba’u . 
 Isaan saba ‘ ulfinasaatiif uumaman ’ turan . 
 Karaa dinqisiisaa ta’een isaan oolchuusaafi maqaasaa isa qulqulluu faarsuudhaan ‘ akka isa galateeffataniif ture . ’ 
 Walumaa galatti saba Yihowaadhaaf dhugaa ba’uu akka ta’aniif kan filataman turan . 
 Sabni Israa’el Yihowaadhaaf kan murtaa’e karaa kamiini ? 
 Dh.K.D . jaarraa 11⁠ffaatti , Solomoon Mootichi Yihowaan saba Israa’eliin fo’atee akka ture ibseera . 
 Kadhannaasaarratti akkas jedheera : “ Saba biyya lafaa hundumaa keessaa dhuunfaa kee akka ta’aniif addaan isaan in baafte . ” 
 ( 1 Mootota 8 : 53 ) Israa’eloonni dhuunfaadhaanis Yihowaa wajjin walitti dhufeenya adda ta’e qabu turan . 
 Bara duriitti Museen akkas jedheenii ture : “ Isin ijoollee Waaqayyo gooftaa keessanii ti ; . . . isin saba Waaqayyo gooftaa keessaniif qulqullooftanii dha . ” 
 ( Keessa Deebii 14 : 1 , 2 ) Kanaafuu , ijoolleen Israa’elootaa Yihowaadhaaf of murteessuu isaan hin barbaachisu ture . 
 Miseensota saba Waaqayyoof of murteesse ta’anii dhalatu turan . 
 ( Faarfannaa 79 : 13 ; 95 : 7 ) Dhaloonni haaraan hundi seera Yihowaatiin geggeeffamuufi kakuu sabni Israa’el Yihowaa wajjin gale eeguun dirqamasaa ture . — Keessa Deebii 11 : 18 , 19 . 
 Filachuuf Mirga Qabu Turan 
 Israa’eloonni dhuunfaatti filannoo akkamii gochuu qabu turan ? 
 Israa’eloonni saba Yihowaadhaaf of murteesse keessatti kan dhalatan ta’uyyuu , Waaqayyoon tajaajiluuf dhuunfaatti murtoo gochuu qabu turan . 
 Utuu Biyyattii Abdachiifamtetti hin galin dura Museen akkas jedhee ture : “ Ani har’a jireenyaa fi du’a , eebbaa fi abaarsa isin dura akkan kaa’ee , waaqaa fi lafa waamee isin irratti dhugaa nan baasisa ; kanaaf isin , ijoolleen keessanis akka jiraattaniif jireenya fo’adhaa ! 
 Waaqayyoon gooftaa keessan jaalladhaa , sagalee isaas dhaga’aa ! 
 Isattis maxxanaa ! 
 Inni jireenya keessan waan ta’eef , biyya inni abboota keessan Abrahaamii fi Yisihaqiif Yaaqoobiifis kennuudhaaf abdachiise keessatti bara dheeraa isiniif in kenna . ” 
 ( Keessa Deebii 30 : 19 , 20 ) Kanaafuu , Israa’eloonni dhuunfaasaaniitti Yihowaa jaallachuu , dubbiisaa dhaga’uufi isatti maxxanuu fo’achuu qabu turan . 
 Israa’eloonni filachuuf mirga kan qaban ta’uyyuu , wanta filannoonsaanii geessisurraa garuu walaba hin turre . — Keessa Deebii 30 : 16 - 18 . 
 Dhaloonni bara Iyaasuutti turan erga du’anii booda maaltu ta’e ? 
 Barri Abboota Firdii , bu’aa amanamummaan argamsiisuufi miidhaa amanamummaa dhabuun geessisu beekuuf fakkeenya gaarii ta’a . 
 Sana dura Israa’eloonni fakkeenya Iyaasuu hordofuudhaan eebba argataniiru . 
 “ Guutummaa bara Iyaasuu fi bara jaarsoliin warri isa booddee hafanii hojii guddaa Waaqayyo saba Israa’eliif godhe hundumaa argan jiraatanitti , sabni sun Waaqayyoof hojjechaa turan . ” 
 Haata’u malee erga Iyaasuun du’ee booda , “ dhaloonni Waaqayyoon , gochaa inni saba Israa’eliif godhes hin beekne in ka’e . 
 Israa’eloonni Waaqayyo duratti waan hamaa in hojjetan . ” 
 ( Abbootii Firdii 2 : 7 , 10 , 11 ) Dhaloonni haaraa kun , mirga saba murteeffame akka ta’an isaaniif kennameefi dinqii Yihowaan abbootasaaniitiif godhe kan hin dinqisiifanne akka ta’e hubachuun ni danda’ama . — Faarfannaa 78 : 3 - 7 , 10 , 11 . 
 Ulaagaa Of Murteessuunsaanii Isaanirraa Barbaadu Guutuu 
 8 , 9 . ( a ) Israa’eloonni of murteessuusaanii akka argisiisan qophii akkamiitu godhame ? 
 ( b ) Namoonni fedhaan aarsaa dhiheessan maal argatu ? 
 Yihowaan sadarkaa sabaatti of murteessuusaanii wajjin haala wal simuun akka jiraatan isaan gargaaruuf qophii godheefii ture . 
 Fakkeenyaaf , Seerichi aarsaan dirqamaafi fedhiidhaan dhihaatu kan akkamii akka ta’e ni ibsa . 
 Aarsaawwan akkasii kun qalma gubamu , aarsaa gubamuufi qalma araaraa fedhiidhaan dhihaatan yeroo ta’an , isaanis surraasaa argachuufi isa galateeffachuuf kan dhihaatanidha . — Lewwoota 7 : 11 - 13 . 
 Aarsaawwan fedhiidhaan dhihaatan akkasii Yihowaa gammachiisaniiru . 
 Qalmi gubamuufi aarsaan gubamu ‘ foolii isaa [ Waaqayyoon ] garaa ciibsu ’ akka ta’e ibsameera . 
 ( Lewwoota 1 : 9 ; 2 : 2 ) Qalma araaraaf dhihaatu , luboonniifi namoonni aarsaa dhiheessan walakkaasaa kan nyaatan ta’uyyuu , dhiigniifi coomnisaa garuu Yihowaadhaaf dhihaata ture . 
 Kanaafuu nyaanni kun Yihowaa wajjin walitti dhufeenya gaarii qabaachuusaanii kan argisiisu ture . 
 Seerichi akkas jedha : “ ‘ Aarsaa qalma araaraa ana Waaqayyoof yeroo dhi’eessitan , akka isiniif fudhatamutti dhi’eessaa ! ’ ” 
 ( Lewwoota 19 : 5 ) Israa’eloonni dhalootumaan Yihowaadhaaf kan of murteessan ta’uyyuu , namoonni ‘ fudhatama ’ argataniifi eebbifaman warra fedhiidhaan aarsaa dhiheessan turan . — Miilkiyaas 3 : 10 . 
 Yihowaan bara Isaayaasiifi Miilkiyaasitti aarsaasaaniitti akka hin gammanne kan dubbate akkamitti ? 
 Haata’u malee , Israa’eloonni irra deddeebi’anii Yihowaadhaaf amanamoo utuu hin ta’in hafaniiru . 
 Yihowaan karaa Isaayaas raajiisaa akkas isaaniin jedheera : “ Qalma gubamu anaaf dhi’eessuudhaaf xobbaallaa hin fidne , aarsaa keetiinis anaaf ulfina hin laanne ; kennaa midhaanii akka anaaf dhi’eessituuf si hin giddisiifne . ” 
 ( Isaayaas 43 : 23 ) Kana malees , aarsaan fedhii ykn jaalala malee dhihaatu Yihowaa duratti fudhatama hin qabu . 
 Fakkeenyaaf , bara Isaayaasii kaasee waggaa 300 booda , jechuunis bara Miilkiyaasitti Israa’eloonni horii mudaa qaban aarsaa godhanii dhiheessu turan . 
 Yihowaan karaa Miilkiyaas akkas jechuudhaan isaanitti dubbatee ture : “ Ani isin hin jaalladhu , aarsaa isin anaaf dhi’eessitanis isin harkaa hin fudhadhu waanan ta’eef , . . . isinoo horii hatame , horii naafa , horii dhukkubsataas fiddanii aarsaa in dhi’eessitu , egaa kana harka keessan keessaa fudhadhuu ree ? ” — Miilkiyaas 1 : 10 , 13 ; Amos 5 : 22 . 
 Saba Waaqayyoof Of Murteessan Ta’uunsaanii Ni Hafe 
 Israa’elootaaf carraa akkamiitu kennamee ture ? 
 Yeroo Israa’eloonni saba murteeffaman ta’anii turanitti Yihowaan akkas jedhee waadaa isaanii galee ture : “ Biyyi lafaa guutummaatti kan koo waan ta’eef , isin anaaf yoo dhageessan , kakuu koos yoo eegdan , saba hundumaa keessaa addumaan dhuunfaa koo in taatu . 
 Isin luboota mootii waaqaa fi lafaa ti , saba qulqullaa’aa anaaf in taatu . ” 
 ( Ba’uu 19 : 5 , 6 ) Masiihiin inni abdachiifame isaan gidduudhaa dhalatee miseensota bulchiinsa Mootummaa Waaqayyoo akka ta’aniif carraa jalqabaa isaanii kenna ture . 
 ( Uumama 22 : 17 , 18 ; 49 : 10 ; 2 Saamu’el 7 : 12 , 16 ; Luqaas 1 : 31 - 33 ; Roomaa 9 : 4 , 5 ) Haata’u malee , garri caalaan saba Israa’el of murteessuudhaan kakuu seenanii wajjin haala wal simuun hin jiraanne . 
 Masiihicha kan hin fudhanne ta’uusaaniirrayyuu , dhumarratti isa ajjeesaniiru . — Hojii Ergamootaa 7 : 51 - 53 . 
 Israa’eloonni saba Yihowaadhaaf of murteessan ta’uunsaanii akka hafe kan argisiisan jechoota Yesus warra kamidha ? 
 Yesus du’uusaa guyyaa muraasa dura , geggeessitoota Yihudootaatiin akkas jedhee ture : “ Isin caaffata qulqullaa’an keessaa , ‘ Dhagichi , mana ijaartuun tuffatan , inni dhagaa mataa golee qajeelchu ta’e ; kun gocha gooftaa ti , ija keenyattis dinqiidha ’ kan jedhu takkaa hin dubbifnee ree ? 
 Egaa mootummaan Waaqayyoo isin irraa fudhatamee , saba ija isaaf godhatuuf akka kennamu isinittan hima . ” 
 Yihowaan , saba Isaaf of murteessan ta’uusaanii akka dhiise argisiisuuf akkas jedhe : “ Yaa Yerusaalem , yaa Yerusaalem , ishee raajota ajjeeftuu , warra sitti ergamanis dhagaadhaan rukuttuu , indaanqoon cuucota ishee qoochoo ishee jalatti akkuma walitti qabat [ t ] utti , si’a meeqan ijoollee kee walitti qabuu barbaade ; atii fi ijoolleen kee garuu hin barbaanne . 
 Ilaa , manni keessan onee in hafa . ” — Maatewos 23 : 37 , 38 . 
 Saba Haaraa Waaqayyoof Of Murteesse 
 Yihowaan bara Ermiyaasitti raajii akkamii dubbate ? 
 Yihowaan bara Ermiyaas raajichaatti , sabasaatiif wanta haaraa akka godhu raajii dubbatee ture . 
 Caqasichi akkas jedha : “ ‘ Kunoo , barri ani itti namoota biyya Israa’eliif , biyya Yihudaafis kakuu haaraa galu in dhufa ; innis sanyii kakuu isa ani abboota isaanii gargaaree biyya Gibxii yommuun baase isaaniif dhaabnaan , utuma ani gooftaa isaanii ta’ee jiruu , isaan immoo kakuu koo cabsan sanaa miti ; ani Waaqayyo kana dubbadheera . 
 Kakuun inni ani bara sana Israa’eliif galuuf jiru kanatti fufee jira ; ani seera koo yaada isaanii keessa nan kaa’a , garaa isaanii keessattis nan caafa ; ani Waaqayyo isaanii nan ta’a , isaanis saba koo in ta’u . ’ ” — Ermiyaas 31 : 31 - 33 . 
 Sabni haaraan Yihowaadhaaf murtaa’e yoomiifi maal bu’uura godhachuudhaan uumame ? 
 Sabni haaraan kun eenyudha ? 
 Bu’uurri kakuu haaraa kan hundeeffame Dh.K.B . bara 33 yeroo Yesus gatii dhiigasaa isa dhangala’ee Abbaasaatti dhiheessedha . 
 Haata’u malee , Dh.K.B . bara 33 guyyaa Phenxeqosteetti yeroo hafuurri qulqulluun bu’e kakuu haaraan saba haaraa “ Israa’el Waaqayyoo ” jedhamurratti hojiisaa jalqabe . 
 Phexros ergamaan Kiristiyaanota dibamoodhaaf akkas jedhee barreesseera : “ Isin . . . qomoo fo’amaa dha , luboota mana mootummaa ti , saba qulqullaa’aa dha , warra dhuunfaa Waaqayyoo ta’anii dha . 
 Waaqayyo hojii isaa isa jajamaa akka labsitaniif dukkana keessaa , gara ifa isaa isa dinqisiisaatti isin waame . 
 Isin takka saba Waaqayyoo hin turre , amma garuu saba isaa taataniittu . ” 
 Walitti dhufeenyi addaa Yihowaafi saba Israa’el gidduu ture guutummaatti ni dhaabate . 
 Eebbi Yihowaa saba Israa’elirraa gara Israa’el hafuuraatti geddaramuudhaan , gumii Kiristiyaanaa Mootummaa Masiihichaatiif ‘ ija godhatuuf ’ kenname . — Maatewos 21 : 43 . 
 Dhuunfaatti Of Murteessuu 
 Dh.K.B . bara 33 guyyaa Phenxeqosteetti , Phexros namoonni isa dhaggeeffachaa turan cuuphaa isa kamiin akka cuuphaman gaafate ? 
 Dh.K.B . bara 33 guyyaa Phenxeqosteetii kaasee , Yihudoonnis ta’e sabni kaan ‘ maqaa abbaatiifi ilmaatti , kan hafuura qulqulluutti cuuphuudhaan ’ dhuunfaatti Yihowaadhaaf of murteessuu qabu turan . 
 * Guyyaa Phenxeqosteetti Phexros ergamaan Yihudootas ta’e namoota Yihudiitti jijjiiramaniin akkas jedheera : “ Yaada garaa keessanii geddaradhaa ; cubbuun keessan akka isiniif dhiifamuuf , tokkon tokkon keessan maqaa Yesus Kristositti cuuphamaa ; kennaa hafuura qulqulluus in fudhattu . ” 
 Yihudoonniifi namoonni Yihudiitti jijjiiraman cuuphamuunsaanii , Yihowaadhaaf kan of murteessan ta’uusaanii qofa utuu hin ta’in , Yihowaan karaa Yesus cubbuusaanii ittiin isaanii dhiisu godhanii fudhachuusaanii kan argisiisudha . 
 Angafa Lubaa , Geggeessaasaanii akkasumas Mataa gumii Kiristiyaanaa Yihowaan muude godhanii fudhachuu qabu turan . — Qolosaayis 1 : 13 , 14 , 18 . 
 Bara Phaawulositti Yihudoonnis ta’e namoonni gara Yihudiitti geddaramaniifi garaa qajeelaa qaban miseensota Israa’el hafuuraa kan ta’an akkamitti ? 
 Waggoota booda Phaawulos ergamaan akkas jedhee ture : “ Jalqaba warra Damaasqootti , itti aansees warra Yerusaalemitti , kana booddees kutaa biyya Yihudaa hundumaatti , warra saba Waaqayyoo hin ta’inittis yaada garaa isaanii geddaratanii gara Waaqayyootti akka deebi’aniif , hojii yaada garaa geddarachuu isaanii mul’isus akka hojjetaniif , isaanitti labseera . ” 
 ( Hojii Ergamoota 26 : 20 ) Phaawulos , Yihudootaafi namoota gara Yihudiitti geddaraman , Yesus Kiristos , Masiihii ta’uusaa erga amansiisee booda of murteessanii akka cuuphaman isaan gargaareera . 
 Gara Waaqayyootti deebi’uudhaan bartoonni haaraan kun miseensota Israa’el hafuuraa ta’aniiru . 
 Hojiin mallatteessuu raawwatamuuf jedhu maalidha ? 
 Hojiin hatattamaan raawwatamaa jiruhoo isa kami ? 
 Yeroo ammaatti lakkoofsi Israa’eloota hafuuraa mallatteessuu xumuramuuf jedha . 
 Yeroo lakkoofsi kun guutu , ‘ ergamoonni arfan ’ golee qilleensota badiisa “ rakkina guddaa ” fidu gadhiisu . 
 Hamma yeroon sun ga’utti , “ tuuta soonaan baay’ee ” lafarra bara baraaf jiraachuuf abdii qaban walitti qabuun hatattamaan raawwatama . 
 ‘ Hoolonni kan biraa ’ kun “ dhiiga hoolichaarratti ” amantaa qabaachuuf filataniiru ; Yihowaaf of murteessuusaaniis cuuphamuudhaan argisiisaniiru . 
 Isaan keessaa baay’eensaanii maatii Kiristiyaanota ta’aan keessatti kan guddatanidha . 
 Mana dhugaa keessatti kan guddatte yoo ta’e mataduree ittaanu dubbisuun si gammachiisuu danda’a . 
 [ Footnotes ] 
 Masaraa Eegumsaa Caamsaa 15 , 2003 , ful . 30 - 31 ilaali . 
 Irra Deebi’uuf 
 • Ijoolleen Israa’elootaa dhuunfaatti of murteessuun kan isaan hin barbaachisne maaliif ture ? 
 • Israa’eloonni haala of murteessuusaanii wajjin wal simuun jiraachuusaanii argisiisuu kan danda’an akkamitti ? 
 • Yihowaan Israa’eloonni saba isaaf murteeffame ta’anii akka itti fufan kan hin barbaanne maaliifi ? 
 Sabni kun eenyuun bakka buufame ? 
 • Dh.K.B . bara 33 guyyaa Phenxeqosteetii kaasee , Yihudoonniifi saboonni kan biraan miseensota Israa’el hafuuraa ta’uuf maal gochuu qabu turan ? 
 Dargaggootaa , Yihowaa Tajaajiluu Filadhaa 
 “ Har’a eenyuuf akka hojjettan fo’adhaa ! ” — IYAASUU 24 : 15 . 
 1 , 2 . 
 Saba Kiristiyaanaa keessatti cuuphaa dogoggoraa akkamiitu raawwatama ? 
 BARREESSAAN seenaa Tartuuliyaan jedhamu tokko Dh.K.B . dhuma jaarraa lammaffaatti , [ ijoolleen ] “ Yeroo Kiristosiin beekuu danda’anitti Kiristiyaanota akka ta’an godhaa ” jechuudhaan barreesseera . 
 Cuuphaa daa’immanii Kiristiyaanota sobaa yeroo sanatti turan keessatti babal’ate ni morma ture . 
 Namichi Ogestiin jedhamu , Tartuuliyaaniifi Macaafa Qulqulluu mormuudhaan , cuuphaan cubbuu dhaalame kan namarraa haqu yommuu ta’u ijoolleen utuu hin cuuphamin duute ibidda sii’olitti darbatamti jedheera . 
 Amantaan kun daa’imman akkuma dhalataniin dafanii cuuphsisuun akka babal’atu kan godhedha . 
 Manneen Sagadaa Saba Kiristiyaanaa gurguddaa ta’an hedduun daa’imman reefuu dhalatan ammayyuu ni cuuphu . 
 Kana malees , seenaa keessatti “ namoonni amantii hin qabne ” moototaafi geggeessitoota amantiitiin dirqisiifamanii cuuphamuudhaan Kiristiyaanota akka ta’an godhamaa turan . 
 Haata’u malee , Macaafni Qulqulluun daa’immanis ta’e namoota ga’eessota ta’an dirqisiisanii cuuphuu hin deggeru . 
 Yeroo Ammaatti Dirqamanii Of Murteessuun Sirrii Miti 
 3 , 4 . 
 Ijoolleen warra of murteessan qaban fedhiisaaniitiin of murteessuuf maaltu isaan gargaaruu danda’a ? 
 Macaafni Qulqulluun , warrisaanii Kiristiyaanota amanamoo yoo ta’an qofa ijoolleen kan qulqullaa’an ta’u jedha . 
 Kana jechuun ijoolleen tajaajiltoota Yihowaadhaaf of murteessanidha jechuudhaa ? 
 Matumaa akkas jechuu miti . 
 Haata’u malee , ijoolleen warra Yihowaadhaaf of murteessaniin guddatan , leenjii argataniin fayyadamanii fedhiisaaniitiin of murteessu . 
 Solomoon Mootichi akkas jedhee barreesseera : “ Yaa ilma ko , abboommii abbaa keetii eegi , barsiisa haadha keetiis hin tuffatin ! . . . 
 Yommuu ati adeemtu karaa si argisiisa , yommuu raftu si eega , yommuu dammaqxu si haasofsiisa . 
 Abboommiin kun ibsaa dha , barsiifni kunis ifa , ifanni adabaa karaa jireenyaa ti . ” — Fakkeenya 6 : 20 - 23 . 
 Ijoolleen qajeelfama warri Kiristiyaana ta’an isaaniif kennan hordofuunsaanii eegumsa isaaniif argamsiisa . 
 Itti dabalees Solomoon akkas jedheera : “ Ilmi ogeessi abbaa isaa in gammachiisa , ilmi gowwaan garuu haadha isaa gaddisiisa . ” 
 “ Yaa ilma ko dhaga’i ! 
 Ogeessa ta’i , yaada kees daandii qajeelaa irratti eegi ! ” 
 ( Fakkeenya 10 : 1 ; 23 : 19 ) Eeyyee , leenjii warri keessan isinii kennanirraa fayyadamuuf , gorsaafi adaba fudhachuu qabdu . 
 Ogeessa taatanii dhalachuu baattaniyyuu , ‘ ogeessa ta’uu ’ akkasumas fedhii keessaniin “ karaa jireenyaa ” hordofuu ni dandeessu . 
 Barsiisuu Jechuun Maal Jechuudha ? 
 Phaawulos warraafis ta’e ijoolleedhaaf gorsa akkamii kenneera ? 
 Phaawulos ergamaan akkas jechuudhaan barreesseera : “ Ijoollee ! 
 Abboota keessanii fi haadhota keessaniif abboomamaa ! 
 Kun gooftaa duratti qajeelaa dha . 
 Abboommiin inni dura abdii wajjin kenname , ‘ Abbaa keetii fi haadha keetiif ulfina kenni ! ’ 
 isa jedhuu dha . 
 Abdichis , ‘ Gaarii akka siif ta’utti , lafa irras bara dheeraa akka jiraattutti ! ’ 
 jedha . 
 Isin immoo abboota nana ! 
 Adabaa fi barsiisa gooftaatiin ijoollee keessan guddisaa malee , isaan aarsuudhaaf isaan hin tuttuqinaa ! ” — Efesoon 6 : 1 - 4 . 
 6 , 7 . 
 Barsiisa Yihowaatiin ijoollee guddisuun maalfaa dabalata ? 
 Kun karaa sirrii hin taaneen ijoolleerratti dhiibbaa gochuu miti kan jennu maaliifi ? 
 Warri Kiristiyaana ta’an “ adabaa fi barsiisa gooftaatiin ” ijoolleesaanii guddisu jechuun , sababii ga’aa utuu hin argatin waan tokko akka fudhatu godhu jechuudhaa ? 
 Matumaa akkas jechuu miti . 
 Warri waan sirriidha jedhaniifi amala gaarii akka qabaatan godha jedhanii yaadan ijoolleessaanii barsiisuusaaniitiin namni isaan komatu jiraa ? 
 Namni Waaqayyo jiraachuusaatti hin amanne tokko ijoolleesaa Waaqayyo hin jiru jedhee barsiisuusaatti namni isa komatu hin jiru . 
 Namoonni amantii Kaatolikiifi Ortodoksii hordofan ijoolleesaanii amantii kana keessatti guddisuun dirqama akka ta’e isaanitti dhaga’ama ; akkas gochuu dhiisuusaaniitiin garuu hin komataman . 
 Haaluma walfakkaatuun , Dhugaa Baatonni Yihowaa ijoolleesaanii dhugaadhaaf akkasumas seerawwan bu’uuraa Yihowaan amalaaf baaseen guddisuunsaanii isaan komachiisuu hin qabu . 
 Akka Ti’ooloojikaal Dikshinarii oov za Niiwu Teestaamant jedhutti , jechi Efesoon 4 : 6⁠rratti “ barsiisa ” jedhu , “ ilaalcha nama tokkoo sirreessuu , wanta gaarii isa gadheerraa adda baasanii beekuudhaan ilaalcha Waaqayyoo qabaachuu ” jedhamee hiikameera . 
 Ijoolleen wanta hiriyoonnisaanii hojjetan gochuuf jecha leenjii warrasaanii hojiirra oolchuu akka didan beekamaadha . 
 Yeroo akkasiitti dhiibbaa kanaaf kan itti gaafatamu hiriyootasaaniimoo warrasaaniiti ? 
 Hiriyoonnisaanii qoricha sammuu namaa hadoochu akka fudhatan , akka machaa’an ykn amala addaggummaarratti akka hirmaatan isaan jajjabeessu taanaan , warrimmoo ilaalcha ijoolleesaanii sirreessuufi amalli gadheen kun balaa isaanirra kan geessisu ta’uusaa akka hubatan gargaaruusaaniitiin komatamuu qabuu ? 
 Ximotewos ‘ akka amanu ’ wanti isa godhe maalidha ? 
 Phaawulos , Ximotewos isa dargaggeessa tureef akkas jechuudhaan barreessee ture : “ Isa barsiifamte , cimsitees itti amante sana eenyufa’i irraa akka barte waan beektuuf , isatti qabamii jiraadhu ! 
 Mucummaa keetii jalqabdee caaffata qulqullaa’aa isa Kristos Yesusitti amanuudhaan akka fayyitutti ogummaa siif kennuu danda’u , akka barte in beekta . ” 
 Ximotewos ijoollummaasaatii kaasee , beekumsa Caaffata Qulqullaa’aatiin amantaa Waaqarratti qabu akka jabeeffatuuf haatisaafi akkoonsaa isa gargaaraniiru . 
 Yeroo Kiristiyaana ta’anittis akka amanu isa dirqisiisuu mannaa , ragaawwan beekumsa Caaffata Qulqullaa’aarratti hundaa’aniin ‘ akka amanu ’ godhaniiru . 
 Yihowaan Filannaa Akka Gootu Si Afeereera 
 ( a ) Yihowaan uumamawwansaatiif ulfina kan kenne akkamitti ? 
 Maaliif ? 
 ( b ) Ilmi Waaqayyoo inni tokkichi mirga filannaasaatti kan gargaarame akkamitti ? 
 Yihowaan uumamnisaa akkasumaan fedhasaa qofa akka raawwatan godhee uumuu danda’a ture . 
 Haata’u malee , isaan kabajuudhaan filannaa gochuu akka danda’aniif mirga isaanii kenneera . 
 Waaqni keenya fedha keenyaan akka isaaf bitamnu barbaada . 
 Warri dulloomanis ta’e ijoolleen jaalalaan kaka’anii yeroo isa tajaajilan ni gammada . 
 Kana ilaalchisee fakkeenya gaarii kan ta’u , tokkicha Ilmasaati . 
 Yihowaanis akkas jechuudhaan waa’eesaa dubbateera : “ Inni kun ilma koo isa jaallatamaa dha , gammachuun koos isatti in raawwatama . ” 
 Tokkichi Ilmisaas abbaasaatiin akkas jedheera : “ Yaa Waaqayyoo ko , fedha kee gochuun anatti in tola , seerri kees garaa koo keessa jira . ” — Faarfannaa 40 : 8 ; Ibroota 10 : 9 , 10 . 
 Karaa Yihowaa duratti fudhatama qabuun isa tajaajiluuf wanti barbaachisu maalidha ? 
 Yihowaan namoonni qajeelfama Ilmasaa jalatti isa tajaajilan , jaalalasaaniitiin fedhasaatiif akka bitaman barbaada . 
 Faarfatichi akkas jechuudhaan raajii dubbateera : “ Guyyaa ati macca kee geggeessitutti , namoonni kee jaalala isaaniitiin of in dhi’eessu ; dargaggoonni kees akka fixeensa barii ganamaatti simboo qulqulluudhaan siif in ba’u . ” 
 ( Faarfannaa 110 : 3 ) Guutummaan jaarmiyaa Yihowaa , jechuunis inni samiifi lafarratti argamu , jaalalaan fedha Waaqayyootiif ni bitama . 
 Ijoolleen warra of murteessan jalatti guddatan filannaa akkamii qabu ? 
 Kanaafuu , isin ijoollee kan taatan warri keessanis ta’e jaarsoliin akka cuuphamtaniif akka isin hin dirqisiisne hubachuu qabdu . 
 Yihowaa tajaajiluun fedha keessanirratti kan hundaa’edha . 
 Iyaasuun Israa’elootaan akkas jedhee ture : “ Amanamummaa guutuudhaan [ Yihowaadhaaf ] hojjedhaa ! . . . 
 Har’a eenyuuf akka hojjettan fo’adhaa ! ” 
 ( Iyaasuu 24 : 14 - 22 ) Haaluma walfakkaatuun , Yihowaadhaaf of murteessuufi jireenya keessan guutuu fedhasaa raawwachuuf filachuun isiniif kan dhiisamedha . 
 Itti Gaafatamummaa Qabda 
 ( a ) Warri ijoolleesaanii leenjisuu danda’aniyyuu maal gochuufii hin danda’an ? 
 ( b ) Dargaggoonni filannoo godhaniif Yihowaa duratti kan itti gaafataman yoomi ? 
 Yeroon eegumsa warra keessaan amanamoo ta’an jalaa itti baatan ni dhufa . 
 Yaaqoob ergamaan akkas jedhee barreesseera : “ Namni wanta gaarii hojjechuu beeku , wanta gaarii sana yoo hojjechuu dhiise , cubbuu itti in ta’a . ” 
 Warri ijoolleesaaniitiif ijoolleenis warrasaaniitiif Yihowaa tajaajiluu hin danda’an . 
 ( Hisqi’el 18 : 20 ) Dargaggoonni waa’ee Yihowaafi kaayyoosaa yeroo baratan , wanta baratan sirriitti hubachuu yeroo danda’aniifi isaa wajjin walitti dhufeenya uumuu yeroo danda’an , Yihowaan isa tajaajiluuf akka murteessan isaanirraa eeguunsaa sirrii mitii ? 
 Dargaggoonni hin cuuphamne gaaffiiwwan akkamii of gaafachuu qabu ? 
 Babal’isaa hin cuuphamne , maatii Yihowaa waaqeffatan keessatti kan guddatte , walga’iiwwan gumiirratti kan argamtuufi misiraachoo Mootummichaa lallabuurratti hirmaachaa kan jirtudhaa ? 
 Taanaan akkas jedhii of gaafadhu : ‘ Wantoota kana hundumaa kanan godhu maaliifi ? 
 Walga’iiwwanirrattiifi hojii lallabaarratti kanan hirmaadhu warri koo waan narraa eeganiifimoo Yihowaa waanan jaaladhuufidha ? ’ 
 ‘ Jaalalli Waaqayyoo isa kam akka ta’e gargar baafachuu ’ dandeesseettaa ? — Roomaa 12 : 2 . 
 Maaliif Hin Cuuphamtu ? 
 Fakkeenyawwan Macaafa Qulqulluu utuu hin cuuphamin turuun sirrii akka hin taane argisiisan kamfa’i ? 
 Filiphos inni wangeela lallabu Yesus Masiihii ta’uusaa erga ibseefii booda , Xu’aashiin Itoophiyaa : “ Akka ani hin cuuphamneef maaltu na dhowwa ? ” 
 jechuudhaan gaafateera . 
 Xu’aashiin kun beekumsa Macaafa Qulqulluu ga’aa ta’e akka qabu waan hubateef , gumii Kiristiyaanaa wajjin ta’uudhaan Yihowaa tajaajiluu akka barbaadu argisiiseera ; kunis gammachuu guddaa argamsiiseeraaf . 
 Haaluma walfakkaatuun , dubartiin Liidiyaa jedhamtu , “ gooftaan gurra qalbii ishee baneefii waan tureef , isheen waan Phaawulos jedhu dhimmitee dhaggeeffatte ; ” achiis yerooma sana isheefi maatiinshee ‘ cuuphamaniiru ’ . 
 Akkasumas , Phaawulosiifi Siilaas Filiphisiiyusitti hidhamanii yeroo turan , ajajaa mana hidhaa sanaatti yeroo isaan “ dubbii gooftaa ” himan , “ yeroodhuma sanatti nama isaa hundumaa wajjin in cuuphame . ” 
 Kanaaf , waa’ee Yihowaafi kaayyoosaa beekumsa bu’uuraa kan qabdu , fedhiisaa raawwachuu kan barbaaddu , gumii keessatti maqaa gaarii kan qabdu , yeroo hundumaa walga’iiwwan gumiirratti kan argamtuufi hojii misiraachoo Mootummichaa lallabuurratti hirmaachaa kan jirtu taanaan , maaliif hin cuuphamtu ? — Maatewos 28 : 19 , 20 . 
 15 , 16 . ( a ) Dargaggoonni baay’een akka hin cuuphamneef sababii dogoggoraa akkamii dhiheessu ? 
 ( b ) Of murteessuufi cuuphamuun dargaggootaaf eegumsa kan ta’u akkamitti ? 
 Nan dogoggoraa laata jettee sodaachuudhaan tarkaanfii barbaachisaa ta’e kana fudhachuurraa boodatti jechuu qabdaa ? 
 Akkas jettee yaaddofta taanaan mee fakkeenya kanarratti yaadi : Konkolaataa oofuu barachuu barbaaddee , garuu gaaf tokko balaan geessisa jettee yaadda’uudhaan konkolaataa oofuu barachuukee ni dhiistaa ? 
 Matumaa hin dhiistu ! 
 Ulaagaa barbaadamu ni guutta taanaan cuuphamuurraas gara duubaatti jechuu hin qabdu . 
 Yoo Yihowaadhaaf of murteessiteefi fedhasaa raawwachuu yoo barbaadde , gocha hamaarraa fagaachuuf waan dandeesse hunda akka gootu beekamaadha . 
 Dargaggootaa , cuuphamuu dhiisuu keessaniin itti gaafatamummaarraa walaba taaneerra jettanii hin yaadinaa ! 
 Umrii itti gaafatamummaa fudhachuuf isin dandeessisurra yommuu geessan , cuuphamtanis cuuphamuu baattanis wanta gootan hundaaf Yihowaa biratti itti gaafatamtu . — Roomaa 14 : 11 , 12 . 
 Dargaggoonni baay’een addunyaa maratti argaman cuuphamuuf murtoo gochuunsaanii baay’ee akka isaan gargaare dubbatu . 
 Mee fakkeenya Dhugaa Baatuu Yihowaa umriinsaa waggaa 23 ta’uufi Dhiha Awurooppaatti argamuu tokko ilaalaa . 
 Waggaa 13⁠tti cuuphamuunsaa , ‘ Kajeellaa yeroo dargaggummaatti hammaatuun ’ kufuurraa akka isa eege dubbateera . 
 Yeroo dargaggeessa turetti , tajaajilaa yeroo guutuu ta’ee tajaajiluuf fedhii qaba ture . 
 Yeroo ammaatti , waajjira damee Dhugaa Baatoota Yihowaa keessaa gammachuudhaan tajaajilaa jira . 
 Siinis dabalatee dargaggoonni Yihowaa tajaajiluu filatan hundi eebba baay’ee argatu . 
 ‘ Jaalalli gooftaa maal akka ta’e hubachuun ’ keenya barbaachisaa ta’uusaa argisiisuu kan dandeenyu akkamitti ? 
 Of murteessuufi cuuphamuun , jireenya keenya hundaan fedha Yihowaa raawwachuuf jalqabuu keenya kan argisiisudha . 
 Of murteessuun ‘ yeroo nuu kenname utuu hin dabarsin itti hojjechuu ’ dabalata . 
 Kana gochuu kan dandeenyu akkamitti ? 
 Yeroo wantoota waa’ee hin baasnerratti dabarsinu hir’isuudhaan , qayyabannaa Macaafa Qulqulluu gochuuf , yeroo hundaa walga’iirratti argamuufi hanga dandeenye ‘ wangeela mootummaa ’ labsuurratti hirmaachuuf itti fayyadamuu dandeenya . 
 Of murteessuun keenyaafi jaalalasaa raawwachuuf fedhuun keenya , akkaataa jireenya keenya hundaarratti jijjiirama gochuu kan gaafatu yeroo ta’u , kunis karaa itti yeroo boqonnaa keenyatti fayyadamnu , akkaataa nyaataafi dhugaatii keenyaafi sirboota dhaggeeffannu kan dabalatudha . 
 Bashannana bara baraaf itti gammaddan maaliif hin filattan ? 
 Dargaggoonni Dhugaa Baatota Yihowaa ta’an baay’een , ‘ jaalala gooftaa ’ utuma raawwatanii karaa sirrii ta’een bashannanuun akka danda’amu isinitti himuu danda’u . — Efesoon 5 : 18 , 19 . 
 ‘ Nuyis Isinii Wajjin Achi In Dhaqna ’ 
 Dargaggoonni gaaffii akkamii of gaafachuu qabu ? 
 Dh.K.D . bara 1513 kaasee hanga Dh.K.B . 33 guyyaa Phenxeqosteetti , Yihowaan saba gurmaa’e , saba filatamaafi Dhugaa Baatotasaa ta’an qaba ture . 
 ( Isaayaas 43 : 12 ) Ijoolleen Israa’elootaa filannaadhaan utuu hin ta’in dhalootaan miseensota saba kanaa ta’u turan . 
 Guyyaa Phenxeqosteetii kaasee garuu Yihowaan lafarratti “ saba ” haaraa jechuunis Israa’el hafuuraa , “ saba maqaasaatiif ta’u ” uummateera . 
 Phaawulos ergamaan Kiristos ‘ saba fo’amaa warra hojii gaariitiif hinaafan ofii isaatiif akka qulleesse ’ dubbateera . 
 Dargaggootaa bakka namoonni kun itti argaman ofii keessanii hubachuu dandeessu . 
 Yeroo ammaatti “ sabni qajeelaanii fi amanamaan , ” seerawwan bu’uuraa Macaafa Qulqulluu wajjin wal simee jiraatu , amanamummaadhaan Yihowaadhaaf dhugaa ba’aa kan jiruufi abdiin ilmaan namootaa Mootummaa Waaqayyoo qofa ta’uusaa lallabaa kan jiru eenyudha ? 
 ( Isaayaas 26 : 2 - 4 ) Amala Waldaawwan Saba Kiristiyaanaafi amantiiwwan garabiraa keessatti argmu , wanta Macaafni Qulqulluun tajaajiltoota Waaqayyoo warra dhugaarraa barbaaduu wajjin wal bira qabii ilaali . 
 ( a ) Namoonni miliyoonaan lakka’amaniifi addunyaa maratti argaman maal amananii fudhataniiru ? 
 ( b ) Dargaggoota saba Waaqayyoo wajjin walitti dhufeenya qabaniif afeerrii akkamiitu dhihaate ? 
 Dargaggoota hedduu dabalatee , namoonni miliyoonaan lakkaa’amaniifi addunyaa maratti argaman , ‘ sabni qajeelaan ’ dibamtoota Dhugaa Baatota Yihowaa lafarratti argaman ta’uusaanii amananii fudhataniiru . 
 Kanaafuu Israa’eloota hafuuraa kanaan : “ Waaqayyo [ isinii ] wajjin akka jiru waan dhageenyeef , nuyis [ isinii ] wajjin achi in dhaqna ’ in jedhu . ” 
 ( Zakaariyaas 8 : 23 ) Dargaggootaa , saba Waaqayyoo keessaa tokko ta’uudhaan ‘ jireenya akka fo’attan ’ jechuunis addunyaa haaraa Yihowaan fidu keessatti jireenya bara baraa akka argattan abdiifi kadhannaa keenyadha . — Keessa Deebii 30 : 15 - 20 ; 2 Phexros 3 : 11 - 13 . 
 Irra Deebi’uuf 
 • Barsiisuun maal kan dabalatudha ? 
 • Tajaajilli Yihowaa duratti fudhatamaa ta’e kan akkamiiti ? 
 • Dargaggoonni warrisaanii Kiristiyaanota ta’an filannaa akkamii gochuu danda’u ? 
 • Cuuphamuun garmalee turuu kan hin qabne maaliifi ? 
 ‘ Guungumuurraa Fagaadhaa ’ 
 “ Waan hundumaas guungummii fi morkii malee godhaa ! ” — FILIPHISIIYUS 2 : 14 . 
 1 , 2 . 
 Phaawulos Kiristiyaanota Filiphisiiyusiifi Qorontosiif gorsa akkamii kenne ? 
 Maaliif ? 
 PHAAWULOS xalayaa jaarraa jalqabaatti geggeessaa hafuura qulqulluutiin barreesserratti , gumii Kiristiyaanaa Filiphisiiyusitti argamu guddaa galateeffateera . 
 Arjummaafi hinaaffaa obboloonni magaalattii argisiisaniif isaan galateeffateera ; hojii gaarii raawwataniifis gammachuu isatti dhaga’ame ibseera . 
 Haata’u malee , “ waan hundumaas guungummii . . . malee godhaa ! ” 
 jechuudhaanis isaan gorseera . 
 Phaawulos gorsa akkasii kan isaaniif kenne maaliifi ? 
 Phaawulos guungummiin balaa akkamiitiif akka nama saaxilu beeka ture . 
 Gorsa kana kennuusaan waggoota muraasa dura , guungumuun balaa kan geessisu ta’uusaa gumii Qorontosiin akeekkachiisee ture . 
 Sabni Israa’el yommuu lafa onaa keessa turan irra deddeebi’anii Yihowaa dheekkamsiisuusaanii ibseera . 
 Akkamitti ? 
 Wanta gadhee hawwuudhaan , waaqa tolfamaa waaqeffachuudhaan , ejjuudhaan , Yihowaa qoruufi guungumuudhaan kana raawwataniiru . 
 Phaawulos Kiristiyaanonni Qorontositti argaman fakkeenya kanarraa barumsa akka argatan isaan jajjabeesseera . 
 Akkas jechuudhaan barreesse : “ Isaan keessaa kaan guungumanii , ergamaa isa nama balleessuun akka balleeffaman , isinis hin guunguminaa ! ” — 1 Qorontos 10 : 6 - 11 . 
 Yeroo ammaatti waa’ee guungummiirratti mari’achuun kan nu barbaachisu maaliifi ? 
 Nutis tajaajiltoota Yihowaa waan taaneef , amala Kiristiyaanota Filiphisiiyusii wajjin wal fakkaatu argisiisna . 
 Hojii gaariidhaaf kan hinaafnu ta’uu keenyarrayyuu wal jaallanna . 
 Ta’us , guungumuun tajaajiltoota Yihowaa dur turanirratti balaa akkamii akka geessise yeroo ilaallu , gorsa ‘ guungumuurraa fagaadhaa ’ jedhuuf xiyyeeffannaa kennuuf sababii ga’aa qabna . 
 Jalqaba guungumuu ilaalchisee fakkeenyawwan Macaafa Qulqulluu keessatti ibsaman haa ilaallu . 
 Achiis , balaa guungummiin geessisu tokko tokkorraa fagaachuuf maal gochuu akka qabnu ilaalla . 
 Sabni Jal’aan Yihowaarratti Guungume 
 Israa’eloonni lafa onaa keessatti kan guunguman maaliifi ? 
 Jechi afaan Ibrootaatiin hiika ‘ guungumuu ’ jedhu qabu , Macaafa Qulqulluu keessatti wantoota Israa’eloonni waggoota 40f lafa onaa keessa yommuu turan raawwatamanii wajjin haala wal qabateen ibsameera . 
 Israa’eloonni haala yeroo sana ta’etti mufachuudhaan guungumanii turan . 
 Fakkeenyaaf garbummaa biyya Gibxii jalaa erga ba’anii torban muraasa booda , “ waldaan Israa’el guutummaatti . . . 
 Musee fi Aaron irratti in guunguman . ” 
 Waa’ee nyaataa akkas jechuudhaan guunguman : “ Isin saba walitti qabame kana hundumaa beelaan fixuudhaaf , gara lafa onaa kanatti nu fiddaniittu ; nuyi garuu biyya Gibxii keessatti xuwwee foonii bukkee teenyee , foonii fi buddeena quufnee utuu nyaannuu harka Waaqayyootiin utuu dhumneerra ta’ee , nuuf in wayya ture . ” — Ba’uu 16 : 1 - 3 . 
 Israa’eloonni kan guunguman eenyurratti ture ? 
 Dhugaasaa dubbachuuf , Yihowaan Israa’eloonni yeroo lafa onaa keessa turan jaalalaan kaka’ee wanta isaan barbaachisu isaaniif kennee ture . 
 Kanaaf , Israa’eloonni matumaa lafa onaa keessatti beelaan dhumna jedhanii yaadda’uuf sababii ga’aa hin qaban turan . 
 Haata’u malee , wanta argatanitti gammaduu dhiisuunsaanii haalli keessa turan humnasaanii ol akka ta’e godhanii akka yaadaniifi akka guunguman isaan taasiseera . 
 Kan guunguman Museefi Aaronirratti ta’us , Yihowaan garuu akka isarratti guungumanitti ilaaleera . 
 Museen Israa’elootaan akkas jedheera : “ Waaqayyo guungummii isin isa irratti guungumtan waan dhaga’eef , . . . egaa , nuyi immoo maali ree ? 
 Guungumuun keessan Waaqayyo irratti malee , nu irratti miti . ” — Ba’uu 16 : 4 - 8 . 
 6 , 7 . 
 Lakkoobsi 14 : 1 - 3 akka argisiisutti , ilaalchi Israa’elootaa kan geddarame akkamitti ? 
 Israa’eloonni , kun erga ta’ee utuu baay’ee hin turin ammas ni guunguman . 
 Museen Biyyattii Abdachiifamte akka gaadaniif namoota 12 ergee ture . 
 Isaan keessaa namoonni 10 oduu gadhee fidanii dhufan . 
 Kunoo maal geessise ? 
 Macaafni Qulqulluun akkas jedha : “ Waldaan Israa’el guutummaatti Museedhaa fi Aaron irratti guungumanii , ‘ Uu ! 
 Uu ! 
 Nuyi biyya Gibxiitti yookiis as lafa onaa kana keessatti utuu dhumneerra ta’ee ! 
 Waaqayyo maaliif billaadhaan akka dhumnuuf gara biyya kanaatti [ Kana’aanitti ] nu fide ? 
 Dubartoonni keenyaa fi ijoollonni keenya irbaata diinaa ta’uu irra , gara biyya Gibxiitti deebi’uu nuuf hin wayyuu ree ? ’ ” — Lakkoobsa 14 : 1 - 3 . 
 Ilaalchi Israa’elootaa baay’ee jijjiiramee ture ! 
 Jalqaba yommuu Yihowaan garbummaa biyya Gibxii jalaa isaan baaseefi haala dinqii ta’een Galaana Diimaa isaan ceesise , galatasaanii faarfannaadhaan ibsanii turan . 
 ( Ba’uu 15 : 1 - 21 ) Haata’u malee , lafa onaa keessatti rakkoon waan isaan mudateefi Kana’aanota waan sodaataniif galanni isaan qaban gara mufachuutti geddarame . 
 Birmadummaa argataniif Waaqayyoon galateeffachuu mannaa , akka inni waan isaan barbaachisu isaan dhowwatetti karaa sirrii hin taaneen isa ceepha’aniiru . 
 Guungumuunsaanii qophii Yihowaan isaaniif godheef dinqisiifannaa akka hin qabne argisiisa . 
 Yihowaan : “ Hamma yoomiittan waldaa jal’aa ana irratti guungumu kanaaf obsa ? ” 
 jedhee dubbachuunsaa homaa nama hin dinqisiisu . — Lakkoobsa 14 : 27 ; 21 : 5 . 
 Guungummii Jaarraa Jalqabaatti Ta’e 
 8 , 9 . 
 Guungumuu ilaalchisee seenaawwan Caaffata Qulqullaa’oo afaan Giriikiitiin barreeffaman keessatti argamanirraa fakkeenyawwan tokko tokko dubbadhu . 
 Fakkeenya olitti ilaallerraa akka hubannetti , namoonni guunguman guungummiisaanii kan ibsan ifatti ture . 
 Dh.K.B . bara 32⁠tti Yesus Kiristos yommuu Ayyaana Gordommaa kabajuuf Yerusaalemitti argame haalli ture kanarraa adda yommuu ta’u , “ Namoonnis waa’ee isaa in guungumu turan . ” 
 Namoota kana keessaa garri tokko inni nama gaariidha kan jedhan yommuu ta’u , kaanimmoo miti jedhanii hasaasanii dubbatan . 
 Yeroo garabiraattimmoo , Yesusiifi bartoonnisaa mana Lewwii ykn mana Maatewos isa qaraxa sassaabutti afeeramanii turan . 
 “ Fariisonnii fi barsiisonni seeraa bartoota Yesus irratti guungumanii , ‘ Warra qaraxxuudhaa fi warra akka seeraatti hin jiraannee wajjin maaliif nyaattu ? 
 Maaliif dhugdus ? ’ 
 jedhanii gaafatan . ” 
 Yeroo muraasa boodammoo , “ Warri Yihudootaa , waan [ Yesus ] , ‘ Ani buddeena isa waaqa irraa gad bu’ee dha ’ ofiin jedheef , isa irratti in guunguman . ” 
 Bartoonni Yesus tokko tokkos dubbiisaatti waan mufataniif guungumuu jalqabanii turan . — Yohannis 6 : 41 , 60 , 61 . 
 10 , 11 . 
 Yihudoonni afaan Giriikii dubbatan maaliif guunguman ? 
 Jaarsoliin himata dhihaateef haala furmaanni itti kennamerraa barumsa akkamii argatu ? 
 Guungummiin Dh.K.B . bara 33⁠tti ayyaanni Phenxeqostee erga kabajamee yeroo muraasa booda ta’e bu’aa gaarii argamsiiseera . 
 Bartoonni haaraan hedduun Israa’el ala jiraatan Yihudoota hidhata amantiisaanii ta’aniin simannaan kan godhameef ta’ullee , wanta qaban walii hiruu wajjin haala wal qabateen rakkoon gidduusaaniitti uumamee ture . 
 Seenaansaa akkas jedha : “ Yihudoonni warri afaan Griikii dubbatan warra afaan Yihudootaa dubbatan irratti guunguman ; kun immoo haadhotiin hiyyeessa isaanii gargaarsa guyyaa guyyaatti in argatu kan turan , waan dagatamaniif ta’e . ” — Hojii Ergamootaa 6 : 1 . 
 Guungummiin namoota kanaa guungummii Israa’elootaarraa adda ture . 
 Yihudoonni afaan Giriikii dubbatan haala uumametti mufachuusaanii kan ibsan karaa ofittummaarraa walaba ta’eenidha . 
 Haadhotiin hiyyeeyyiisaanii dagatamuunsaanii akka hubatamu godhaniiru . 
 Namoonni guunguman kun rakkoo kan hin uumne ta’uusaaniirrayyuu , Yihowaarratti hin guungumne . 
 Wanta isaanitti dhaga’ames kan ibsan ergamootatti yommuu ta’u himannisaaniis sirrii waan tureef , ergamoonni hatattamaan tarkaanfiin akka fudhatamuuf qophii godhaniiru . 
 Ergamoonni jaarsolii gumiitiif fakkeenya gaarii ta’u ! 
 Namoonni karaa hafuuraa tiksitoota ta’an kun , ‘ hiyyeessa rakkatee gargaarsaaf iyyuuf dhaga’uu diduurraa ’ of eeggatu . — Fakkeenya 21 : 13 ; Hojii Ergamootaa 6 : 2 - 6 . 
 Amala Guungummii Badiisa Geessisurraa Fagaadhaa 
 12 , 13 . ( a ) Guungumuun miidhaa akkamii akka geessisu fakkeenyaan ibsi . ( b ) Wantoonni namni tokko akka guungumu isa taasisan maalfaa ta’uu danda’u ? 
 Seenaawwan armaan olitti ilaalle keessaa baay’eensaanii akka argisiisanitti , guungumuun tajaajiltoota Waaqayyoo dur turanirratti badiisa geessiseera . 
 Kanaaf , yeroo ammaattis guungumuun balaa akka geessisu qalbeeffachuu qabna . 
 Fakkeenyi armaan gaditti argamu guungumuun miidhaa akkamii akka geessisu hubachuuf nu gargaara . 
 Gosti sibiilaa baay’een ni ligidaa’a . 
 Sibiilli tokko akka ligidaa’aa jiru arganii callisuun , meeshaan sun haala lammaffaa ittiin gargaaramuu hin danda’amneen akka badu gochuu danda’a . 
 Konkolaattonni hedduun hojiidhaan ala kan ta’an mootorrisaanii waan miidhameef utuu hin ta’in , sibiilli isaan ittiin hojjetaman waan ligidaa’uufidha . 
 Fakkeenya kana guungumuu wajjin wal fakkeessuu kan dandeenyu akkamitti ? 
 Akkuma sibiilli ligidaa’u , namoonni gonkummaa hin qabnes amala guungumuu qabu . 
 Kanaaf , amala guungumuu qabaachuufi dhiisuu keenya of qoruu qabna . 
 Akkuma jiidhiifi qilleensi ashaboo qabu wanta tokko dafee ligideessu , rakkoonis akka guungumnu nu gochuu danda’a . 
 Dhiphinniifi dheekkamsi xinnoon garmalee akka mufannu nu gochuu danda’a . 
 Raawwiin guyyoota gara dhumaa yeroo dhihaachaa adeemu , wantoonni guungumuuf sababii ta’an baay’achaa adeemuunsaanii hin oolu . 
 Kanaaf tajaajilaan Yihowaa tokko isa kaanitti guungumuu jalqabuu danda’a . 
 Wantoonni kanaaf sababii ta’uu danda’an , wantoota salphaa , jechuunis dogoggora namni tokko raawwate , dandeettii inni qabu ykn mirga addaa inni tajaajilarratti argatetti mufachuu ta’uu danda’a . 
 14 , 15 . 
 Amala guungumuu to’achuu kan qabnu maaliifi ? 
 Wanti itti mufanne maaliyyuu yoo ta’e , amala akka guungumnu nu taasisu dafnee to’achuu baannaan , nama wanta kamittiyyuu hin gammanneefi yeroo hundaa guungumu ta’uu dandeenya . 
 Eeyyee , guungumuun ejjennoo karaa hafuuraa qabnu guutummaatti balleessuu danda’a . 
 Israa’eloonni jireenyasaanii isa lafa onaatti yommuu guunguman sadarkaa Yihowaa hammeessuurra ga’anii turan . 
 ( Ba’uu 16 : 8 ) Wanta gadhee kanarraa nu haa baraaru ! 
 Hamma tokko sibiilli akka hin ligidoofne ittisuuf , wanta ligida ittisu dibuufi bakka ligidaa’uu barbaadu dafanii qulqulleessuu barbaachisa . 
 Haaluma wal fakkaatuunis amala guungumuu akka qabnu yoo hubanne , utuu hin turin dhimma kanaaf xiyyeeffannaa guddaa kennuudhaan kadhannaadhaan yoo irratti yaanne amala kana to’achuu dandeenya . 
 Akkamitti ? 
 Ilaalcha Yihowaan Wantootaaf Qabu Qabaadhaa 
 Amala guungumuu yoo qabaanne akkamitti mo’uu dandeenya ? 
 Amalli guungumuu waa’ee mataa keenyaafi waa’ee rakkoo keenyaa qofa akka yaannu gochuu , akkasumas eebbawwan baay’ee Dhugaa Baatota Yihowaa ta’uu keenyaan arganne nu dagachiisuu danda’a . 
 Amala kana kan qabnuufi mo’uu kan barbaannu yoo ta’e , eebbawwan tajaajiltoota Yihowaa ta’uu keenyaan arganne yaadachuu qabna . 
 Fakkeenyaaf , hundi keenyayyuu maqaa Yihowaatiin waamamuuf mirga arganneerra . 
 ( Isaayaas 43 : 10 ) Waaqayyoo wajjin walitti dhufeenya gaarii kan qabnu ta’uu keenyarrayyuu , Yihowaa isa yeroo kamittiyyuu ‘ kadhata namaa dhaga’utti ’ kadhannaadhaan dhihaachuu dandeenyeerra . 
 ( Faarfannaa 65 : 2 ; Yaaqoob 4 : 8 ) Olaantummaa inni uumama cufarratti qabu ilaalchisee gaaffii ka’e waan beeknuufi Waaqayyoof amanamoo taanee dhaabachuuf mirga waan qabnuuf , gammachuu dhugaa qabna . 
 ( Fakkeenya 27 : 11 ) Yeroo hundaa wangeela Mootummichaa namoota kaaniif hiruurratti hirmaachuu dandeenya . 
 Amantaan nuti aarsaa furii Yesus Kiristosirratti qabnu yaada garaa qullaa’aa akka qabaannu nu gargaara . 
 Rakkoon akkamiiyyuu yoo nurra ga’e , eebbawwan akkasii argachaa jirra . 
 Guungumuuf sababii ga’aa qabaannullee , wantoota karaa mataa keenyaa utuu hin ta’in karaa Yihowaa ilaaluuf yaalii gochuu kan qabnu maaliifi ? 
 Wantoota karaa mataa keenyaa utuu hin ta’in karaa Yihowaa ilaaluuf haa carraaqnu . 
 Daawit , “ Yaa Waaqayyo , karaa kee akkan beeku godhi , daandii kees na barsiisi ! ” 
 jechuudhaan faarfateera . 
 ( Faarfannaa 25 : 4 ) Guungumuuf sababii ga’aa qabaannullee Yihowaan wanta kana akka argu mirkanaa’oo ta’uu dandeenya . 
 Inni battaluma sanatti rakkoo kanaaf furmaata argamsiisuu ni danda’a . 
 Erga akkas ta’ee al tokko tokko rakkoon akka itti fufu kan heyyamu maaliifi ? 
 Wantoota kana kan heyyame amalawwan gaarii , jechuunis , obsa , jabina , amantiifi waa danda’uu akka horannu nu gargaaruuf ta’uu danda’a . — Yaaqoob 1 : 2 - 4 . 
 18 , 19 . 
 Rakkoowwan nurra ga’an guungummii tokko malee mo’uun keenya bu’aa akkamii akka argamsiisu fakkeenya kenni . 
 Rakkoowwan nurra ga’an guungummii tokko malee mo’uuf yaalii gochuun keenya , amala keenya akka fooyyessinu nu gargaaruusaarrayyuu , namoota amala keenya ilaalan tuquu danda’a . 
 Tuutni Dhugaa Baatota Yihowaa tokko walga’ii koonyaa 2003⁠tti godhamerratti argamuuf Jarmanii gara Hangaarii atoobisiidhaan adeemee ture . 
 Konkolaachisaan atoobisichaa Dhugaa Baatuu Yihowaa waan hin taaneef , guyyaa kudhan isaanii wajjin turuun isa hin gammachiisne ture . 
 Haata’u malee erga adeemsasaanii xumuranii booda ilaalchisaa ni geddarame . 
 Maaliif ? 
 Yeroo adeemaa turanitti rakkoowan garagaraa isaan mudatanii turan . 
 Haata’u malee Dhugaa Baatota kana keessaa kan guungume hin turre . 
 Konkolaachisaan kun kanaan dura matumaa imaltoota akkasii akka argee hin beekne dubbate ! 
 Yeroo sanaa eegalee , Dhugaa Baatonni Yihowaa yoo gara manasaa dhaqan akka isaan simatuufi wanta isaan dubbatan xiyyeeffannaadhaan akka dhaggeeffatu waadaa galeera . 
 Imaltoonni kun ‘ waan hundumaa guungummii malee gochuunsaanii ’ bu’aa gaarii argamsiiseera ! 
 Dhiifama Waliif Gochuun Tokkummaa Jabeessa 
 Dhiifama walii gochuu kan qabnu maaliifi ? 
 Obboloota hidhata amantii keenyaa ta’anirratti komii yoo qabaanne maal goona ? 
 Dhimmisaa yoo ulfaataa ta’e qajeelfama Yesus Maatewos 18 : 15 - 17⁠rratti kenne hojiirra oolchuu qabna . 
 Yeroo baay’ee walitti bu’iinsi uumamu ulfaataa waan hin taaneef , akkas gochuun barbaachisaa ta’uu dhiisuu danda’a . 
 Haalawwan akkasii dhiifama waliif gochuuf carraa kan nuuf banan goonee ilaaluu kan qabnu maaliifi ? 
 Phaawulos akkas jechuudhaan barreesseera : “ Waliif danda’aa , namni tokko isa kaan yoo komate waliif dhiisaa ; gooftaan akkuma isiniif dhiise , isinis immoo waliif dhiisaa ! 
 Isaan kana hundumaa irrattis jaalala isa wanta hundumaa raawwatamaa godhee walitti hidhu qabaadhaa ! ” 
 Garaan keenya dhiifama gochuuf qophaa’aadhaa ? 
 Yihowaan sababii itti nu komatu hin qabuu ? 
 Sababii itti nu komatu qabaatullee , yeroo baay’ee gara laafina nutti argisiisa , akkasumas dhiifama nuu godha . 
 Namni tokko yeroo guungumu dhaga’uunsaanii namootarratti dhiibbaa akkamii geessisuu danda’a ? 
 Mufannaan akkamiiyyuu yoo jiraate guungumuun furmaata hin ta’u . 
 Jechi afaan Ibrootaa “ guungumuu ” jedhu hiika “ nyeenya’uu ” jedhus qabaachuu danda’a . 
 Yeroo baay’ee nama guungumuu wajjin ta’uun waan nu hin gammachiisneef nama akkasiirraa fagaachuuf yaalii goona . 
 Nutis kan guungumnu ykn nyeenyee kan taanu yoo ta’e , namoota nu dhaggeeffatanitti akkasuma itti dhaga’amuu danda’a . 
 Hanga nurraa fagaachuu barbaadanitti baay’ee isaanitti ulfaachuu dandeenya ta’a ! 
 Guungumuun keenya xiyyeeffannaa nama tokkoo harkisuu danda’us , amalli akkasii kun namni akka nutti dhihaatu hin godhu . 
 Shamarreen tokko waa’ee Dhugaa Baatota Yihowaa maal jette ? 
 Dhiifama waliif gochuun Dhugaa Baatota Yihowaa gidduutti tokkummaa bakki guddaan kennamuuf argamsiisuuf ga’ee guddaa qaba . 
 ( Faarfannaa 133 : 1 - 3 ) Shamarreen waggaa 17 miseensa amantii Kaatolikii taateefi biyya Awurooppaa tokko keessa jiraattu , dinqisiifannaa Dhugaa Baatota Yihowaatiif qabdu akkas jechuudhaan waajjira damee Dhugaa Baatota Yihowaatiif barreessiteetti : “ Jibbaan , sassataan , waliif danda’uu dadhabuudhaan , ofittummaadhaan ykn sababii waldhabiinsaatiin jaarmiyaa wal hin qoonne akkasii argee hin beeku . ” 
 Mataduree ittaanurratti waa’ee maaliitu ibsama ? 
 Eebbawwan gurguddaa Waaqa dhugaa kan ta’e Yihowaa waaqeffachuufi tajaajiluu keenyaan arganneef dinqisiifannaan qabnu , tokkummaa keenya akka jabeessinuufi waa’ee dhimma dhuunfaa keenyaa kaasnee warra kaanirratti guungumuurraa akka fagaannu nu gargaara . 
 Amalawwan kana horachuun keenyammoo , amala guungumuu baay’ee gadhee ta’erraa akkamitti akka nu eegu mataduree ittaanurratti kan ibsamu yommuu ta’u , kunis jaarmiyaa Yihowaa isa lafaarratti guungumuu kan ilaaludha . 
 Ni Yaadattaa ? 
 • Guungumuun maalfaa dabalata ? 
 • Guungumuun balaa akkamii akka geessisu fakkeenyaan ibsuun kan danda’amu akkamitti ? 
 • Amala guungumuu mo’uuf maaltu nu gargaara ? 
 • Dhiifama gochuuf fedhii qabaachuun guungumuurraa fagaachuuf kan nu gargaaru akkamitti ? 
 Wanta Gaarii Jaarmiyaa Yihowaa Keessatti Argamurratti Xiyyeeffadhaa 
 “ Wanta gaarii isa mana kee . . . keessatti argamuun in quufna . ” — FAARFANNAA 65 : 4 . 
 1 , 2 . ( a ) Mana qulqullummaa wajjin haala wal qabateen qophiiwwan godhaman saba Waaqayyootiif faayidaa akkamii argamsiisu turan ? 
 ( b ) Daawit ijaarsa mana qulqullummaatiif gargaarsa akkamii godhe ? 
 NAMOOTA beekamoo Caaffata Qulqullaa’oo afaan Ibrootaa keessatti ibsaman keessaa Daawit isa tokko ture . 
 Namni tiksee , weellisaa , raajiifi mootii ture kun guutummaatti Yihowaatti kan amanamu ture . 
 Walitti dhufeenyi gaariin Daawit Yihowaa wajjin qabu mana qulqullummaa akka ijaaru isa kakaaseera . 
 Manni qulqullummaa kunimmoo Israa’el keessatti bakka waaqeffanna dhugaa ta’ee tajaajila . 
 Daawit manni qulqullummichaas ta’e wanti achi keessatti raawwatamu saba Waaqayyootiif eebbaafi gammachuu akka argamsiisu beeka ture . 
 Kanaaf , akkas jechuudhaan waa’ee Yihowaa faarfateera : “ Namni ati fo’atte oobdii mana kee keessa akka buufatuufis inni ati ofitti buttu haa gammadu ! 
 Wanta gaarii isa mana kee mana qulqullummaa keessatti argamuun in quufna . ” — Faarfannaa 65 : 4 . 
 Ta’us , Daawit mana qlqullummaa kana akka ijaarsisu isaaf hin heyyamamne . 
 Kanaa mannaa mirgi adda ta’e kun ilmasaa Solomooniif kenname . 
 Mirgi guddaan inni hawwiidhaan eegaa ture kun nama garabiraadhaaf kennamuusaatti hin guungumne . 
 Wanti hunda caalaatti isa yaaddesse manni qulqullummaa ijaaramuusaa ture . 
 Akkaataa manichi itti ijaaramu ilaalchisee qajeelfama Yihowaan isaaf kenne Solomoonitti kennuudhaan ijaarsa kana garaa guutuudhaan akka deggeru argisiiseera . 
 Kana malees , Lewwoonni kumaatamaan lakkaa’aman tajaajila gara garaa akka raawwataniif isaan gurmeesseera . — 1 Seenaa 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 Tajaajiltoonni Waaqayyoo qophii waaqeffannaa dhugaa wajjin wal qabateef ilaalcha akkamii qabu ? 
 Israa’eloonni amanamoo ta’anis , qophii waaqeffannaa dhugaa mana Yihowaa keessatti raawwatamu gargaaruuf godhame deggeraniiru . 
 Nutis tajaajiltoota Yihowaa waan taaneef , qophii waaqeffannaa dhugaa jaarmiyaa Yihowaa isa lafarratti argamu keessatti raawwatamu gargaaruuf taasifamu ni deggerra . 
 Karaa kanaanis ilaalcha Daawitii wajjin wal fakkaatu akka qabnu kan argisiisnu yommuu ta’u , mormiis hin qabnu . 
 Kanaa mannaa wantoota gaarii jaarmiyaa Yihowaa keessatti argamanirratti xiyyeeffanna . 
 Wantoota gaarii garaa keenyaa akka galateeffannu nu godhanirratti yaaddee beektaa ? 
 Mee isaan keessaa tokko tokko haa ilaallu . 
 Obboloota Nu Geggeessaniif Galateeffachuu 
 4 , 5 . ( a ) “ Hojjetaan amanamaanii fi ogeessi ” hojiisaa akkamitti raawwachaa jira ? 
 ( b ) Dhugaa Baatonni tokko tokko nyaatawwan hafuuraa isaaniif dhihaatuuf maaltu isaanitti dhaga’ama ? 
 ‘ Hojjetaa amanamaa ’ Yesus qabeenyasaa isa lafarratti argamu akka to’atuuf muude galateeffachuuf sababii ga’aa qabna . 
 Kutaan hojjetaa amanamaa Kiristiyaanota hafuuraan dibamaniin gurmaa’e misiraachicha lallabuudhaan , walga’iiwwan waaqeffannaa qindeessuufi barreeffamoota Macaafa Qulqulluurratti hundaa’an afaanota 400 ol ta’aniin maxxansiisuudhaan dursa fudhatee hojjeta . 
 Namoonni addunyaa maratti argamaniifi miliyoonaan lakkaa’aman nyaata hafuuraa “ yeroodhaan . . . isaaniif kennuuf ” ni galateeffatu . 
 Gama kanaan sababii itti guunguman hin qaban . 
 Dhugaa Baatuun Elfii jedhamaniifi umurii dheeraa qaban , gorsawwan hojjetaan amanamaaniifi ogeessi Caaffata Qulqullaa’aarratti hundaa’ee qopheesse waggoota dheeraadhaaf hojiirra oolchuudhaan jajjabinaafi gargaarsa argachaa turaniiru . 
 Elfiin dinqisiifannaa guddaadhaan “ Jaarmiyaan Yihowaa utuu hin jiru ta’ee maal taana turre ? ” 
 jechuudhaan barreessaniiru . 
 Peetafi Armigaartimmoo , abbaa manaafi haadha manaa waggoota dheeraadhaaf Waaqayyoon tajaajilaa turanidha . 
 Armigaart , qophiiwwan “ jaarmiyaan Yihowaa inni jaalala qabuufi warra kaaniif yaadu ” isaaniif godhe hundumaaf galata dhiheessiteetti . 
 Barreeffamoonni kun barreeffamoota namoota rakkoo adda ta’e qabaniif , jechuunis namoota arguufi dhaga’uu hin dandeenyeef maxxanfaman kan dabalatanidha . 
 6 , 7 . ( a ) Gumiiwwan addunyaa maratti argaman akkamitti geggeeffamu ? 
 ( b ) Namoonni tokko tokko waa’ee jaarmiyaa Yihowaa isa lafarratti argamuu wanta isaanitti dhaga’amu akkamitti ibsan ? 
 Qaamni Olaanaan Dhugaa Baatota Yihowaa , ‘ hojjetaa amanamaafi ogeessa ’ bakka bu’uudhaan hojjeta ; Qaamni Olaanaan kunis obboloota dhiiraa hafuura qulqulluudhaan dibaman muraasa kan of keessatti qabate yommuu ta’u , waajjira muummee Biruukiliin Niiwu Yoorkitti argamu keessatti tajaajila . 
 Qaamni Olaanaan kun tajaajiltoonni Yihowaa muuxannoo qaban waajjiroota damee keessatti akka tajaajilaniif kan muudu yommuu ta’u , isaanis sochii gumiiwwan 98,000 ol ta’aniifi addunyaa maratti argaman godhan olaantummaadhaan to’atu . 
 Dhiironni ulaagaa Macaafni Qulqulluun gaafatu guutanis , gumii Dhugaa Baatota Yihowaa keessatti jaarsoliifi tajaajiltoota gumii ta’anii muudamu . 
 Jaarsoliin kunis karra hoolota Waaqayyoo warra eegumsasaanii jalatti argaman kan geggeessan ta’uusaaniirrayyuu , jaalalaan isaan eegu . 
 Karra hoolotaa kana keessaa tokko ta’uudhaan , kutaa “ obbolummaa amantootaa ” ta’uun eebba guddaa akkamiiti ! — 1 Phexros 2 : 17 ; 5 : 2 , 3 . 
 Yeroo baay’ee , namoonni hundi qajeelfama hafuuraa jaarsoliin jaalalarratti hundaa’uudhaan isaaniif kennan yommuu dinqisiifatan malee ennaa guunguman hin dhaga’amu . 
 Mee amma waa’ee obboleettii haadha manaa taateefi Birgiit jedhamtu , akkasumas umuriinshee waggoota 30 keessatti argamu tokko akka fakkeenyaatti haa ilaallu . 
 Umurii dargaggummaarra yommuu turte , namoota amala gadhee qaban hiriyaa godhachuusheetiin gochawwan gadhee raawwachuutti dhihaattee turte . 
 Haata’u malee , gorsi ifa ta’eefi Macaafa Qulqulluurratti hundaa’uudhaan jaarsoliin kennaniif , akkasumas gargaarsi namoonni hidhata amantaashee ta’an kennaniif haala gadhee ishee mudachuuf turerraa ishee oolcheera . 
 Yeroo ammaa Birgiititti maaltu dhaga’ama ? 
 Akkas jetteetti : “ Hanga ammaatti jaarmiyaa Yihowaa keessa jiraachuukootiif baay’een galateeffadha . ” 
 Obboleessi Andiree’aas jedhamuufi umuriinsaa waggaa 17 ta’emmoo akkas jedheera : “ Dhugumayyuu , jaarmiyaa addunyaa maratti argaman hundaa kan caalu jaarmiyaa Yihowaati . ” 
 Wantoota gaarii jaarmiyaa Yihowaa isa lafarratti argamu keessatti argamaniif galateeffachuu hin qabnuu ? 
 Obboloonni Nu Geggeessan Gonkummaa Hin Qaban 
 8 , 9 . 
 Namoonni bara Daawit turan tokko tokko maal godhaniiru ? 
 Haata’u malee Daawit sababii namoota kanaatiin maal hin goone ? 
 Namoonni waaqeffannaa dhugaa keessatti nu geggeessuuf muudaman gonkummaa kan hin qabne ta’uunsaanii beekamaadha . 
 Hundisaanii dogoggora kan raawwatan yommuu ta’u , warri tokko tokkommoo , hir’ina utuu walirraa hin kutin mo’uuf yaalii gochuun isaan barbaachisu qabu . 
 Kun abdii nu kutachiisuu qabaa ? 
 Matumaa . 
 Israa’el durii keessatti namoonni itti gaafatamummaa guddaan kennameefillee dogoggora guddaa raawwataniiru . 
 Fakkeenyaaf Daawit yommuu dargaggeessa turetti , Saa’ol Mooticha isa dhiphachaa ture gammachiisuuf muuziqaa akka taphatuuf filatamee ture . 
 Yeroo boodammoo Saa’ol Daawitiin ajjeesuu kan barbaade yommuu ta’u , Daawitis lubbuusaa oolchuuf baqateera . — 1 Saamu’el 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 Israa’eloonni kaanis gantoota ta’anii turan . 
 Ajajaa waraanaa Daawit kan ture Yo’aab , fira Saa’ol Abneeriin ajjeeseera . 
 Abiishaalom abbaasaa isa mootii turerratti fincila kaaseera . 
 Akkasumas gorsaa Daawit kan ture Ahiitofel yeroo booda isa ganeera . 
 ( 2 Saamu’el 3 : 22 - 30 ; 15 : 1 - 17 , 31 ; 16 : 15 , 21 ) Haata’u malee , Daawit kanatti baay’ee kan hin mufanne ta’uusaarrayyuu , waaqeffannaa dhugaarraa hin fagaanne . 
 Kanaa mannaa wanta kanarraa faallaa ta’e raawwate . 
 Rakkoon isarra ga’e , caalaatti Yihowaatti akka dhihaatuufi yeroo Saa’ol jalaa baqatettis ilaalcha sirrii akka qabaatu isa gargaareera . 
 Yeroo sanatti akkas jechuudhaan faarfatee ture : “ Araara anatti argisiisi , yaa Waaqayyo ! 
 Lubbuun koo kooluu waan sitti galteef , araara anatti argisiisi ! 
 Badiisi jabaan hamma darbutti , ani gaaddisa bobaa kee jalatti kooluu nan gala . ” — Faarfannaa 57 : 1 . 
 10 , 11 . 
 Obboleettiin Geertiruut jedhamtu yeroo umurii dargaggummaarra turte maaltu ishee mudatee ture ? 
 Dogoggora namoonni hidhata amantiishee ta’an raawwatan ilaalchisee maal jette ? 
 Yeroo har’aattis gantummaa jaarmiyaa Yihowaa keessatti raawwatameef mufachuu hin qabnu . 
 Yihowaafi ergamoonnisaa , akkasumas namoonni karaa hafuuraa tiksitoota ta’an gantoota gumii Kiristiyaanaa keessatti argaman callisanii hin ilaalan . 
 Haata’u malee , hundi keenyayyuu hir’ina mataa keenyaafi hir’ina tajaajiltoota Yihowaa kaanii wajjin qabsoofna . 
 Obboleettiin Geertiruut jedhamtuufi waggoota dheeraadhaaf Yihowaa tajaajilaa turte tokko umurii dargaggummaarra yommuu turte , tajaajiltuu yeroo guutuu taatee misiraachoo Mootummichaa kan lallabdu utuu hin ta’in kan namoota gowwoomsitudha jedhamtee sobaan himatamtee turte . 
 Maal gooteree ? 
 Haala uumametti ni guungumtee ? 
 Matumaa ! 
 Bara 2003⁠tti Waggaa 91⁠ffaasheetti utuu hin du’in yeroo muraasa dura jireenya dabarsite yaadachuudhaan akkas jettee barreessiteetti : “ Wantoonni kuniifi wantoonni yeroo booda na mudatan garabiraan , namoonni dogoggora yoo raawwatanillee , Yihowaan namoota akka keenya gonkummaa hin qabneen hojiisaa isa guddaa akka raawwatu hubadheera . ” 
 Obboleettiin kun hir’ina warra kaaniitiin yommuu rakkinni ishee mudatu , kadhannaadhaan Yihowaatti dhihaatti turte . 
 ( a ) Kiristiyaanonni jaarraa tokkoffaatti turan tokko tokko fakkeenya gadhee akkamii kaa’anii darbaniiru ? 
 ( b ) Yaanni keenya maalirratti akka xiyyeeffatu gochuu qabna ? 
 Kiristiyaanonni baay’ee amanamoo ta’aniifi jaalala guddaa qabanillee gonkummaa waan hin qabneef , tajaajiltoonni muudaman dogoggora yommuu raawwatan ‘ waan hundumaa guungummii malee ’ raawwachuu keenya itti haa fufunu . 
 Fakkeenya gadhee namoota jaarraa tokkoffaatti gumii Kiristiyaanaa keessa turan tokko tokkoo kan hordofnu yoo ta’e baay’ee kan nama gaddisiisu ta’a ! 
 Akka Yihudaan ibsetti barsiistonni sobaa bara sana turan , “ gooftummaa Waaqayyo isaan irraa qabu in dagatu , warra akka ergamootaa waaqa keessatti ulfina qaban in arrabsu . ” 
 Hundumaa caalaattimmoo , namoonni gocha gadhee akkasii raawwatan kun “ waan hundumaatti in guungumu , waan hundumaas in komatu . ” 
 Daandii namoota guungumaniifi komataniirraa fagaachuudhaan qalbii keenya gara wantoota gaarii karaa ‘ hojjetaa amanamaafi ogeessaatiin ’ argannurra haa goonu . 
 Wantoota gaarii jaarmiyaa Yihowaa keessatti argamanirratti xiyyeeffachuudhaan , ‘ wanta hundumaa guungummii malee ’ haa raawwannu . 
 “ Kunoo Jecha Jabaa Dha ” 
 Yesus Kiristos yommuu barumsawwan tokko tokko barsiise namoonni tokko tokko maal godhan ? 
 Jaarraa tokkoffaatti , namoota warra muudamanirratti guunguman malees , namoonni wanta Yesus barsiiserratti guunguman jiru turan . 
 Akka Yohannis 6 : 48 - 69⁠rratti galmeeffamee argamutti Yesus , “ Eenyu illee foon koo kan nyaatu , dhiiga koos kan dhugu jireenya bara baraa qaba ” jedhee ture . 
 “ Bartoota isaa keessaa baay’een . . . 
 ‘ Kunoo , jecha jabaa dha , eenyutu isa dhaggeeffachuu danda’a ? ’ 
 jedhan . ” 
 Yesus “ bartoonni isaa kana irratti guungumuu isaanii beekee ” ture . 
 Kana malees , “ Yeroo sanaa jalqabanii bartoota isaa keessaa baay’een gara booddee deebi’an ; ergasiis isaa wajjin hin adeemne . ” 
 Haata’u malee kan guunguman bartoota hunda hin turre . 
 Yesus bartootasaa 12⁠niif , “ Isinis immoo adeemuu in barbaadduu iyyuu ? ” 
 jechuudhaan gaaffii yommuu dhiheesse wanta ta’e qalbeeffadhu . 
 Pheexros akkas jechuudhaan deebise : “ Si dhiifnee eenyu bira dhaqna ree ? 
 Gooftaa , dubbii waa’ee jireenya bara baraa nama barsiisu situ qaba’o . 
 Nuyi isa tokkicha qulqulluu Waaqayyoo akka ati taate amanneerra , beekneerras . ” 
 14 , 15 . ( a ) Namoonni muraasni barumsawwan Kiristiyaanummaa tokko tokkotti kan mufatan maaliifi ? 
 ( b ) Haala Emaanu’eliin mudaterraa barumsa akkamii argachuu dandeenya ? 
 Bara keenyattis , saba Waaqayyoo gidduudhaa namoonni muraasni barumsa Kiristiyaanummaa tokko tokkotti waan mufataniif , jaarmiyaa Yihowaa isa lafaarratti guungumaniiru . 
 Maaliif ? 
 Yeroo baay’ee guungummiin akkasii kan uumamu karaa itti Yihowaan wantoota raawwatu sirriitti hubachuu dadhabuudhaani . 
 Uumaan sabasaatiif dhugaa kan ibsu sadarkaa sadarkaadhaanidha . 
 Kanaaf , Caaffata Qulqullaa’aa ilaalchisee hubannaan nuti qabnu yeroodhaa gara yerootti bal’achaa adeema . 
 Dhugaa Baatonni Yihowaa baay’een sirreeffamni akkasii godhamuusaatti ni gammadu . 
 Namoonni muraasnimmoo ‘ qajeelaa keessa - ba’aa ’ waan of godhaniif jijjiirama kana fudhachuun isaanitti ulfaata . 
 ( Lallaba 7 : 16 ) Kanaaf wanti guungumuuf sababii ta’uu danda’u koora yommuu ta’u , kunis warri tokko tokko kiyyoo yaada ofiitiin geggeeffamuutiin akka qabaman isaan taasiseera . 
 Sababiinsaa maaliyyuu yoo ta’e , amalli guungummii akkasii kun gara biyya lafaafi daandiisaatti waan nu deebisuuf balaa guddaa qaba . 
 Fakkeenyaaf , Emaanu’el Dhugaa Baatuu Yihowaa barreeffamoota “ hojjetaan amanamaanii fi ogeessi ” qopheessurraa dogoggora barbaadu ture . 
 Barreeffamoota Kiristiyaanotaaf qophaa’an erga dubbisuu dhiisee yeroo muraasa booda , Dhugaa Baatuu Yihowaa ta’uu akka hin barbaanne jaarsolii gumiisaatti hime . 
 Haata’u malee , Emaanu’el barumsawwan jaarmiyaa Yihowaatiin qophaa’an sirrii ta’uusaanii utuu baay’ee hin turin hubate . 
 Kanaafuu , Dhugaa Baatota Yihowaa wajjin erga wal argee booda dogoggorasaa amanuudhaan deebi’ee Dhugaa Baatuu Yihowaa ta’e . 
 Kanaan kan ka’es gammachuu dura qabu deebisee argate . 
 Shakkii barumsawwan Kiristiyaanummaa tokko tokkorratti qabnu mo’uuf maaltu nu gargaara ? 
 Barumsawwan jaarmiyaan Yihowaa barsiisu tokko tokko shakkuudhaan akka guungumnu yoo qoramne maal gochuu qabna ? 
 Ariifachuu hin qabnu . 
 “ Hojjetaan amanamaanii fi ogeessi ” yeroo booda barreeffama gaaffii keenyaaf deebii kennu qopheessuudhaan shakkiirraa akka fagaannu nu gargaaruu danda’a . 
 Gargaarsa jaarsolii barbaaduunis gaariidha . 
 Kana malees , kadhannaa dhiheessuun , qayyabannaa dhuunfaa gochuuniifi namoota ilaalcha hafuuraa qabanii wajjin hariiroo qabaachuun keenya shakkii qabnu mo’uuf nu gargaara ; akkasumas , barmusawwan Macaafa Qulqulluurratti hundaa’aniifi amantaa keenya jabeessaniif dinqisiifannaa qabnu nuu jabeessa . 
 Gaariitti Yaaduu 
 17 , 18 . 
 Guungumuu mannaa ilaalcha akkamii qabaachuu qabna ? 
 Maaliif ? 
 Ilamaan namootaa gonkummaa hin qabne cubbuu dhaaluunsaanii beekamaadha ; kanaafuu , namoonni tokko tokko amala guungummii qabaachuu danda’u . 
 ( Uumama 8 : 21 ; Roomaa 5 : 12 ) Amala guungumuu yoo qabaanne garuu hariiroo gaarii Yihowaa wajjin qabnu nu jalaa balleessuu danda’a . 
 Kanaafuu , amala guungumuu kamiyyuu to’achuu qabna . 
 Wantoota gumii keessatti argamanirratti guungumuu mannaa , gara gaariitti yaaduun keenya , hojiidhaan akka qabamnu , gammachuu akka argannu , warra kaan akka kabajnu , ilaalcha sirriifi cimina akka qabaannu nu gargaara . 
 Yihowaan wanta jaarmiyaasaa keessatti raawwatamu hundaa kan to’atu yommuu ta’u , Yesusis akkuma jaarraa jalqabaa wantoota gumii keessatti raawwataman hundaa sirriitti hubata . 
 Kanaaf , Yihowaafi Kiristos isa mataa gumii ta’e obsaan haa eegnu . 
 Wantoota sirreeffamuu qaban sirreessuuf obboloota itti gaafatamummaa qabaniin gargaaramu ta’a . — Faarfannaa 43 : 5 ; Qolosaayis 1 : 18 ; Tiitoos 1 : 5 . 
 Hamma Mootummaan Waaqayyoo dhimmawwan ilamaan namootaa guutummaatti to’atutti maalirratti xiyyeeffachuu qabna ? 
 Mootummaan Masiihichaa yeroo dhihootti dhimmawwan ilamaan namootaa guutummaatti yommuu to’atu sirni hamaan kun ni balleeffama . 
 Hamma yeroon sun ga’utti hundi keenya ilaalcha sirrii qabaachuun keenya baay’ee barbaachisaadha ! 
 Akkas gochuun keenya , dogoggora namoonni hidhata amantii keenyaa ta’an hojjetanirratti utuu hin ta’in , hojiisaanii isa gaariirratti akka xiyyeeffannu nu gargaara . 
 Akkas gochuun keenyammoo gammachuu nuuf argamsiisa . 
 Kanaafuu , guungumuudhaan of miidhuu mannaa karaa hafuuraa jabaachuu wayya . 
 Wantoota gara gaariitti yaaduun eebbawwan akkamii nuuf argamsiisa ? 
 Wantoota gara gaariitti yaaduun , eebbawwan hedduu kutaa jaarmiyaa Yihowaa isa lafarratti argamuu ta’uu keenyaan arganne akka hin irraanfanne nu gargaara . 
 Lafa kanarratti Yihowaadhaaf amanamaa kan ta’e jaarmiyaa kana qofadha . 
 Dhugaa kana , akkasumas waaqeffannaa Yihowaa isa qofaasaa Waaqa dhugaa ta’eef dhihaaturratti hirmaachuuf mirga argachuukeetti maaltu sitti dhaga’ama ? 
 Ilaalchikee faarfannaa Daawit akkas jechuudhaan faarfatee wajjin kan wal fakkaatu haa ta’u : “ Yaa isa kadhata namaa dhageessuu ! 
 Namni foon uffate hundinuu cubbuu isaa wajjin gara kee in dhufa . 
 Namni ati fo’atte oobdii mana kee keessa akka buufatuufis inni ati ofitti buttu haa gammadu ! 
 Wanta gaarii isa mana kee . . . keessatti argamuun in quufna . ” — Faarfannaa 65 : 2 , 4 . 
 Ni Yaadattaa ? 
 • Namoota gumii keessatti nu geggeessaniif galateeffachuu kan qabnu maaliifi ? 
 • Obboloonni itti gaafatamummaa qaban yommuu dogoggora raawwatan ilaalcha akkamii qabaachuu qabna ? 
 • Barumsawwan Macaafa Qulqulluu ilaalchisee yeroo sirreeffamni godhamu ilaalcha akkamii qabaachuu qabna ? 
 • Kiristiyaanni tokko shakkiirraa akka fagaatu maaltu isa gargaara ? 
 Yihowaan Namoota Rakkatan Ni Gargaara 
 “ Wanti hamaan nama qajeelaatti in baay’ata , Waaqayyo garuu kana hundumaa keessaa isa in baasa . ” — FAARFANNAA 34 : 19 . 
 1 , 2 . 
 Obboleettii tokkorra rakkoo akkamiitu ga’ee ture ? 
 Rakkoon akkasii nurras ga’uu kan danda’u maaliifi ? 
 SHAMARREEN Keeyikoo * jedhamtu tokko waggoota 20 oliif Dhugaa Baatuu Yihowaa taatee turteetti . 
 Hojii Mootummichaa babal’isuuf tajaajila yeroo guutuurratti hirmaachaa kan turte yommuu ta’u , mirga addaa argatte kanaafis iddoo guddaa kenniti turte . 
 Haata’u malee , utuu baay’ee hin turin abdii kutachuufi kophummaadhaan mo’amte . 
 “ Boo’icha malee hojii hin qabun ture ” jetteetti . 
 Ilaalcha sirrii hin taanerraa fagaachuuf akka ishee gargaarutti qayyabannaa dhuunfaa gochuuf sa’aatii isa duraarra caalu ramadde . 
 “ Ergan kana godhee boodas ilaalchakoo sirreessuu hin dandeenye ; dhiphinnikoo natti cimuusaatiin du’a hawween ture ” jechuudhaan dubbatteetti . 
 Atoo abdii kutachuun kanaa wajjin wal fakkaatu si mudatee beekaa ? 
 Dhugaa Baatuu Yihowaa ta’uu keetiin sababii itti gammaddu baay’ee kan qabdu yommuu ta’u , nama waaqayyoo ta’uunis “ jireenya ammaaf , isa dhufuufis abdii ” kan qabudha . 
 Ammayyuu karaa hafuuraa jannata keessa jiraatta ! 
 Kana jechuun garuu rakkoo kamirraayyuu eegumsa argatta jechuudhaa ? 
 Matumaa ! 
 Macaafni Qulqulluun : “ Wanti hamaan nama qajeelaatti in baay’ata ” jedha . 
 ( Faarfannaa 34 : 19 ) “ Guutummaan biyya lafaa immoo harka isa hamaa jala ” jechuunis harka Seexanaa jala waan jiruuf kun nu hin dinqisiisu . 
 Biyyi lafaa to’annaa Seexanaa jala waan jiruuf miidhaa nurraan ga’uunsaa hin oolu . — Efesoon 6 : 12 . 
 Miidhaa Rakkinni Geessisu 
 Namoota seenaansaanii Macaafa Qulqulluu keessatti argamuufi rakkoowwan gurguddaan irra ga’e caqasi . 
 Rakkoon nurra ga’e yeroo dheeraadhaaf kan turu yoo ta’e ilaalcha sirrii akka hin qabaanne nu gochuu danda’a . 
 ( Fakkeenya 15 : 15 ) Mee waa’ee Iyoob isa nama qajeelaa turee yaadi . 
 Yeroo rakkoon irra ga’aa ture : “ Nama ta’ee lafa irratti kan dhalate , barri isaa gabaabaa dha , rakkinni isaa immoo baay’ee dha ” jedheera . 
 ( Iyoob 14 : 1 ) Iyoob gammachuusaa dhabee ture . 
 Yeroo gara biraammoo Yihowaan akka isa dhiise isatti dhaga’amee ture . 
 ( Iyoob 29 : 1 - 5 ) Haata’u malee , tajaajiltoota Yihowaa keessaa gaddi guddaan akkasii kan ga’e Iyoobirra qofa miti . 
 Macaafni Qulqulluun , Haannaan mucaa utuu hin godhatin waan turteef , “ garaa isheetti guddaa gadditee , mararamtee ” akka turte dubbata . 
 ( 1 Saamu’el 1 : 9 - 11 ) Ribqaanis haala maatiishee keessatti uumamee turetti baay’ee waan gadditeef : “ Ani jireenya koo nan jibbe ” jettee turte . 
 ( Uumama 27 : 46 ) Daawitis cubbuu hojjete yaadachuudhaan : “ Guyyaa guutuus boo’aa nan naanna’a ” jedheera . 
 ( Faarfannaa 38 : 6 ) Fakkeenyawwan muraasa kanarraa arguu akka dandeenyutti , Kiristiyaanummaan utuu hin hundeeffamin dura namoonni Waaqayyoo dhiphina cimaa wajjin qabsaa’aa turaniiru . 
 Yeroo har’aatti Kiristiyaanota gidduutti namoota ‘ garaansaanii dadhabe ’ arguun keenya nu dinqisiisuu kan hin qabne maaliifi ? 
 Waa’ee Kiristiyaanotaahoo maal jechuutu danda’ama ? 
 Phaawulos Kiristiyaanonni Tasaloniiqee namoota ‘ garaansaanii dadhabe akka jajjabeessan ’ gorsee ture . 
 Barruun tokko jechi afaan Giriikii “ namoota garaansaanii dadhabe ” jedhu “ namoota yeroo muraasaafillee bu’aa ba’ii jireenyaatiin dhiphatan ” kan argisiisu akka ta’e ibseera . 
 Ibsa Phaawulosirraa hubachuun akka danda’amutti , Kiristiyaanonni dibamoon gumii Tasaloniiqeetti argaman gaddanii turan . 
 Har’as Kiristiyaanonni dhiphatan jiru . 
 Maaliif ? 
 Mee sababiiwwan beekamoo ta’an sadii haa ilaallu . 
 Gonkummaa Dhabuun Keenya Nu Dhiphisuu Danda’a 
 5 , 6 . 
 Roomaa 7 : 22 - 25⁠rraa yaada nama jajjabeessu akkamii argachuu dandeenya ? 
 Kiristiyaanonni dhugaa , namoota ‘ jireenya gad dhiisiitti of kennanirraa ’ haala adda ta’een cubbamoota ta’uusaaniitti ni gaddu . 
 Kiristiyaanota kanattis , akka Phaawulos isa yaada armaan gaditti argamu barreessee itti dhaga’ama : “ Ani keessa namummaa kootiitiin seera Waaqayyootti nan gammada . 
 Seerri kan biraa immoo bu’aa dhagna kootii keessaa , seera isa yaadni garaa kootii fudhatee wajjin utuu wal loluu nan arga ; lola kanaanis seera cubbuu , isa bu’aa dhagna kootii keessatti hojjechaa jiru jalatti na boojisiisa . ” 
 Itti fufuudhaanis Phaawulos : “ Ana nama gadadamaa ! ” 
 jechuudhaan ajaa’ibsiifatee dubbateera . — Roomaa 7 : 22 - 24 . 
 Akka Phaawulos sitti dhaga’amee beekaa ? 
 Nama gonkummaa hin qabne akka taate hubachuunkee dogoggora hin qabu ; sababiinsaas cubbuun hammam akka ulfaataa ta’e akka hubattu si gargaaruusaarrayyuu , murtoo wanta gadhee ta’erraa fagaachuuf goote caalaatti siif jabeessa . 
 Haata’u malee , yeroo hundaa hir’ina qabdutti dhiphachuu hin qabdu . 
 Phaawulos wanta isa dhiphisu erga dubbatee booda : “ Karaa gooftaa keenyaa Yesus Kristos Waaqayyoof galanni haa ta’u ! ” 
 jechuudhaan dabalee dubbateera . 
 Dhiigni Yesus inni dhangala’e cubbuu inni dhaalerraa akka walaba isa baasu amana ture . — Roomaa 5 : 18 . 
 Namni tokko cubbuu dhaaleen akka hin dhiphanne maaltu isa gargaaruu danda’a ? 
 Cubbamaa ta’uukeetti kan gadditu yoo ta’e , jecha Yohannis ergamaan akkas jechuudhaan barreesserraa jajjabina argachuu dandeessa : “ Namni tokko illee yoo cubbuu hojjete garuu , nama nuuf dhaabatu abbaa biraa qabna , innis Yesus Kristos isa qajeelaa dha . 
 Inni furee cubbuu keenyaa ti , cubbuu keenya duwwaafis miti cubbuu guutummaa biyya lafaatiifis malee . ” 
 Yeroo hundaa cubbuu dhaalteen kan dhiphattu yoo ta’e , Yesus kan du’e cubbamootaaf malee namoota gonkummaa qabaniif akka hin taane yaadadhu . 
 Dhugumayyuu , Macaafni Qulqulluun “ Hundinuu yakkaniiru , ulfinni Waaqayyoos isaanitti hir’ateera ” jechuunsaa sirriidha . — Roomaa 3 : 23 . 
 8 , 9 . 
 Amala of ceepha’uu ykn of komachuurraa fagaachuu kan qabnu maaliifi ? 
 Haata’u malee kanaan dura cubbuu ulfaataa hojjettee turte haa jennu . 
 Waa’ee dhimma kanaa kadhannaadhaan Yihowaatti akka himtu homaa hin shakkisiisu ; tarii irra deddeebitee akkas gooteetta ta’a . 
 Jaarsolii gumiirraas karaa hafuuraa gargaarsa argatteetta ta’a . 
 Garaakeetii waan qalbii geddaratteef miseensa gumii taatee itti fufuu dandeesseetta . 
 Yookiinimmoo , yeroo muraasaaf jaarmiyaa Yihowaarraa erga fagaattee booda , qalbii geddarachuudhaan jireenya qulqulluu jiraachuu jalqabdee ta’a . 
 Haallisaa maaliyyuu yoo ta’e cubbuu dura raawwatte yaadachuunkee si dhiphisuu danda’a . 
 Akkas kan sitti dhaga’amu yoo ta’e , Yihowaan namoota garaasaaniitii qalbii geddaratanii garasaatti deebi’aniif ‘ araarrisaa guddaa ’ ta’uusaa yaadadhu . 
 ( Isaayaas 55 : 7 ) Kana malees , Inni garmalee akka of ceephaatu hin barbaadu . 
 Akkas akka sitti dhaga’amu kan barbaadu Seexanadha . 
 Seexanni badiisni kan isaaf ta’u waan ta’eef yeroo dhihootti kan badu yommuu ta’u , atis badiisni akkasii narratti muramuu qaba jettee akka yaaddu barbaada . 
 Haxxummaan inni amantaakee balleessuuf qopheesse akkasii kun akka isaaf mijaa’u hin heyyamin . 
 Kanaa mannaa , akkuma dhimmawwan kaaniin gootu , karaa kanaanis ‘ Seexanaan mormi . ’ — 1 Phexros 5 : 9 . 
 Seexanni , Mul’ata 12 : 10⁠rratti ‘ hadheessituu obboloota keenyaa ’ [ Kiristiyaanota dibamoo ] jedhamee waamameera . 
 Inni “ halkanii fi guyyaa Waaqayyo keenya duratti isaan hadheessa . ” 
 Caqasa kanarratti xiinxaluunkee , Seexanni inni sobaan nama hadheessu yoo ati of hadheessites ta’e yoo of komatte akka gammadu hubachuuf si gargaara . 
 Yihowaan garuu si hin hadheessu ykn si hin komatu . 
 Hanga abdii kutattutti waa’ee dadhabbii keetii maaliif dhiphatta ? 
 Seexanni walitti dhufeenya Waaqayyoo wajjin qabdu akka si jalaa balleessu hin heyyamin . 
 Inni matumaa , Yihowaan “ oo’a - qabeessaa fi araara qabeessa ; aariitti suuta - jedhaa ; gaarummaa ” kan qabu ta’uusaa akka si dagachiisu gochuu hin qabdu . — Ba’uu 34 : 6 . 
 Humni Keenya Kan Daangeffame Ta’uunsaa Abdii Nu Kutachiisuu Danda’a 
 Humni keenya daangeffamuunsaa abdii nu kutachiisuu kan danda’u akkamitti ? 
 Kiristiyaanonni tokko tokko humnisaanii kan daangeffame ta’uunsaa , tajaajila Waaqayyoof dhiheessanirratti dhiibbaa waan geessiseef abdii kutataniiru . 
 Atoo akkas sitti dhaga’amaa ? 
 Dhibeen fayyaa cimaan , dullumni ykn haalawwan garabiraan akka durii tajaajilarratti akka hin hirmaanne si dhowwanii ta’uu danda’a . 
 Dhugaadha , Kiristiyaanonni yeroo isaaniif kenname utuu hin dabarsin akka itti hojjetan jajjabeeffamaniiru . 
 Ta’us , humnikee kan daangeffame ta’uunsaa tajaajilarratti akka gaariitti akka hin hirmaanne si dhowwuunsaa yoo abdii si kutachiisehoo ? 
 Gorsi Phaawulos Galaatiyaa 6 : 4⁠rratti kenne nu fayyaduu kan danda’u akkamitti ? 
 Macaafni Qulqulluun , “ daagii utuu hin ta’in , fakkeenya warra amantii fi obsaan wanta abdachiifame argachuuf jiranii akka [ fudhannu ] ” nu jajjabeessa . 
 Kana gochuu kan dandeenyu , fakkeenyasaanii isa gaarii kan qorannuufi amantaasaanii hordofuuf carraaqqii kan goonu yoo ta’e qofadha . 
 Hojii keenya kan warra kaanii wajjin wal bira qabnee kan ilaalluufi wanti hojjennu hundi ga’aa akka hin taane kan nutti dhaga’amu yoo ta’e faayidaa argannu hin qabnu . 
 Kanaafuu , gorsa Phaawulos isa armaan gaditti argamu hojiirra oolchuun keenya gaariidha : “ Namni adduma addaan hojii ofii isaa qoree haa ilaalu ! 
 Yoos yaaduma ofii isaatii duwwaadhaan of jajuu isaa malee , namni biraa akka isa hin jajanne arguuf jira . ” — Galaatiyaa 6 : 4 . 
 Tajaajila Yihowaadhaaf dhiheessinutti gammaduu kan dandeenyu akkamitti ? 
 Kiristiyaanonni dhibee fayyaa cimaadhaan dhiphatanillee , gammaduuf sababii ga’aa qabu . 
 Macaafni Qulqulluun : “ Waaqayyo hojii keessanii fi isa jaallachuu keessan . . . hin irraanfatu , hin jal’isus ” jechuudhaan nuu mirkaneessa . 
 Wantoonni tajaajila Yihowaarratti akka durii akka hin hirmaanne si ittisan haalawwan humnakeetii ol ta’an ta’uu danda’u . 
 Haata’u malee , gargaarsa Yihowaatiin bilbilaafi xalayaadhaan dhugaa ba’uudhaan gosawwan tajaajilaa tokko tokkorratti hirmaachuu dandeessa ta’a . 
 Yihowaan garaakee guutuudhaan yommuu isa tajaajiltu , akkasumas isattis ta’e namoota kaanitti jaalala argisiisuukeetti akka si eebbisu hin shakkin . — Maatewos 22 : 36 - 40 . 
 “ Yeroon Sodaachisaan ” Keessa Jirru Abdii Nu Kutachiisuu Danda’a 
 13 , 14 . ( a ) “ Yeroon sodaachisaan ” keessa jirru dhiphinaaf kan nu saaxilu karaawwan kamiini ? 
 ( b ) Yeroo ammaatti jaalalli akka bade kan argisiisu maalidha ? 
 Addunyaa haaraa qajeelummaan keessatti dagaage keessa jiraachuuf kan abdannu ta’ullee , yeroo ammaatti kan jiraannu ‘ yeroo sodaachisaa ’ keessadha . 
 Wantoonni nama dhiphisan babal’achaa adeemuunsaanii yeroon rakkina keessaa walaba itti baanu dhihaachuusaa kan argisiisu waan ta’eef baay’ee nu jajjabeessa . 
 Haata’u malee , haalawwan naannoo keenyatti uumaman nurrattis dhiibbaa geessisu . 
 Fakkeenyaaf , utuu hojii dhabdeehoo ? 
 Tarii hojii utuu hin argatin ji’oonni hedduun yoo darban , Yihowaan haala rakkisaa keessa jirtu arguusaa ykn kadhannaakee dhaga’uusaa shakkuu dandeessa . 
 Yookiinimmoo , jal’inni ykn dabni tokko sirratti raawwatamee ta’uu danda’a . 
 Matadureewwan gaazexaa ilaaluun qofti akkuma Loox jal’ina namoota naannoosaatti argamanitti ‘ yaadaan rakkate ’ ( “ gadde , ” 1899 ) nutis gadduu dandeenya . — 2 Phexros 2 : 7 . 
 Guyyoota gara dhumaa ilaalchisee wanti dagachuu hin qabne garabiraanis jira . 
 Macaafni Qulqulluun namoonni hedduun “ warra jaalala of keessaa hin qabne ” ta’uusaanii dursee raajiidhaan dubbateera . 
 Maatii baay’ee keessaa jaalalli badeera . 
 Kitaabni Faamilii Vaayoolens jedhamu akkas jechuudhaan ibseera : “ Ragaawwan jiranirraa hubachuun akka danda’amutti , yeroo baay’ee namoonni kan ajjeefaman , qaamaan , miiraan ykn saalaan miidhaan kan isaanirra ga’u , namoota kaaniin utuu hin ta’in miseensa maatiisaaniitiinidha . ” 
 Itti fufuudhaanis , “ Bakki namoonni jaalalaafi tasgabbii itti argachuu qaban kun , namoota ga’eessota ta’aniifi daa’immaniif bakka kamiyyuu caalaatti kan sodaachisu ta’eera ” jechuudhaan ibseera . 
 Namoonni haala maatii rakkisaa ta’e akkasii keessatti guddatan , waggoota gara boodaatti dhiphinniifi abdii kutachuun isaan mudachuu danda’a . 
 Rakkoo akkasii kan qabdu yoo ta’e maal gochuu dandeessa ? 
 Jaalalli Yihowaan nuuf qabu jaalala namni kamiyyuu qabu kan caalu akkamitti ? 
 Daawit akkas jechuudhaan faarfateera : “ Abbaan koo fi haati koo yommuu na dhiisan , Waaqayyo immoo simee ana in fudhata . ” 
 ( Faarfannaa 27 : 10 ) Jaalalli Yihowaan nuuf qabu jaalala maatii kamiyyuu akka caalu beekuun baay’ee kan nama gammachiisu mitii ? 
 Warrikee si dhiisuunsaanii , si miidhuunsaanii ykn miirakeerratti dhiibbaa geessisuunsaanii ulfaataa ta’us , haalli akkasii kun jaalala Yihowaan siif qaburratti jijjiirama hin fidu . 
 Yihowaan namoota jaallatu garasaatti akka harkisu yaadadhu . 
 Ilaalchi namoonni siif qaban maaliyyuu yoo ta’e , Abbaankee inni samii si jaallata ! 
 Karaawwan Dhiphina Mo’uun Itti Danda’amu 
 16 , 17 . 
 Namni tokko wanti isa dhiphisu yommuu isa mudatu jabina karaa hafuuraa qabu akka hin dhabneef maal gochuu danda’a ? 
 Tarkaanfiiwwan dhiphina mo’uuf si gargaaran fudhachuu ni dandeessa . 
 Sochiiwwan hafuuraa jabina argachuuf si gargaaranirratti hirmaachuuf sagantaa baafadhu . 
 Caalaattimmoo , dhiphinni sirra ga’e humnakee ol akka ta’e yoo sitti dhaga’ame Sagalee Waaqayyoorratti xiinxali . 
 Faarfatichi akkas jechuudhaan faarfateera : “ Yeroo ani , ‘ Miilli koo in sigigaate ’ jedhetti , gaarummaan kee qabee na oolche , yaa Waaqayyo ! 
 Yeroo yaaddoon garaa kootti baay’atu , ati na jajjabeessitee lubbuu koo gammachiifta . ” 
 ( Faarfannaa 94 : 18 , 19 ) Yeroo hundaa Macaafa Qulqulluu dubbisuun sammuunkee yaadawwan nama jajjabeessaniin akka guutamu godha . 
 Kadhannaanis wanta baay’ee barbaachisaa ta’edha . 
 Wanta keessa keetti sitti dhaga’amu ibsuu dadhabdullee , Yihowaan maal jechuu akka barbaadde beeka . 
 Faarfatichi akkas jechuudhaan nuu mirkaneesseera : “ Wanta yaada sitti ta’u Waaqayyotti gatii dhiisi , inni akka ati hin kufnetti si irkisa ! 
 Namni qajeelaan raawwatee akka hin mittiqne in godha . ” — Faarfannaa 55 : 22 . 
 Namni dhiphina qabu tarkaanfiiwwan akkamii fudhachuu danda’a ? 
 Namoonni tokko tokko abdii kan kutatan dhiphina waan qabaniifidha . 
 * Atis dhiphina ulfaataa akkasii kan qabdu yoo ta’e , addunyaa haaraa Waaqayyo fiduufi abdii “ namni tokko illee , ‘ Na dhukkuba ’ kan jedhu hin jiru ” jedhurratti xiyyeeffadhu . 
 ( Isaayaas 33 : 24 ) Miirri abdii kutachuu sirra ga’u dhiphina darbee darbee ga’urraa adda yoo ta’e , ogeessa fayyaa gargaarsa gaafachuunkee gaarii ta’uu danda’a . 
 Kana malees , of kunuunsuunkee gaariidha . 
 Nyaata madaalamaa soorachuuniifi sochii jabeenya qaamaa muraasa hojjechuun ba’eessa ta’uu danda’a . 
 Boqonnaa ga’aa fudhachuunis gaariidha . 
 Sa’aatii dheeraadhaaf televijiinii ilaalaa hin turin ; bashannanawwan qaamakees ta’e miirakee dadhabsiisanirraa fagaadhu . 
 Hundumaa caalaattimmoo , wantoota Waaqayyoon gammachiisan hojjechuukee itti fufi ! 
 Yeroon keessa jirru kun yeroo Waaqayyo ‘ imimmaan hundumaa ija keenyarraa itti haqu ’ ta’uu baatus , Yihowaan hamma dhumaatti jabaattee akka dhaabattu si gargaaruu danda’a . — Mul’ata 21 : 4 ; 1 Qorontos 10 : 13 . 
 “ Harka [ Waaqayyoo ] Isa Aango - Qabeessa Jalatti Gad Of Deebisaa ! ” 
 Yihowaan namoota rakkoon isaanirra ga’uuf waadaa akkamii galeera ? 
 Wanti hamaan nama qajeelaatti baay’atuyyuu , Macaafni Qulqulluun “ Waaqayyo garuu kana hundumaa keessaa isa in baasa ” jechuudhaan nuu mirkaneessa . 
 ( Faarfannaa 34 : 19 ) Waaqayyo kan kana godhu akkamitti ? 
 Phaawulos ‘ wanta dhagnasaa keessa taa’ee isa waraanurraa ’ akka isa oolchuuf irra deddeebi’ee kadhatus , Yihowaan : “ Ayyaanni koo si ga’a , humni koo dadhabaa keessaan akeeka isaa in raawwata ” isaan jedheera . 
 Yihowaan Phaawulosiif waadaa akkamii gale ? 
 Siifoo ? 
 Yihowaan battaluma sanatti rakkoo keenyarraa akka nu oolchu utuu hin ta’in humna rakkoo sana mo’uuf nu dandeessisu akka nuu kennu waadaa nuu galeera . 
 Rakkoowwan nurra ga’anillee 1 Phexros 5 : 6 , 7⁠rratti abdiin akkamii nuu kennameera ? 
 Phexros ergamaan akkas jechuudhaan barreesseera : “ Waaqayyo yeroon isaa yommuu ga’u akka ol isin qabutti , harka isaa isa aango - qabeessa jalatti gad of deebisaa ! 
 Inni isiniif waan yaaduuf , yaaddoo keessan hundumaa Waaqayyotti gataatii dhiisaa ! ” 
 Yihowaan waan siif yaaduuf si hin dhiisu . 
 Haalli rakkisaan yoo si mudatellee si gargaara . 
 Kiristiyaanonni amanamoon “ harka isaa isa aango - qabeessa jala ” akka jiran hin dagatin . 
 Yihowaan hamma isa tajaajilletti humna jabaannee dhaabachuuf nu dandeessisu nuu kenna . 
 Yoo isaaf amanamoo taane wanti miidhaa bara baraa nurra geessisu hin jiru . 
 Kanaaf , addunyaa haaraa inni fidu keessatti jireenya bara baraa argachuufi namoota rakkoon irra ga’u bara baraaf yeroo inni itti walaba baasu arguuf Yihowaadhaaf amanamoo haa taanu ! 
 [ Footnotes ] 
 Maqaanshee geddarameera . 
 Dhiphinni cimaan haala abdii kutachuurraa adda ta’een , gadda guddaafi yeroo dheeraadhaaf turuun beekama . 
 Odeeffannoo dabalataa argachuuf Masaraa Eegumsaa armaan gaditti argaman ilaali : Onkoloolessa 15 , 1988 , ful . 
 25 - 29 ( Ingiliffa ) ; Sadaasa 15 , 1988 , ful . 
 21 - 24 ( Ingiliffa ) ; fi Fulbaana 1 , 1996 , ful . 
 30 - 31 . 
 Ni Yaadattaa ? 
 • Saba Yihowaarras rakkinni kan ga’u maaliifi ? 
 • Wantoonni tajaajiltoonni Yihowaa tokko tokko akka dhiphatan godhan maalfa’i ? 
 • Yihowaan dhiphina nurra ga’u akka moonu kan nu gargaru akkamitti ? 
 • “ Harka isaa [ Waaqayyoo ] isa aango - qabeessa jala ” kan jirru akkamitti ? 
 Waaqayyoon Sodaachuudhaan Ogeeyyii Ta’aa ! 
 “ Waaqayyoon sodaachuun jalqaba ogummaa ti . ” — FAKKEENYA 9 : 10 . 
 Namoonni hedduun yaada Waaqayyoon sodaachuu jedhu hubachuun kan isaan rakkisu maaliifi ? 
 YEROON namni Waaqayyoon sodaatu itti galateeffatamu jira ture . 
 Yeroo ammaatti garuu , namoonni baay’een Waaqayyoon sodaachuun kan yeroon itti darbeefi hubachuun rakkisaa ta’edha jedhanii yaadu . 
 ‘ Waaqayyo erga jaalala ta’ee maaliifan isa sodaadha ? ’ 
 jedhanii gaafatu ta’a . 
 Isaaniif sodaa jechuun miira nama rom’isiisu qofa jechuudha . 
 Karaa sirrii ta’een Waaqayyoon sodaachuun garuu hiika bal’aa kan qabudha ; kanatti aansinee akka ilaallutti wanta miiraa wajjin wal qabate qofa miti . 
 2 , 3 . 
 Karaa sirrii ta’een Waaqayyoon sodaachuun maalfaa dabalata ? 
 Macaafni Qulqulluun Waaqayyoon sodaachuun kan nama gammachiisu malee kan nama rom’isiisu akka hin taane ibsa . 
 ( Isaayaas 11 : 3 ) Ulfina guddaa isaaf qabnuufi fedhii cimaa isa gaddisiisuurraa fagaachuuf qabnu kan argisiisudha . 
 ( Faarfannaa 115 : 11 ) Kunimmoo , ulaagaan Waaqayyo amala ilaalchisee baase sirrii ta’uusaa amanuufi jabeessanii hordofuu , qajeelfama inni wanta sirrii ta’eefi hin taane ilaalchisee baasee wajjin haala wal simuun jiraachuu kan dabalatudha . 
 Galmeen tokko sodaan sirrii ta’e akkasii kun , “ amala gaarii akka qabaannuufi gocha gadhee akkamiirraayyuu akka fagaannu kan nu taasisudha ” jechuudhaan ibseera . 
 Kanaaf , Macaafni Qulqulluun : “ Waaqayyoon sodaachuun jalqaba ogummaa ti ” jechuunsaa sirriidha . — Fakkeenya 9 : 10 . 
 Dhugumayyuu , Waaqayyoon sodaachuun guutummaa jireenya namootaa kan tuqudha . 
 Ogummaa wajjin qofa utuu hin ta’in gammachuu , nagaa , badhaadhummaa , umurii dheeraa , abdiifi Waaqayyotti amanamuu wajjin kan wal qabatedha . 
 ( Faarfannaa 2 : 11 ; Fakkeenya 1 : 7 ; 10 : 27 ; 14 : 26 ; 22 : 4 ; 23 : 17 , 18 ; Hojii Ergamootaa 9 : 31 ) Amantiifi jaalalaa wajjin walitti dhufeenya cimaa qaba . 
 Walitti dhufeenya Waaqayyoofi namootaa wajjin qabnu hundaa kan dabalatudha . 
 ( Keessa Deebii 10 : 12 ; Iyoob 6 : 14 ; Ibroota 11 : 7 ) Waaqayyoon sodaachuun , Abbaan keenya inni samii dhuunfaatti akka nuuf yaaduufi irra daddarbaa keenya akka nuuf dhiisu amantaa cimaa qabaachuu dabalata . 
 ( Faarfannaa 130 : 4 ) Namoonni Waaqayyo duratti rom’uu qaban warra hamoofi qalbii hin geddaranne qofadha . 
 * — Ibroota 10 : 26 - 31 . 
 Yihowaa Sodaachuu Barachuu 
 ‘ Waaqayyoon sodaachuu baruuf ’ maaltu nu gargaaruu danda’a ? 
 Murtoo sirrii gochuufis ta’e eebba Yihowaa argachuuf Waaqayyoon sodaachuun erga barbaachisaa ta’ee , “ Waaqayyoon . . . sodaachuu . . . baruu ” kan dandeenyu akkamitti ? 
 ( Keessa Deebii 17 : 19 ) Fakkeenyi namoota Waaqayyoon sodaatanii baay’een “ nu barsiisuuf ” jecha Caaffata Qulqullaa’oo keessatti barreeffamaniiru . 
 Fakkeenyota Waaqayyoon sodaachuun maal jechuu akka ta’e hubachuuf nu gargaaran keessaa , jireenya Daawit Mootii Israa’el isa duriirratti haa xiinxallu . 
 Daawit tiksee kan ture ta’uunsaa Yihowaa akka sodaatu kan isa gargaare akkamitti ? 
 Yihowaan , mootii Israa’el isa jalqabaa kan ture Saa’ol Waaqayyo caalaa nama sodaachuusaatiin isa tuffateera . 
 ( 1 Saamu’el 15 : 24 - 26 ) Karaa gara biraammoo , jireenyi Daawitiifi walitti dhufeenyi inni Yihowaa wajjin qabu nama Waaqayyoon sodaatu ta’uusaa argisiiseera . 
 Daawit ijoollummaasaatti hoolota abbaasaa tiksa ture . 
 ( 1 Saamu’el 16 : 11 ) Halkan yommuu urjoonni jiranitti hoolota tiksaa kan ture ta’uunsaa , Yihowaa sodaachuu jechuun maal jechuu akka ta’e isa hubachiisee ta’uu qaba . 
 Yeroo kanatti wanti inni uumama cufa keessaa hubate kutaa muraasa qofa ta’ullee , murtoo sirrii Waaqayyoof ulfina kennuu qabna jedhurra akka ga’u isa gargaareera . 
 Kanaaf yeroo booda akkas jechuudhaan barreesseera : “ Ani gara bantiiwwan waaqa keetii warra harka keetiin hojjetamanii , gara ji’aa fi urjoota warra ati dhaabdee yeroon ilaalu , ‘ Ati akka isa yaadattuuf namni maali ? 
 Ati akka isaaf dhimmituufis ilmi namaa maali ? ’ 
 jedhee nan gaafadha . ” — Faarfannaa 8 : 3 , 4 . 
 Daawit guddina Yihowaa yommuu hubate maaltu isatti dhaga’ame ? 
 Daawit samii urjoota baay’eedhaan guutame wajjin yeroo ilaalamu baay’ee xinnoo ta’uunsaa isa dinqisiiseera . 
 Kun akka rom’u isa gochuu mannaa , akkas jedhee Yihowaa akka galateeffatu isa kakaaseera : “ Bantiiwwan waaqaa ulfina Waaqayyoo himaa jiru , wanti bantii waaqaa jalaan mul’atus hojii harka isaa in labsa . ” 
 ( Faarfannaa 19 : 1 ) Sodaan akkasii kun Daawit caalaatti gara Yihowaatti akka dhihaatuufi karaasaa isa qajeelaa barachuudhaan isa hordofuuf fedhii akka qabaatu isa godheera . 
 Daawit yommuu akkas jedhee faarfate maaltu akka isatti dhaga’ame yaadi : “ Ati guddaa dha , hojiin kees dinqisiisaa dha , si’uma duwwaatu Waaqayyo ! 
 Ani siif amanamee akkan deddeebi’utti , yaa Waaqayyo , karaa kee na barsiisi , maqaa kee safeeffachuufis nama garaa tokkichaa na godhi ! ” — Faarfannaa 86 : 10 , 11 . 
 Daawit Waaqayyoon kan sodaatu ta’uunsaa Goliyaadiin akka lolu kan isa gargaare akkamitti ? 
 Yeroo warri Filisxeemotaa Israa’eliin weeraranitti namichi gara meetira sadii dheeratuufi Goliyaad jedhamu akkas jechuudhaan isaanitti ga’isee ture : “ Nama as ba’u tokko fo’adhaa ! 
 Namichi ana lolee yoo na ajjeesuu danda’e , nuyi garba isiniif in taana . ” 
 ( 1 Saamu’el 17 : 4 - 10 ) Saa’oliifi loltoonnisaa baay’ee na’anii yeroo rom’anitti Daawit garuu hin sodaanne . 
 Namni tokko humna hammamiiyyuu yoo qabaate , sodaatamuu kan qabu Yihowaa qofa ta’uusaa hubatee ture . 
 Daawit Goliyaadiin akkas jedhe : ‘ Maqaa Waaqayyo gooftaa maccaatiin sitti nan dhufa ’ akkasumas , “ Lolli kan Waaqayyoo waan ta’eef , Waaqayyo harka keenya keessa si buusa ; Waaqayyo billaadhaa fi eeboodhaan akka hin oolchine walga’iin kun hundinuu in beeka . ” 
 Daawit gargaarsa Yihowaatiin furrisaafi dhagaa tokkoon qofa namicha goota ta’e kana ajjeeseera . — 1 Saamu’el 17 : 45 - 47 . 
 Namoota Waaqayyoon sodaatan ilaalchisee Macaafa Qulqulluurraa barumsa maalii arganna ? 
 Nuunis akkuma Daawit wantoonni gufuu nutti ta’aniifi diinonni nu mudachuu danda’u . 
 Yeroo kanatti maal gochuu dandeenya ? 
 Akkuma Daawitiif namoonni amanamoon durii godhan nutis Waaqayyoon sodaachuudhaan isaan mo’uu dandeenya . 
 Namoota sodaachuurra Waaqayyoon sodaachuutu caala . 
 Tajaajilaa amanamaa kan ture Nahimiiyaan Israa’eloota hacuuccaa jala turan akkas jedhee gorsee ture : “ Isaan hin sodaatinaa ! 
 Waaqayyoon isa guddaa isa sodaatamaa yaadadhaa ! ” 
 ( Nahimiiyaa 4 : 14 ) Daawit , Nahimiiyaafi tajaajiltoonni Waaqayyoo amanamoo ta’an garabiraan gargaarsa Yihowaatiin hojii Waaqayyo isaaniif kenne raawwachuu danda’aniiru . 
 Nutis sodaa Waaqayyootiin hojii nutti kenname raawwachuu dandeenya . 
 Sodaa Waaqayyoof Qabnuun Rakkoowwan Mo’uu 
 Daawit akka Waaqayyoon sodaatu kan argisiise haalawwan akkamii keessattidha ? 
 Daawit Goliyaadiin erga ajjeesee booda , Yihowaan injifannoo baay’ee isa gonfachiiseera . 
 Haata’u malee , Saa’ol inni hinaaffaadhaan guutame jalqabarratti jarjarsuudhaan kaka’ee tarkaanfii fudhate ; akkasumas haxxummaadhaan gargaarame ; dhumarrattis loltoota erguudhaan isa ajjeesuuf yaalii godhe . 
 Yihowaan , Daawit akka mootii ta’u kan isaaf mirkaneesse ta’uyyuu , waggoota dheeraadhaaf baqachuufi loluu , akkasumas hanga Yihowaan isa moosisutti obsaan eeguu qaba ture . 
 Waggoota kana hundumaatti , Daawit nama Waaqayyoon sodaatu ta’uusaa argisiiseera . — 1 Saamu’el 18 : 9 , 11 , 17 ; 24 : 2 . 
 Daawit yeroo haalli rakkisaan isa mudate Waaqayyoon akka sodaatu kan argisiise akkamitti ? 
 Yeroo tokko , Daawit baqatee gara magaalaa Gaat bakka dhaloota Goliyaad taateefi mootii Filisxeemotaa kan ta’e Akiishiin geggeeffamtuutti kooluu galee ture . 
 ( 1 Saamu’el 21 : 10 - 15 ) Tajaajiltoonni mootichaas Daawit diina sabasaanii akka ta’e dubbachuudhaan isa himatan . 
 Daawit haala sodaachisaa akkasii kana keessatti tarkaanfii akkamii fudhata laata ? 
 Wanta garaasaa keessa jiru kadhannaadhaan Yihowaaf ibse . 
 ( Faarfannaa 56 : 1 - 4 , 11 - 13 ) Daawit rakkoo kana jalaa ba’uuf nama maraate of fakkeessuyyuu , carraaqqiisaa eebbisuudhaan kan isa oolchu Yihowaa ta’uusaa beeka ture . 
 Guutummaatti Yihowaatti amanamuunsaa dhugumaan nama Waaqayyoon sodaatu ta’uusaa kan argisiisudha . — Faarfannaa 34 : 4 - 6 , 9 - 11 . 
 Nutis akkuma Daawit yeroo qorumsi nurra ga’u Waaqayyoon akka sodaannu argisiisuu kan dandeenyu akkamitti ? 
 Akkuma Daawit , nutis yeroo rakkoon nurra ga’utti akka nu gargaaru abdii inni nuu kennetti amanuudhaan Waaqayyoon akka sodaannu argisiisuu dandeenya . 
 Daawit “ Karaa kee Waaqayyotti kennadhu , isa amanadhu ! 
 Innis siif in raawwata ” jechuudhaan dubbateera . 
 ( Faarfannaa 37 : 5 ) Kana jechuun garuu , rakkoowwan hundumaa harka Yihowaatti kennuudhaan , wanta gochuun nurra jiru utuu hin godhin furmaata akka nuu kennu eegna jechuu miti . 
 Daawit kadhachuu qofaan harkasaa maratee hin teenye . 
 Humnaafi dandeettii Yihowaan isaaf kennetti fayyadamee , rakkoo isarra ga’e mo’uu danda’eera . 
 Ta’uyyuu , Daawit carraaqqiin namootaa qofti injifannoo akka hin argamsiisne hubatee ture . 
 Nutis kana hubachuu qabna . 
 Wanta gochuu dandeenyu hundaa erga goone booda , isa hafemmoo Yihowaatti dhiisuu qabna . 
 Dhugaadha , yeroo baay’ee Yihowaatti amanamuudhaan alatti wanti gochuu dandeenyu hin jiru ta’a . 
 Yeroon kun dhuguma Waaqayyoon akka sodaannu argisiisuuf carraa nuu bana . 
 Jecha Daawit : “ Waaqayyo warra isa sodaatanitti , yaada isaa isa dhokataa iyyuu in beeksisa ” jechuudhaan dubbaterraa jajjabina arganna . — Faarfannaa 25 : 14 . 
 Kadhannaadhaaf bakka guddaa kennuu kan qabnu maaliifi ? 
 Amalli matumaa irraa fagaachuu qabnu isa kamidha ? 
 Kanaafuu , kadhannaafi hariiroo Yihowaa wajjin qabnuuf bakka guddaa kennuu qabna . 
 Yeroo Yihowaatti dhihaannu , “ inni akka jiru , warra isa barbaadaniifis gatii isaanii akka kennuuf amanuun ” barbaachisaadha . 
 Yeroo inni nu gargaaruttimmoo , akkuma Phaawulos nu gorsetti ‘ isa galateeffachuu ’ qabna . 
 Namoota , Kiristiyaanni dibamaan muuxannoo qabu tokko akkas jechuudhaan ibsee wajjin wal fakkaachuu hin barbaannu : “ Waaqayyoon akka keessummeessaa hoteelaa tokkootti ilaalu . 
 Yeroo waan tokko barbaadan harkasaanii walitti rukutuudhaan isa waamu . 
 Wanta barbaadan erga argatanii boodammoo akka isaanirraa deemu fedhu . ” 
 Ilaalchi akkasii kun sodaa Waaqayyoo akka hin qabaanne kan argisiisudha . 
 Sodaan Waaqayyoof Qabnu Yommuu Hir’atu 
 Daawit Seera Waaqayyoof ulfina utuu hin kennin kan hafe yoomi ? 
 Daawit yeroo rakkinaatti gargaarsa Yihowaa argachuunsaa sodaa Waaqayyoof qabu kan isaaf guddise ta’uusaarrayyuu , amantaasaa cimseera . 
 ( Faarfannaa 31 : 22 - 24 ) Haata’u malee , yeroo sadii sodaan inni Waaqayyoof qabu hir’achuunsaa miidhaa guddaa isarraan ga’eera . 
 Inni jalqabaa , saanduqa kakuu Yihowaa akka seerrisaa ajajutti gatiittii Lewwootaatti baachisuu mannaa , konkolaataa horiidhaan harkifamurra kaa’amee gara Yerusaalem akka geessamu gochuusaa wajjin kan wal qabatedha . 
 Uzaa inni konkolaataa kana oofu , saanduqni kakichaa yommuu kufuuf jedhutti harkaan qabuusaatiin , “ safeeffachuu waan dhiiseef ” ni du’e . 
 Uzaan cubbuu cimaa hojjechuudhaan kan du’e ta’us , wanta gaddisiisaa kanaaf sababii kan ture Daawit isa Seera Waaqayyoof ulfina kennuu dhiisedha . 
 Waaqayyoon sodaachuu jechuun wantoota hundumaa karaa inni ajajeen hojjechuu jechuudha . — 2 Saamu’el 6 : 2 - 9 ; Lakkoobsa 4 : 15 ; 7 : 9 . 
 Daawit namoota Israa’el lakkaa’uunsaa maal geessise ? 
 Booddees , Seexanni waan isa kakaaseef loltoota Israa’el lakkoofsise . 
 ( 1 Seenaa 21 : 1 ) Kana gochuunsaa , sodaan inni Waaqayyoof qabu hir’atee akka ture kan argisiisu yommuu ta’u , sababii kanaanis Israa’eloonni 70 , 000 ta’an ajjeefamaniiru . 
 Daawit Yihowaa duratti gadi of deebisuudhaan qalbii geddaratus , inniifi sabnisaa guddaa miidhamanii turan . — 2 Saamu’el 24 : 1 - 16 . 
 Daawit ejja akka raawwatu wanti isa taasise maalidha ? 
 Yeroo garabiraattis , Daawit sodaan inni Waaqayyoof qabu hir’achuunsaa Baat - Sheebaa haadha manaa Uriyaa wajjin ejja raawwachuuf isa saaxileera . 
 Daawit , ejji akkasumas haadha manaa nama kan biraa hawwuun dogoggora ta’uusaa beeka ture . 
 ( Ba’uu 20 : 14 , 17 ) Rakkoon kun kan jalqabe yeroo Baat - Sheebaan dhagnashee dhiqattu ilaaluusaatiinidha . 
 Yeroo kanatti sodaan inni Waaqayyoof qabu , ijasaa isheerraa deebisuudhaan xiyyeeffannaasaa wanta garabiraatti akka deebisu isa gochuu qaba ture . 
 Haata’u malee , Daawit hamma sodaa Waaqayyoof qabu isa irraanfachiisutti ishee ‘ ilaaluusaa ’ itti fufe . 
 Hariiroon inni Yihowaa wajjin qabu guutummaa jireenyasaa kan tuqu ta’uusaa dagatee ture . — Faarfannaa 139 : 1 - 7 . 
 Daawit dogoggora raawwateef maaltu isarra ga’e ? 
 Ejja Daawit raawwateenis Baat - Sheebaan ilma ulfoofte . 
 Yihowaanis yeruma sana Naataan raajicha erguudhaan cubbuun Daawit akka saaxila ba’u godhe . 
 Yeroo gara qalbiisaatti deebi’uttis qalbiisaa geddarachuudhaan sodaa Waaqayyoof qabu deebisee argateera . 
 Yihowaan akka isa hin dhiisne ykn hafuura qulqulluusaa akka isarraa hin fudhanne kadhateera . 
 ( Faarfannaa 51 : 7 , 11 ) Yihowaan dhiifama kan isaaf godhe , akkasumas adabasaa kan isaaf hir’ise ta’uyyuu , rakkina gaddisiisaa cubbuunsaa isarraan ga’erraa garuu isa hin eegne . 
 Ilmi isaaf dhalate du’uusaarrayyuu , yeroo sanaa kaasee maatiinsaa gaddaafi rakkinarra bu’eera . 
 Dhugumayyuu , sodaan Waaqayyoof qabnu akka hir’atu gochuun keenya rakkoo guddaadhaaf nu saaxila ! — 2 Saamu’el 12 : 10 - 14 ; 13 : 10 - 14 ; 15 : 14 . 
 Cubbuu hojjechuun gadda akkamii akka geessisu fakkeenyaan ibsi . 
 Har’as haala saalqunnamtii wajjin wal qabateen Waaqayyoon sodaachuu dhiisuun rakkoo guddaafi yeroo dheeraadhaaf turu geessisaa jira . 
 Haati manaa dargaggeettii taate tokko , abbaan manaashee hojiidhaaf biyyasaatii ala yeroo deemetti isheef amanamaa akka hin taane yommuu beektu hammam akka gadditu yaadi . 
 Gaddaafi naasuudhaan mataashee qabachuudhaan boo’uutti kaate . 
 Abbaan manaashee amanamummaafi kabaja ishee biratti qabu argachuuf yeroo hangamii isatti fudhata ? 
 Waaqayyoof sodaa sirrii ta’e qabaachuun gadda akkasiirraa nu oolcha . — 1 Qorontos 6 : 18 . 
 Waaqayyoon Sodaachuun Cubbuurraa Nu Eega 
 Kaayyoon Seexanaa maalidha ? 
 Kaayyoosaa kana galmaan ga’uufoo wantoota akkamiitiin gargaarama ? 
 Seexanni amalli namootaa caalaatti akka manca’u gochaa kan jiru yommuu ta’u , keessumaammoo amala Kiristiyaanota dhugaa balleessuu barbaada . 
 Akkas gochuufis , qaamota miiraa kallattiidhaan yaada garaafi sammuu keenyaa wajjin wal qabatan , caalaadhumattimmoo , ijaafi gurra keenyatti gargaarama . 
 Akka tasaa fakkiiwwan saalqunnamtii argisiisan utuu argitee ykn jechoota fedhii saalqunnamtii kakaasan utuu dhageessee , ykn namoonni amala addaggummaa argisiisan utuu si mudatanii maal goota ? 
 Kiristiyaanni tokko Waaqayyoon sodaachuunsaa qorumsa isarra ga’e akka mo’u kan isa gargaare akkamitti ? 
 Jaarsa gumii , abbaa ijoolleefi ogeessa fayyaa kan ta’e Andiree * wanta mudate mee haa ilaallu . 
 Awurooppaa keessa kan jiraatu Andireen , hospitaala buluuf yeroo dabareesaa ta’utti , dubartoonni isaa wajjin hojjetan xalayaa fakkiin onnee jaalalasaanii argisiisu irratti kaafame barreessanii , boraatiisaarra kaa’uudhaan akka isaa wajjin saalqunnamtii raawwachuu barbaadan itti himu turan . 
 Andireen garuu tasumaa afeerriisaanii kana hin fudhanne . 
 Kana malees , amala addaggummaa akkasiirraa fagaachuuf jecha bakka biraatii hojii argate . 
 Waaqayyoon sodaachuun ogummaa ta’uusaarrayyuu , eebba guddaa argamsiisa ; yeroo ammaattis Andireen waajjira damee Dhugaa Baatota Yihowaa biyyasaa keessa jirutti guyyaa walakkaa tajaajiluuf mirga argateera . 
 20 , 21 . ( a ) Waaqayyoon sodaachuun cubbuurraa akka fagaannu kan nu gargaaru akkamitti ? 
 ( b ) Mataduree ittaanutti waa’ee maalii ilaalla ? 
 Namani tokko yaada sirrii hin taanerratti xiinxaluunsaa , wanta raawwachuu hin qabne akka raawwatu isa gochuusaarrayyuu , hariiroo gaarii Yihowaa wajjin qabu isa dhabsiisuu danda’a . 
 Karaa garabiraammoo , Yihowaa kan sodaannu yoo taane , namoota , bakkawwan , sochiiwwaniifi bashannanawwan amala keenya mancaasanirraa fagaanna . 
 ( Fakkeenya 22 : 3 ) Hammam kan nu qaanessuufi aarsaa kan nu kaffalchiisu ta’uyyuu , surraa Waaqayyoo argachuu wajjin yeroo wal bira qabnee ilaallu wanta wayitti lakkaa’amu miti . 
 Waaqayyoon sodaachuun , utuma beeknuu fakkiiwwan amala addaggummaa calaqqisiisan ilaaluuf of saaxiluurraa fagaachuufi ija keenya ‘ wanta waa’ee hin baafne ilaaluu irraa jal’isuus ’ kan dabalatudha . — Faarfannaa 84 : 11 ; 119 : 37 . 
 Dhugumayyuu , yeroo hundumaa Waaqayyoon sodaachuun ogummaadha . 
 Akkasumas madda gammachuu dhugaa argamsiisudha . 
 ( Faarfannaa 34 : 9 ) Kun mataduree ittaanutti ibsama . 
 [ Footnotes ] 
 Dammaqaa ! 
 Amajjii 8 , 1998 , [ Ingiliffa ] mataduree “ Wanta Macaafni Qulqulluun Barsiisu : Waaqa Jaalalaa Sodaachuu Kan Dandeessu Akkamitti ? ” 
 jedhuun Dhugaa Baatota Yihowaatiin qophaa’e ilaali . 
 Maqaan kun geddarameera . 
 Ibsuu Dandeessaa ? 
 • Waaqayyoon sodaachuun amalawwan Kiristiyaanaa kamfaa dabalata ? 
 • Waaqayyoon sodaachuun nama sodaachuurraa kan nu eegu akkamitti ? 
 • Kadhannaadhaaf ilaalcha sirrii akka qabnu argisiisuu kan dandeenyu akkamitti ? 
 • Waaqayyoon sodaachuun cubbuu hojjechuurraa kan nu eegu akkamitti ? 
 Yihowaa Sodaachuudhaan Gammachuu Argadhaa ! 
 “ Namni Waaqayyoon sodaatu , . . . haa gammadu ! ” — FAARFANNAA 112 : 1 . 
 1 , 2 . 
 Waaqayyoon sodaachuun maal argamsiisuu danda’a ? 
 GAMMACHUUN salphaatti hin argamu . 
 Gammachuun dhugaa filannaa sirrii gochuudhaan , wanta sirrii ta’e hojjechuufi wanta dogoggora ta’erraa fagaachuudhaan argama . 
 Uumaan keenya Yihowaan jireenya gaarii akkamitti jiraachuu akka dandeenyu nu barsiisuuf Macaafa Qulqulluu nuu kenneera . 
 Qajeelfama Yihowaa barbaaduufi hordofuudhaan , dhugumaan Waaqayyoon akka sodaannu argisiisuu kan dandeenyu yommuu ta’u , kunis gammachuu dhugaa nuuf argamsiisa . — Faarfannaa 23 : 1 ; Fakkeenya 14 : 26 . 
 Mataduree kana keessatti , fakkeenyawwan Macaafa Qulqulluu keessatti caqasamaniifi yeroo ammaatti argaman ilaalla ; fakkeenyonni kun Waaqayyoon sodaachuun dhiibbaawwan gocha gadhee akka raawwannu nu godhan mo’uuf , akkasumas wanta sirrii gochuuf akkamitti akka nu gargaaru kan argisiisanidha . 
 Waaqayyoon sodaachuun akkuma Daawit , karaa dogoggora ta’erraa akka deebinuufi gammachuu akka argannu kan nu gargaaru ta’uusaa ilaalla . 
 Akkasumas , Waaqayyoon sodaachuun dhaala bakki guddaan kennamuufii qabuufi warri ijoolleesaaniitiif dabarsuu danda’an ta’uusaa ilaalla . 
 Macaafni Qulqulluun : “ Namni Waaqayyoon sodaatu , . . . haa gammadu ! ” 
 jedha . — Faarfannaa 112 : 1 . 
 Gammachuusaanii Deebisanii Argataniiru 
 Daawit dogoggorasaarraa akka deebi’u maaltu isa gargaare ? 
 Akkuma mataduree darberratti ilaalle , Daawit yeroo sadanuu Waaqayyoof sodaa sirrii ta’e utuu hin qabaatin hafuusaatiin cubbuu hojjeteera . 
 Haata’u malee , adaba Yihowaan isaa kenne fudhachuudhaan nama Waaqayyoon sodaatu ta’uusaa argisiiseera . 
 Sodaa sirriin inni Waaqayyoof qabu , balleessaasaa akka amanu , jireenyasaa akka sirreessuufi hariiroo gaarii Yihowaa wajjin qabu deebisee akka argatu isa gargaareera . 
 Dogoggorri inni raawwate isarrattis ta’e namoota kaanirratti rakkina fidus , gochasaatti garaasaatii gaabbuunsaa gargaarsaafi eebba Yihowaa isaaf argamsiiseera . 
 Kiristiyaanonni yeroo ammaatti argamanis cubbuu cimaa yommuu hojjetan fakkeenya Daawitirraa barumsa guddaa argatu . 
 Namni tokko Waaqayyoon sodaachuunsaa gammachuu dhabe deebisee akka argatu kan isa gargaaru akkamitti ? 
 Mee fakkeenya Zooniyaa ilaali . 
 * Tajaajila yeroo guutuurratti hirmaachaa kan turte ta’uyyuu , hiriyoota gadhee wajjin hariiroo uumuusheefi gocha Kiristiyaanummaa ala ta’e raawwachuusheetiin gumii keessaa baafamte . 
 Yeroo gara qalbiisheetti deebitu , hariiroo Yihowaa wajjin qabdu deebisuuf jecha wanta gochuu qabdu hundaa goote . 
 Boodas gara gumiitti deebite . 
 Yeroo kun ta’u hundatti , Zooniyaan fedhiin Yihowaa tajaajiluuf qabdu hin banne . 
 Achiis qajeelchituu taate . 
 Booddees jaarsa gumii tokkotti kan heerumte si’a ta’u , yeroo ammaatti gammachuudhaan gumii keessatti waliin tajaajilaa jiru . 
 Zooniyaan yeroo muraasaaf daandii Kiristiyaanummaarraa maquusheetti kan gaabbitu ta’us , Waaqayyoon kan sodaattu ta’uunshee garasaatti akka deebitu waan ishee godheef gammachuu guddaatu itti dhaga’ama . 
 Cubbuu Hojjechuurra Rakkachuu Wayya 
 5 , 6 . 
 Daawit yeroo lama lubbuu Saa’ol du’arraa kan oolche akkamittiifi maaliif akka ta’e ibsi . 
 Jalqabumayyuu , namni tokko Waaqayyoon sodaachuunsaa cubbuurraa akka fagaatu yoo isa godhe gaariidha . 
 Kunimmoo wanta Daawitirra ga’een mirkanaa’eera . 
 Yeroo tokko Saa’ol , holqa Daawitiifi namoonnisaa 300n dhokatan keessa seene . 
 Namoonni Daawitis akka inni Saa’oliin ajjeesu isa gorsanii turan . 
 Yihowaan nama diinasaa ta’e kana harkasaatti dabarsee kennuusaa mitii ? 
 Daawit suuta jedhee bira ga’uudhaan fiixee uffatasaa kute . 
 Daawit nama Waaqayyoon sodaatu waan ta’eef , wanti miidhaa hin geessisne kunillee , hamma tokko sammuusaa jeeqeera . 
 Namootasaa akkas jechuudhaan ittise : “ Waaqayyo waan akkasii gooftaa koo isa Waaqayyo dibe irratti hojjechuu anattii haa fageessu ! ” 
 * — 1 Saamu’el 24 : 1 - 7 . 
 Yeroo boodammoo , Saa’oliifi namootasaa hundaatti “ Waaqayyo hirriba ulfaataa ” waan buuseef rafanii turan . 
 Daawitiifi ilmi obboleettiisaa Abiishaayi inni ija jabeessi dhokatanii buufata walakkaa lixuudhaan bakka Saa’ol ciisu ga’an . 
 Yeroo kanattis Abiishaayi , Saa’oliin ajjeesuu barbaadee ture . 
 Daawit garuu : “ Namni isa Waaqayyo dibee moosise irratti harka isaa ol fudhatu yakkaa ta’ee waan gaafatamuuf ati lafatti isa hin dabalin ! ” 
 jedhee isa dhowwe . — 1 Saamu’el 26 : 9 , 12 . 
 Wanti Daawitiin cubbuu raawwachuurraa isa ittise maalidha ? 
 Yeroo lama Daawit carraa Saa’oliin ajjeesuuf isa dandeessisu argatus utuu isa hin ajjeesin kan hafe maaliifi ? 
 Saa’ol caalaa Yihowaa waan sodaatuufidha . 
 Daawit Waaqayyoof sodaa sirrii ta’e waan qabuuf cubbuu hojjechuurra , barbaachisaa taanaan rakkachuufillee of qopheessee ture . 
 Yihowaan isaafis ta’e namoota isaa wajjin jiraniif kunuunsa akka godhu guutummaatti amanee ture . 
 Daawit , Waaqayyoof abboomamuunis ta’e isatti amanamuun gammachuufi eebba akka argamsiisu , kana dagachuunimmoo eebbasaa akka nama dhabsiisu beeka ture . 
 ( Faarfannaa 65 : 4 ) Waaqayyo kakuu Daawitiin mootii gochuuf gale akka raawwatu , akkasumas yeroo ofiisaatiif murteessettiifi karaa barbaadeen Saa’olirratti akka tarkaanfii fudhatu hubatee ture . — 1 Saamu’el 26 : 10 . 
 Waaqayyoon Sodaachuun Gammachuu Argamsiisa 
 Amalli Daawit yeroo rakkina keessa ture argisiise fakkeenya kan nuuf ta’u akkamitti ? 
 Kiristiyaanota hamma taanetti , ga’isni , ari’atamniifi rakkoowwan garabiraanis akka nurra ga’an eeguu dandeenya . 
 Al tokko tokko hariiroo namoota hidhata amantii keenya ta’anii wajjin qabnuun rakkoon nu mudachuu danda’a . 
 Haata’u malee , Yihowaan wanta hundaa akka argu , kadhannaa keenya akka dhaga’uufi rakkoo nurra ga’eef karaa fedhasaa wajjin wal simuun furmaata akka nuu kennu beekna . 
 Kanaafuu , namoota nu morman sodaachuu mannaa Waaqayyoon sodaachuudhaan akka nu oolchuuf garasaa ilaaluu qabna . 
 Nutis akkuma Daawit , ofii keenyaa haaloo ba’uus ta’e rakkoo nurra ga’u sodaannee ejjennoo keenya laaffisuu hin barbaannu . 
 Akkas gochuun keenyammoo , yeroo booda gammachuu nuuf argamsiisa . 
 Akkamitti ? 
 Ari’atamni jiraatuyyuu Waaqayyoon sodaachuun gammachuu kan argamsiisu ta’uusaa fakkeenya argisiisu dubbadhu . 
 Misiyooniin Afriikaa keessatti waggoota hedduudhaaf tajaajile tokko akkas jedheera : “ Haadhaafi intalashee waggoota kurnan keessatti argamtuufi kaardii paartii siyaasaa bitachuu didan hin irraanfadhu . 
 Namoonni baay’een erga isaan reebanii booda gara manasaaniitti akka galan itti himan . 
 Yeroo gara manaatti adeemanittis , intalashee ishee sababii wanti kun itti irra ga’e hubachuu dadhabde jajjabeessuuf yaalii gooti turte . 
 Rakkoon kun yeroo sanatti isaan gammachiisuu baatus , sammuunsaanii qulqulluu ture . 
 Booddee garuu Waaqayyoof abboomamuusaaniitti baay’ee gammadaniiru . 
 Kaardii paartii siyaasaa sana utuu bitataniiru ta’ee , namoonni sun baay’ee gammadu turan . 
 Akkasumas dhugaatii lallaafaa isaaniif kennuu qofa utuu hin ta’in , hanga manasaanii ga’anitti sirbaa isaan gaggeessu turan . 
 Haatiifi intallimmoo , utuu amanamummaasaanii hir’isaniiru ta’ee baay’ee gaddu turan . ” 
 Sodaan Waaqayyoof qaban rakkoo kana isaan oolcheera . 
 10 , 11 . 
 Dubartiin tokko Waaqayyoon sodaachuusheetiin bu’aa gaarii akkamiitu argame ? 
 Qorumsawwan lubbuudhaaf ulfina kennuu wajjin wal qabatan yeroo nu mudatanittis , Waaqayyoon sodaachuun gammachuu keenya eegnee akka jiraannu nu gargaara . 
 Meeriin mucaashee isa sadaffaa ulfa yeroo turtetti , ogeessi fayyaa haala fayyaashee to’atu ulficha akka baasistu akkas jechuudhaan itti hime : “ Haala gadheerra jirta . 
 Fayyaankee dhibee waan qabuuf sa’aatii 24 keessatti du’uu dandeessa . 
 Mucichis ni du’a . 
 Karaa kaminiyyuu mucichi fayyaa ta’uu danda’a jennee abdii kennuu hin dandeenyu . ” 
 Yeroo sanatti Meeriin Dhugaa Baatota Yihowaa wajjin Macaafa Qulqulluu qayyabachaa kan jirtu ta’uyyuu hin cuuphamne turte . 
 Meeriin akkas jetti ; “ Haallisaa maaliyyuu yoo ta’e Yihowaa tajaajiluufi isaaf abboomamuuf murteesseen ture . ” — Ba’uu 21 : 22 , 23 . 
 Meeriin yeroo ulfa turtetti , qayyabachuushees ta’e maatiishee kunuunsuu itti fufteetti . 
 Dhumarratti mucaan ni dhalate . 
 “ Haallisaa yeroon ijoollee lamaan godhadherra rakkisaa kan ture ta’uyyuu , hamma kanatti kan nama dhiphisu hin turre ” jetteetti . 
 Waaqayyoon sodaachuunshee yaada garaa qulqulluu akka qabaattuufi yeroo muraasa boodas akka cuuphamtu ishee gargaareera . 
 Mucaanshees erga guddatee booda , Yihowaa sodaachuu kan barate si’a ta’u , yeroo ammaatti waajjira damee Dhugaa Baatota Yihowaa keessaa tajaajilaa jira . 
 ‘ Maqaa Waaqayyoo Gooftaatiin Jajjabaadhaa ’ 
 Daawit Waaqayyoon sodaachuunsaa kan isa jajjabeesse akkamitti ? 
 Daawit Yihowaa sodaachuunsaa gocha hamaarraa akka fagaatu isa gochuu caalaas waan godhe qaba . 
 Haalawwan rakkisaa ta’an keessatti hubannaafi ogummaadhaan akka deddeebi’u isa jajjabeesseera . 
 Daawitiifi namoonnisaa Saa’ol jalaa baqatanii waggaafi ji’a afuriif Siiqlaag biyya Filisxeemotaatti kooluu galanii turan . 
 ( 1 Saamu’el 27 : 5 - 7 ) Daawitiifi namoonnisaa utuu bakkee jiranii , Amaaleqoonni dhufanii magaalattii gubuudhaan haadhotii manaasaanii , ijoolleesaaniifi horiisaanii fudhatanii sokkan . 
 Daawitiifi namoonnisaa gara magaalattiitti deebi’anii wanta raawwatame yommuu argan ni boo’an . 
 Gaddi namoota Daawit battaluma sanatti waan aariitti jijjiirameef dhagaadhaan isa rukutuu barbaadan . 
 Daawit haalli kun isa dhiphisuyyuu abdii hin kutanne . 
 ( Fakkeenya 24 : 10 ) Waaqayyoon kan sodaatu ta’uunsaa Yihowaatti akka deebi’uufi ‘ maqaa Waaqayyo gooftaatiin akka jajjabaatu ’ isa gargaareera . 
 Daawitiifi namoonnisaas gargaarsa Waaqayyootiin , Amaaleqoota qaqqabanii wanta hundumaa deebifataniiru . — 1 Saamu’el 30 : 1 - 20 . 
 13 , 14 . 
 Kiristiyaanni tokko Waaqayyoon sodaachuunshee murtoo sirrii akka gootu kan ishee gargaare akkamitti ? 
 Tajaajiltoonni Waaqayyoo yeroo ammaatti jiraatanis , qorumsawwan Yihowaatti amanamuufi ejjennoo sirrii ta’e fudhachuu gaafatantu isaan mudata . 
 Mee fakkeenya Kiristiinaa haa ilaallu . 
 Yeroo shamarree turtetti Dhugaa Baatota Yihowaa wajjin Macaafa Qulqulluu qayyabachaa turte . 
 Haata’u malee qophii muuziqaarratti piyaanoo taphachuu kan barbaaddu yommuu ta’u , fooyya’iinsa galmashee kanarra ga’uuf ishee gargaarus gootee turte . 
 Kana malees , lallabuun waan ishee qaanessuuf itti gaafatamummaa cuuphaan isheetti fidu fudhachuu sodaatte . 
 Caalaatti Macaafa Qulqulluu qayyabachaa yeroo adeemtu garuu humna inni qabu hubachuu jalqabde . 
 Yihowaa sodaachuu waan baratteef , Waaqayyo tajaajiltoonnisaa garaa , jireenya , yaadaafi humna guutuudhaan akka isa tajaajilan kan barbaadu ta’uusaa hubatte . 
 Kunimmoo Yihowaadhaaf of murteessuudhaan akka cuuphamtuuf ishee kakaaseera . 
 Kiristiinaan karaa hafuuraa guddina argisiisuuf gargaarsa Yihowaa kadhatteetti . 
 Akkas jette : “ Hojiinkoo yeroo baay’ee biyyaa biyya adeemuu kan gaafatuufi waggaatti qophii sirbaa 400 ol qopheessuuf walii galtee gochuu kan dabalatu ta’uusaa beeka . 
 Kanaaf barsiistuu ta’ee of gargaaraa tajaajiltuu yeroo guutuu ta’uuf murteesseen ture . ” 
 Kiristiinaan yeroo murtii kanarra geessutti galma muuziqaa biyyashee baay’ee beekamaa ta’e keessatti muuziqaashee dhiheessuuf qophiirra turte . 
 “ Qophiin kun anaaf isa jalqabaafi isa dhumaa ture ” jechuudhaan dubbattetti . 
 Ergasii jaarsa gumii tokkotti heerumteetti . 
 Yeroo ammaatti lamaanuu waajjira damee Dhugaa Baatota Yihowaa tokko keessaa tajaajilaa jiru . 
 Yihowaan murtoo sirrii akka gootuuf humna isheedhaaf kennuunsaa , akkasumas yeroofi humnasheetiin tajaajilasaarratti hirmaachuu danda’uunshee gammachuu isheedhaaf argamsiiseera . 
 Dhaala Bakka Guddaan Kennamuufii Qabu 
 Wanti Daawit ijoolleesaa dhaalchisuu barbaade maalidha ? 
 Kana kan godhe akkamitti ? 
 Daawit akkas jechuudhaan barreesseera : “ Kottaa , yaa ijoollee na dhaggeeffadhaa , ani immoo Waaqayyoon sodaachuu isin nan barsiisa . ” 
 ( Faarfannaa 34 : 11 ) Daawit abbaa waan ta’eef , ijoolleesaatiif dhaala guddaa kennuu , jechuunis dhugaa , ilaalcha sirriifi daandii sirrii ta’een Yihowaa sodaachuu isaan barsiisuu barbaadee ture . 
 Daawit jechaanis ta’e gochaan , Yihowaan namoota kan hacuucuufi kan sossodaachisu , akkasumas namoota seerasaarraa hiiqan adabuu kan barbaadu utuu hin ta’in , Abbaa jaalala qabu , ilmaansaa lafarratti argaman kan kunuunsuufi cubbuusaanii kan isaaniif dhiisu ta’uusaa ibseera . 
 Daawit , “ Wanta utuu hin beekin irraa kaate eenyutu hubachuu danda’a ree ? ” 
 jedhee gaafateera . 
 Yihowaan balleessaa keenya hundaa akka hin hordofne amantaa qabu yeroo ibsu : “ Balleessaa koo isa na duraa dhokate kana anatti hin ilaalin ! ” 
 jedheera . 
 Daawit garaasaatii carraaqqii kan godhu yoo ta’e dubbiinsaafi yaannisaa Yihowaa duratti akka fudhatamu sirriitti beeka ture . — Faarfannaa 19 : 12 , 14 . 
 16 , 17 . 
 Warri ijoolleensaanii Yihowaa akka sodaatan barsiisuu kan danda’an akkamitti ? 
 Daawit warra yeroo har’aatti argamaniif fakkeenya gaarii ta’a . 
 Raalf inni obboleessasaa isa quxisuu wajjin waajjira damee Dhugaa Baatota Yihowaa keessaa tajaajilaa jiru akkas jechuudhaan dubbateera : “ Warri keenya karaa dhugaatti akka gammannu nu godhuun nu guddisan . 
 Yeroo ijoollee xixinnoo turretti gumii ilaalchisee maree godhanirratti akka yaada kenninu gochuunsaanii , nuyis akkumasaanii dhugaatti akka gammannu nu godheera . 
 Tajaajila Yihowaarratti wanta gaarii ta’e gochuu akka dandeenyutti nu guddisan . 
 Maatiin keenya waggoota hedduudhaaf biyya babal’istoonni Mootummichaa caalaatti barbaachisan keessa kan jiraate yommuu ta’u , gumiiwwan haaraan akka hundeeffaman gargaareera . 
 “ Karaa sirriirra deemuu keenya akka itti fufnu kan nu gargaare seerri asiif achi jechuu nama dhowwu waan baay’ateef utuu hin ta’in , Yihowaan warra keenyaaf Waaqa jiraataafi gaarii ta’uusaati . 
 Warri keenya Yihowaa caalaatti beekuufi isa gammachiisuu waan barbaadaniif , nutis karaa sirrii ta’een Waaqayyoon sodaachuufi isa jaallachuu baranneerra . 
 Yeroo balleessaa hojjennuttillee akka Yihowaan nu hin jaallanne akka nutti dhaga’amu godhanii hin beekan ; aariidhaanis wantoota tokko tokkorratti daangaa nutti hin godhan turan . 
 Yeroo baay’ee , nu teessisanii haala tasgabbii qabuun kan nu haasofsiisan yommuu ta’u , al tokko tokkommoo haati keenya boo’ichaan garaa keenya tuquuf yaalti turte . 
 Kunimmoo bu’a qabeessa ture . 
 Dubbiifi gocha warra keenyaarraa , Yihowaa sodaachuun wanta gaarii tajaajiltootasaatiif gammachuu argamsiisu malee , ba’aa akka hin taane baranneerra . ” — 1 Yohannis 5 : 3 . 
 Waaqayyoon sodaachuu keenyaan maal arganna ? 
 “ Dubbiin Daawit gara dhumaatti dubbate kanatti fufee jira . 
 ‘ Namni qajeeltootti namoota bulchu , inni sodaa Waaqayyootiin in bulcha . 
 Inni akka ifa ganamaa ti , akka biiftuu yeroo duumessi hin jirre haleelee ifuu ti , akka ifa aduu isa erga bokkaan roobee caamee lafa keessaa marga biqilchuu tis ’ ” jedhe . 
 ( 2 Saamu’el 23 : 1 , 3 , 4 ) Solomoon , ilmi Daawit inni teessoosaa dhaale , jechoota kana sirriitti waan hubateef , Yihowaan “ hamaa fi gaarii gargar baasee akka beekuuf ” “ garaa ajajamaa ” akka isaaf kennu kadhatee ture . 
 ( 1 Mootota 3 : 9 , NW ) Solomoon , Yihowaa sodaachuun ogummaafi gammachuu akka argamsiisu hubatee ture . 
 Dhumarrattis akkas jechuudhaan macaafa Lallabaarratti dubbateera : “ Waaqayyoon sodaadhu , abboommii isaas eegi ! 
 Kun nama hundumaa irraa in barbaadama ; xumurri dubbii dhageenye kana hundumaas isa kana . 
 Waaqayyo hojii hundumaa , gaarii ta’us hamaa ta’us wanta dhoksaatti hojjetamu hundumaaf firdii in kenna . ” 
 ( Lallaba 12 : 13 , 14 ) Gorsa kana hojiirra kan oolchinu yoo ta’e , “ gad of deebisuu fi Waaqayyoon sodaachuun ” ogummaafi gammachuu qofa utuu hin ta’in “ qabeenya , ulfinaa fi jireenya ” akka nuuf argamsiisu hubanna . — Fakkeenya 22 : 4 . 
 “ Waaqayyoon sodaachuu ” jechuun maal jechuu akka ta’e hubachuuf maaltu nu gargaara ? 
 Fakkeenyawwan Macaafa Qulqulluufi muuxannoowwan yeroo keenyatti argamanirraa , karaa sirrii ta’een Waaqayyoon sodaachuun jireenya tajaajiltoota Yihowaa keessatti ga’ee guddaa akka qabu hubanneerra . 
 Sodaan akkasii kun wanta hamaa Abbaa keenya isa samii gaddisiisurraa akka fagaannu kan nu eegu qofa utuu hin ta’in , diinoota keenya dura ija jabinaan akka dhaabannu , akkasumas humna ittiin qorumsa moonu nuu kenna . 
 Kanaaf , ijoollees taane maanguddoota , Macaafa Qulqulluu qayyabachuu , wanta baranne xiinxaluu , kadhannaa garaadhaa madde gochuudhaan Yihowaatti haa dhihaannu . 
 Akkas gochuudhaan ‘ beekumsa Waaqayyoo ’ argachuu qofa utuu hin ta’in “ Waaqayyoon sodaachuu ” jechuun maal jechuu akka ta’e ni hubanna . — Fakkeenya 2 : 1 - 5 , 1899 . 
 [ Footnotes ] 
 Maqaan kun geddarameera . 
 Haalli kun sababiiwwan Daawit Faarfannaa 57fi 142 akka qindeessu isa taasisan keessaa isa tokko ta’uu hin oolu . 
 Ibsuu Dandeessaa ? 
 Waaqayyoon sodaachuun 
 • namni cubbuu cimaa hojjete akka deebi’u kan gargaaru akkamitti ? 
 • yeroo qorumsiifi ari’atamni nurra ga’u gammachuu kan nuuf argamsiisu akkamitti ? 
 • jaalala Waaqayyoo raawwachuuf jabina kan nuuf kennu akkamitti ? 
 • ijoollee keenyaaf dhaala guddaa kan ta’e akkamitti ? 
 Iyoob Nama Obsaafi Qajeelummaadhaan Jiraate Ture 
 “ Iyoob garbicha koo irra yaada kee keessee ree ? 
 Biyya lafaa irra namni akka isaatii hin jiru , inni hir’ina kan hin qabne , nama qajeelaa , nama ana Waaqayyoon sodaatu , waan hamaa irraas goruu dha . ” — IYOOB 1 : 8 . 
 1 , 2 . ( a ) Iyoobirra balaa hin eegamne akkamiitu ga’e ? 
 ( b ) Utuu balaan isarra hin ga’in dura jireenyi Iyoob maal akka fakkaatu ibsi . 
 BARA duriitti namni waan hundumaa jechuunis qabeenya , ulfinaafi fayyaa gaarii qabu tokko jira ture . 
 Booda garuu al sadii walitti aansuudhaan qabeenyasaarra balaan ni ga’e . 
 Yeroo gabaabaa gidduutti qabeenyasaa dhabe . 
 Itti aansuudhaanis , bubbee cimaan ijoolleesaa hunda jalaa fixe . 
 Utuu baay’ee hin turinis , iitoon nama huqqisu guutummaa qaamasaarratti ba’e . 
 Namni kun Iyoob akka ta’eefi seenaansaammoo kutaa Macaafa Qulqulluu maqaasaatiin barreeffame , jechuunis macaafa Iyoobirratti akka argamu beekta ta’a . — Iyoob , boqonnaa 1fi 2 . 
 Iyoob : “ Maaloo , ani akka ji’oota darbanii . . . utuun ta’e ! ” 
 jechuudhaan gaddasaa ibseera . 
 ( Iyoob 3 : 3 ; 29 : 2 ) Yommuu balaan isarra ga’u namni yeroo gaarii dabarse hin hawwine jiraa ? 
 Iyoob , nama jireenya gaarii jiraatu , akkasumas tasumaa balaan irra ga’uu hin dandeenye fakkaatu ture . 
 Namoonni beekamoonillee isa kan kabajan yeroo ta’u , gorsa gaafachuufis garasaa dhufu turan . 
 ( Iyoob 29 : 5 - 11 ) Iyoob sooressa ta’uyyuu , horiidhaaf ilaalcha sirrii ta’e qaba ture . 
 ( Iyoob 31 : 24 , 25 , 28 ) Haadha hiyyeessaafi ijoollee warri irraa du’an ni gargaara ture . 
 ( Iyoob 29 : 12 - 16 ) Haadha manaasaatiifis amanamaa ture . — Iyoob 31 : 1 , 9 , 11 . 
 Yihowaan Iyoobiif ilaalcha akkamii qaba ture ? 
 Iyoob nama Waaqayyoon waaqeffatu waan tureef hir’ina kan hin qabne ture . 
 Yihowaan : “ Biyya lafaa irra namni akka isaatii hin jiru , inni hir’ina kan hin qabne , nama qajeelaa , nama ana Waaqayyoon sodaatu , waan hamaa irraas goruu dha ” jechuudhaan dubbateera . 
 ( Iyoob 1 : 1 , 8 ) Iyoob nama akkasii ta’uyyuu , balaan jireenyasaa isa gaarii jalaa balleesseera . 
 Wanti inni itti dhama’aa ture hundi jalaa balleeffameera ; dhukkubaanis obsisaa qoramee akkasumas abdii kutatee ture . 
 Rakkina Iyoobirra ga’erratti mari’achuun kan nu gargaaru maaliifi ? 
 Tajaajiltoota Waaqayyoo keessaa namni balaa akkasiitiin hubame Iyoob qofa akka hin turre beekamaadha . 
 Kiristiyaanonni yeroo ammaatti argaman hedduun rakkinni Iyoobirra ga’ee wajjin wal fakkaatu akka isaanirra ga’e itti dhaga’ama . 
 Kanaaf gaaffiiwwan : Yeroo rakkinni nurra ga’u rakkina Iyoobirra ga’e yaadachuun keenya kan nu gargaaru akkamitti ? 
 Rakkinni Iyoobirra ga’e namoota balaan irra ga’eef akka gaddinu kan nu barsiisu akkamitti ? 
 jedhan lamaan qoruun keenya baay’ee barbaachisaadha . 
 Gaaffii Amanamummaafi Qorumsa Ejjennoo Namootaarratti Ka’e 
 Akka Seexanni jedhutti , Iyoob Waaqayyoon kan tajaajilu maaliif ture ? 
 Rakkinni Iyoob kan warra kaaniirra adda ture . 
 Haala inni hin beekneen Seexanni sababii Iyoob Waaqayyoon itti tajaajilurratti gaaffii kaasee ture . 
 Yeroo ergamoonni Waaqayyoo samii keessatti walitti qabamanii turaniifi Yihowaan amalawwan gaarii Iyoob qaburratti xiyyeeffatee ture , Seexanni : “ Ati isaa fi mana isaatti wanta inni qabu hundumaattis naannessitee dallaa hin ijaarree ree ? ” 
 jechuudhaan gaaffii kaaseera . 
 Seexanni Iyoob Waaqayyoon kan waaqeffatu ofittummaadhaan kaka’eeti jechuudhaan , gaaffii tajaajiltoota Waaqayyoo hundumaa dabalatu kaase . 
 Kanas mirkaneessuudhaaf Seexanni Yihowaadhaan : “ Mee , harka kee ol fuudhiitii wanta inni qabu hundumaa rukuti ! 
 Inni iyyuu mul’inatti si arrabsa ” jedhe . — Iyoob 1 : 8 - 11 . 
 Seexanni olaantummaa Yihowaarratti gaaffii akkamii kaase ? 
 Kun dhimma baay’ee barbaachisaa ta’edha . 
 Seexanni karaa Yihowaan olaantummaasaa itti fayyadamurratti mormii kaaseera . 
 Dhuguma Waaqayyo uumama cufa kana jaalalaan bulchuu ni danda’aa ? 
 Moo , akkuma Seexanni jedhe dhumarratti ofittummaan ni mo’a ? 
 Yihowaan Iyoob amanamaafi qajeelaa ta’uusaa waan beekuuf Seexanni akka isa qoru heyyameera . 
 Kanaafuu Seexanni walitti aansuudhaan balaa isarraan geessiseera . 
 Iyoob yaalii Seexanaa isa jalqabaatiin amanamummaasaa waan hin dhiisneef , Seexanni dhukkuba cimaa isatti fide . 
 Achiis : “ Inni fayyaa isaa ti , gogaan isaa iyyuu hin tuqamne ; namni wanta qabu hundumaa lubbuu isaaf in kenna ” jechuudhaan falme . — Iyoob 2 : 4 . 
 Rakkinni Iyoobirra ga’e tajaajiltoota Waaqayyoo yeroo ammaatti argamanirras kan ga’u karaawwan kamiini ? 
 Rakkinni Iyoobirra ga’e yeroo ammaatti Kiristiyaanota hedduurra ga’uu baatuyyuu , rakkinni adda addaa isaan dhiphisaa jira . 
 Isaan keessaa tokko tokko amantaasaaniitiif jecha lubbuusaanii aarsaa godhaniiru . 
 Hedduunsaaniimmoo maatiisaaniirraa aria’atamni ykn rakkinni isaanirra ga’a . 
 Rakkinni dinagdee ykn dhibeen fayyaas nama dhiphisuu danda’a . 
 Kana hunda kan fidu Seexanadha jennee yaaduu hin qabnu . 
 Isaan keessaa tokko tokko , balleessaa ofii keenyaan hojjennuun ykn dhibee fayyaa warra keenyarraa dhaalleen nutti dhufuu danda’u . 
 Hundi keenya rakkina , dullumaafi balaa uumamaan ga’uuf ni saaxilamna . 
 Macaafni Qulqulluun , Yihowaan yeroo ammaatti tajaajiltootasaa haala dinqii ta’een balaa akkasiirraa akka hin oolchine nuu ibsa . — Lallaba 9 : 11 . 
 Seexanni rakkoowwan nurra ga’anitti fayyadamuu kan barbaadu akkamitti ? 
 Haata’u malee , Seexanni rakkoowwan nurra ga’aniin fayyadamee amantaa keenya laaffisuu barbaada . 
 Phaawulos ‘ wanti dhagnasaa keessa taa’ee isa waraanu ergaan Seexanaa isaaf kennamuusaafi ’ kunis yeroo hundumaa akka isa ‘ rukutu ’ dubbateera . 
 Rakkinni kun akka gaariitti ilaaluu dadhabuu ykn waan garabiraa ta’uu danda’a . 
 Rakkinni kun maaliyyuu yoo ta’e Phaawulos , Seexanni rakkinatti ykn wantoota abdii nama kutachiisan garabiraatti fayyadamee gammachuusaa isa dhabsiisuuf yaalii akka godhu hubatee ture . 
 ( Fakkeenya 24 : 10 ) Yeroo ammaattis Seexanni miseensota maatiitiin , warra wajjin barannuun ykn mootummoota nama cunqursaniin fayyadamee karaa adda addaa saba Waaqayyoorratti ari’atama fiduu danda’a . 
 Rakkinni ykn ari’atamni yeroo nurra ga’u nu dinqisiisuu kan hin qabne maaliifi ? 
 Rakkoowwan nurra ga’an mo’uu kan dandeenyu akkamitti ? 
 Yeroo hundumaa , rakkoowwan kun Yihowaa akka jaallannuufi olaantummaasaatiif akka ajajamnu argisiisuuf akka carraa nuu bananiitti ilaaluu qabna . 
 Wanti rakkina nurraan ga’e maaliyyuu yoo ta’e , Waaqayyoof amanamoo ta’uun sochiiwwan hafuuraa keenyaaf dursa kennuuf nu gargaara . 
 Phexros akkas jechuudhaan Kiristiyaanotaaf barreesseera : “ Michoota ko , wanti akka ibiddaa gubu isin qoruudhaaf yommuu isin irra bu’u , waan takkaa ta’ee hin beekne waan isin irra bu’e fakkaatee , isin hin dinqifachiisin ! ” 
 Phaawulosis akkas jechuudhaan ibseera : “ Akkasuma karaa Kristos Yesus nama Waaqayyoo ta’ee jiraachuu kan hawwu hundinuu ari’atamuuf jira . ” 
 Seexanni akkuma Iyoobiin jedhe , ammayyuu Dhugaa Baatonni Yihowaa amanamummaasaanii eeganii hin jiraatan jedhee falma . 
 Macaafni Qulqulluun , Seexanni mormii saba Waaqayyoorratti kaase guyyoota gara dhumaa kanatti cimsee akka itti fufu ibsa . — Mul’ata 12 : 9 , 17 . 
 Hubannaa Dogoggoraafi Gorsa Gadhee 
 Rakkina akkamiitu Iyoobirra ga’ee ture ? 
 Wanti Iyoob yeroo sanatti hin beekneefi nuti beeknu tokko jira . 
 Iyoob rakkoowwan kun maaliif akka isarra ga’an waan hin hubanneef , dogoggoraan “ Waaqayyotu kenne , Waaqayyotu fudhate ” jedhee dubbateera . 
 ( Iyoob 1 : 21 ) Tarii , Seexanni ta’e jedhee Iyoob rakkina kana hundumaa Waaqayyotu natti fide jedhee akka yaadu godhe ta’a . 
 Iyoob rakkina isarra ga’eef maaltu akka itti dhaga’ame ibsi . 
 Iyoob akkuma haati manaasaa isaan jette Waaqayyoon arrabsuu baatus , garmalee abdii kutatee ture . 
 ( Iyoob 2 : 9 , 10 ) ‘ Warri jal’oonni isa caalaatti akka isaaniif mijaa’e ’ isatti dhaga’ameera . 
 ( Iyoob 21 : 7 - 9 ) ‘ Waaqayyo na adabaa kan jiru maaliifi ? ’ 
 jedhee of gaafatee ture . 
 Yeroon inni du’a itti hawwes jira ture . 
 “ Dheekkamsi kee hamma darbutti , iddoo lafa jalaa keessa utuu ana dhoksitee , akkan hin argamnes utuu gootee ” jedhee kadhatee ture . — Iyoob 14 : 13 . 
 12 , 13 . 
 Iyoob hiriyootasaa sadaniif ilaalcha akkamii qaba ture ? 
 Isaanoo gorsa akkamii isaaf kennan ? 
 Iyoob , hiriyoota ‘ isaa wajjin gaddina isa jajjabeessinas ’ jedhan sadii qaba ture . 
 ( Iyoob 2 : 11 ) Haata’u malee , hiriyoonnisaa kun ‘ jajjabeessitoota rakkina isatti dabalan ’ turan . 
 ( Iyoob 16 : 2 ) Iyoob hiriyoota rakkinasaa isaaf hubatan utuu argateera ta’ee akka jajjabaatu beekamaadha ; namoonni hiriyootasaa jedhaman sadan garuu akka burjaaja’uufi caalaatti abdii akka kutatu isa godhaniiru . — Iyoob 19 : 2 ; 26 : 2 . 
 Iyoob : ‘ Rakkinni kun ana qofarra kan ga’e maaliifi ? 
 Balleessaa balaa kanaaf na saaxilu akkamiin hojjedhe ? ’ 
 jedhee of gaafatee ta’uu danda’a . 
 Hiriyoonnisaa sababii rakkina kanaa ilaalchisee ibsa dogoggora ta’e kennaniiru . 
 Rakkinni kun kan isarra ga’e cubbuu guddaa tokko waan hojjeteefidha jedhanii yaadu turan . 
 Eliifaaz : “ Namni balleessaa hin qabne , takkaa badee beekaa ree ? ” 
 jechuudhaan erga isa gaafatee booda , “ akkan argetti warri waan hamaa qopheessanii , rakkinas facaasan isuma in haammatu ” jedhee deebiseera . — Iyoob 4 : 7 , 8 . 
 Rakkinni kan nurra ga’e cubbuu waan hojjenneefidha jennee yaaduu kan hin qabne maaliifi ? 
 Akka yaada hafuuraatti utuu hin ta’in akka yaada fooniitti yoo facaafne , rakkinni akka nurra ga’u beekamaadha . 
 Haata’u malee , amala akkamiiyyuu yoo qabaanne bara dhumaa kanatti rakkinni nurra ga’uu danda’a . 
 Kana malees , namoonni balleessaa hin qabne rakkina hundumaarraa walaba ta’u jechuun hin danda’amu . 
 Yesus Kiristos inni ‘ xurii hin qabneefi cubbamootarraa gargar ba’e ’ mukarratti fannifamee ajjeefameera ; Yaaqoobis amantiisaatiif jecha haala suukanneessaa ta’een ajjeefameera . 
 Sababiin sobaa Eliifaaziifi hiriyoonnisaa lamaan dhiheessan , Iyoob maqaasaafi qajeelummaasaatiif akka falmu isa kakaaseera . 
 Rakkinni kun Iyoobirra ga’uunsaa sirriidha jedhanii sobaan himata isarratti dhiheessuunsaanii , Iyoob qajeelummaa Waaqayyoo akka shakku isa godhee ta’uu danda’a . — Iyoob 34 : 5 ; 35 : 2 . 
 Yeroo Rakkinaatti Gargaarsa Argachuu 
 Yeroo rakkinni nurra ga’u maal beekuun keenya nu gargaaruu danda’a ? 
 Seenaa Iyoobirraa barumsi argannu jiraa ? 
 Rakkinni , dhukkubniifi ari’atamni nurra ga’uunsaa sirrii miti jennee yaaduu dandeenya . 
 Rakkoowwan kun namoota kaanirra hin ga’an ta’a . 
 ( Faarfannaa 73 : 3 - 12 ) Yeroo tokko tokko , gaaffiiwwan barbaachisaa ta’an akkasii of gaafachuu qabna : “ Jaalalli ani Waaqayyoof qabu , wanti fedheyyuu yoo narra ga’e isa tajaajiluuf na kakaasaa ? 
 Yihowaan ‘ nama isa arrabsuuf deebii akka kennu ’ nan hawwaa ? 
 ( Fakkeenya 27 : 11 ; Maatewos 22 : 37 ) Wanti warri kaan of eeggannoo malee dubbatan Abbaan keenya inni samii nu gargaaruusaa akka shakkinu nu gochuu hin qabu . 
 Obboleettiin yeroo dheeraadhaaf dhukkuba cimaadhaan rakkachaa turte tokko akkas jettee turte : “ Wanti Yihowaan heyyame maaliyyuu yoo ta’e akkan fudhadhu nan beeka . 
 Jabina na barbaachisus akka naaf kennu nan beeka . 
 Yeroo hundumaas gargaarsa na barbaachisu naaf kenna . ” 
 Dubbiin Waaqayyoo namoota rakkina keessa jiran kan jajjabeessu akkamitti ? 
 Mala Seexanni itti fayyadamu ilaalchisee wanta Iyoob hin beekne hubanneerra . 
 ‘ Akeeki ykn malli Seexanaa maal akka ta’e beekna . ’ 
 Kana malees , ogummaa hojiirra ooluu danda’u qabna . 
 Macaafni Qulqulluun seenaa namoota Waaqayyoof amanamoo ta’aniifi rakkinni adda addaa isaan mudatee qabateera . 
 Kiristiyaanota baay’ee caalaa rakkinni kan irra ga’e Phaawulos akkas jechuudhaan barreesseera : “ Nuyi obsaa fi jajjabina caaffanni qulqullaa’oon nuuf kennaniin abdii akka argannutti , wanti caaffata qulqullaa’oo keessatti caafaman hundinuu nu barsiisuuf caafaman . ” 
 Obboleessi biyya Haangaariitti argamu tokko Waraana Addunyaa Tokkoffaatti yeroo hidhamee turetti , nyaata guyyaa sadiif isaaf kennameen Macaafa Qulqulluu jijjiire . 
 Akkas jechuudhaan dubbata : “ Nyaata sana kennee Macaafa Qulqulluu argachuunkoo bu’aa guddaa naaf argamsiiseera . 
 Beela’uyyuu , nyaata hafuuraa yeroo rakkinaa sanatti anaanis ta’e warra kaan gargaaru argadheera . 
 Macaafni Qulqulluun sun hanga ammaatti na harka jira . ” 
 Rakkoowwan nurra ga’an mo’uu akka dandeenyuuf Waaqayyo qophiiwwan akkamii nuu godheera ? 
 Kana malees , barreeffamoota Macaafa Qulqulluurratti hundaa’aniifi rakkoowwan nurra ga’an mo’uuf nu gargaaran hedduu qabna . 
 Baafata Mataduree Masaraa Eegumsaa yoo ilaaltan muuxannoo Kiristiyaana rakkina keessanii wajjin wal fakkaatu keessa darbee argachuun keessan hin oolu . 
 Haala keessa jirtan jaarsolii ykn Kiristiyaanota ga’eessota ta’an kaanitti himuun keessan gaarii ta’uu danda’a . 
 Hundumaa caalaa garuu , Yihowaatti kadhannaa dhiheessuudhaan gargaarsa isaafi hafuura qulqulluusaarraa argattanitti akka hirkattan argisiisuu dandeessu . 
 Phaawulos rakkina Seexanni itti fide kan mo’e akkamitti ? 
 Humna Waaqayyo kennutti hirkachuudhaani . 
 “ Jabina gooftaan anaaf kennuun waan hundumaa gochuu nan danda’a ” jechuudhaan barreesseera . — Filiphisiiyus 4 : 13 . 
 Kiristiyaanonni amanamoon nu gargaaruu kan danda’an akkamitti ? 
 Gargaarsa kennamutti fayyadamuurraa duubatti hin jedhinaa . 
 Macaafni Fakkeenyaa , “ Ati bara rakkinaatti yoo raafamte , humni kee muraasa ” jedha . 
 ( Fakkeenya 24 : 10 ) Akkuma rirmi mana mukaan ijaarame nyaatee jigsu , abdii kutachuunis Kiristiyaanni tokko amanamummaasaa eegee akka hin jiraanne gochuu danda’a . 
 Balaa akkasii ofirraa faccisuu akka dandeenyuuf , Yihowaan karaa namoota hidhata amantaa keenyaa nu gargaara . 
 Yesus galgala qabamee turetti ergamaan tokko dhufee isa jajjabeesseera . 
 Phaawulos hidhamee gara Roomaatti utuu geeffamaa jiruu , gabaa Aphiyosiifi , iddoo Trees Tabeernee jedhamutti yommuu obboloota argu “ Waaqayyoon galateeffate , in jajjabaates . ” 
 Obboleettiin biyya Jarman jirtu tokko , bara dargaggummaasheetti yeroo mana hidhaa Raavenisbark jedhamu tokko geessetti gargaarsa argatte yaadachuudhaan akkas jetteetti : “ Yeruma sana obboleettiin tokko na argattee simannaa gaarii naaf goote , obboleettiin kan biraa tokkommoo wanta na barbaachisuun kan na gargaarte yommuu ta’u karaa hafuraa akka haadhaa naa taatee turte . ” 
 “ Amanamaa Ta’i ” 
 Iyoob mormii Seexanni kaase akka mo’u kan isa gargaare maalidha ? 
 Yihowaan Iyoob nama ‘ qajeelummaasaatti jabaatee jiru ’ ta’uusaa dubbateera . 
 ( Iyoob 2 : 3 ) Iyoob abdii kan kutate ta’uusaarrayyuu rakkinni kun maaliif akka isarra ga’e hubachuu baatus , amanamummaa ilaalchisee mormii Seexanni kaaseef hin mo’amne . 
 Akkasumas aarsaan inni Waaqayyoof amanamaa ta’ee jiraachuuf jecha kaffale gatii malee akka hafu hin barbaanne . 
 “ Ani immoo hamman du’utti balleessaa malee jiraachuu koo irraa hin deebi’u ” jechuudhaan amantaa cimaa akka qabu argisiiseera . — Iyoob 27 : 5 . 
 Amanamummaan bu’aa guddaa qaba kan jennu maaliifi ? 
 Dursinee murtoo gochuun keenya yeroo qorumsi , mormiiniifi rakkinni nurra ga’u , haala akkamii keessattiyyuu amanamummaa keenya eegnee jiraachuuf nu gargaara . 
 Yesus gumii Simiirnaatiin akkas jedheera : “ Dhiphina isa sitti dhufuuf jiru hin sodaatin ! 
 Kunoo , Seexanni , akka isin qoramtanii ilaalamtaniif , isin keessaa kaan mana hidhaatti akka galfamtan gochuuf jedha ; guyyaa kudhaniif rakkina argachuuf jirtu ; du’a yoo sitti fide iyyuu , ati hamma du’aatti amanamaa ta’i ! 
 Ani immoo gonfoo ittiin jireenya argatan siifan kenna . ” — Mul’ata 2 : 10 . 
 21 , 22 . 
 Rakkina nurra ga’e yeroo moonu , maal beekuudhaan jajjabina arganna ? 
 Sirna Seexanni bulchu kana keessatti jabinaafi qajeelummaa keenyarra qorumsi ga’uunsaa hin oolu . 
 Ta’us , Yesus wanta gara fuulduraatti dhufu sodaachuu akka hin qabne nutti himeera . 
 Wanti nurraa eegamu inni guddaan amanamummaa keenya eeguudha . 
 Phaawulos , ‘ rakkinni nurra ga’u yeroodhaaf qofa ’ yommuu ta’u , ‘ ulfinni ’ ykn badhaasni Yihowaan nuu kennuuf waadaa gale garuu , ‘ bara baraaf isa safara malee guddatu sana baachuudhaaf nu qopheessa ’ jechuudhaan barreesseera . 
 Iyoob rakkinni utuu isarra hin ga’in duras ta’e isa booda jireenya gammachuu qabu jiraachaa waan tureef , rakkinnisaa yeroodhaaf qofa ture jechuun ni danda’ama . — Iyoob 42 : 16 . 
 Haata’uyyuu malee , yeroo tokko tokko rakkinni keenya kan dhuma hin qabneefi dhiphinni nurra ga’e kan hin danda’amne nutti fakkaachuu danda’a . 
 Mataduree ittaanutti rakkinni Iyoobirra ga’e jabina ilaalchisee barumsa dabalataa akka nuu kennu ilaalla . 
 Kana malees , karaawwan namoota rakkatan jajjabeessuuf nu gargaaran tokko tokko ilaalla . 
 Maal Jettee Deebista ? 
 • Qajeelummaa Iyoob ilaalchisee Seexanni gaaffii guddaa akkamii kaase ? 
 • Rakkinni nurra ga’uunsaa nu dinqisiisuu kan hin qabne maaliifi ? 
 • Yihowaan jabaannee akka dhaabannu kan nu gargaaru akkamitti ? 
 Arraba Keessan To’achuudhaan Jaalalaafi Ulfina Waliif Qabaadhaa 
 “ Tokkon tokkon abbaa manaa akkuma kanatti haadha manaa isaa akka ofii isaatiitti haa jaallatu ; haati manaas abbaa manaa isheetiif ulfina haa kennitu ! ” — EFESOON 5 : 33 . 
 1 , 2 . 
 Namoonni gaa’ela qaban hundi gaaffii akkamii of gaafachuu qabu ? 
 Maaliif ? 
 KENNAA waraqaa kennaatiin marameefi “ Of Eeggannoodhaan Qabadhu ! ” 
 jedhamee irratti barreeffame utuu sii kennamee wanta marame sana akkamitti qabatta ? 
 Kennaa sana akka hin balleessineef of eeggannoo guddaa akka gootu beekamaadha . 
 Gaa’elakee isa kennaa ta’ehoo akkamitti qabatta ? 
 Dubartii abbaan manaa jalaa du’e kan turte Naa’omiin , dubartoota dargaggoota turan Orphaafi Ruutiin : “ Waaqayyo , mana itti uffee jettan akka argattaniif bultii isiniif haa kennu ! ” 
 jetteenii turte . 
 ( Ruut 1 : 3 - 9 ) Macaafni Qulqulluun haadha manaa gaarii ilaalchisee , “ Manaa fi badhaadhummaa abboota irraa in dhaalu , haati manaa hubattuun garuu kennaa Waaqayyoo ti ” jedha . 
 ( Fakkeenya 19 : 14 ) Gaa’ela kan qabdu yoo ta’e hiriyaa gaa’elaakee akka kennaa Waaqayyootti ilaaluu qabda . 
 Kennaa kana akkamitti qabachaa jirta ? 
 Abbaan manaafi haati manaa gorsa Phaawulos kenne isa kam hojiirra oolchuu qabu ? 
 Phaawulos ergamaan Kiristiyaanota jaarraa jalqabaatiif akkas jechuudhaan barreesseera : “ Tokkon tokkon abbaa manaa akkuma kanatti haadha manaa isaa akka ofii isaatiitti haa jaallatu ; haati manaas abbaa manaa isheetiif ulfina haa kennitu ! ” 
 Abbaan manaafi haati manaa dubbiisaanii ilaalchisee gorsa kana akkamitti hojiirra oolchuu akka danda’an hubadhu . 
 ‘ Hamaa Gabii Hin Qabnerraa ’ Of Eegaa 
 Arrabni dhiibbaa gaariis gadhees geessisuu kan danda’u akkamitti ? 
 Barreessaa Macaafa Qulqulluu kan ta’e Yaaqoob , arrabni “ hamaa gabii hin qabne ” , “ hadhaa du’a fiduunis guutuu ” akka ta’e dubbateera . 
 Yaaqoob arrabni gabii hin qabne badiisa akka geessisu beeka ture . 
 Fakkeenya Macaafa Qulqulluu dubbii yaada malee dubbatame ‘ billaa nama waraanuu ’ wajjin wal fakkeessu akka beeku hin shakkisiisu . 
 Faallaasaatiinimmoo fakkeenyumti kun , “ arrabni ogeessaa garuu in fayyisa ” jechuudhaan dubbata . 
 ( Fakkeenya 12 : 18 ) Dhugaadha , jechoonni dhiibbaa guddaa geessisuu danda’u . 
 Madeessuu ykn fayyisuu danda’u . 
 Jechoonnikee hiriyaa gaa’elaa keerratti dhiibbaa maalii geessisu ? 
 Jechoota itti fayyadamtu ilaalchisee wanta hiriyaa gaa’elaakeetti dhaga’amu utuu gaafattee deebii maalii argatta ? 
 5 , 6 . 
 Namoonni tokko tokko arrabasaanii to’achuun kan isaan rakkisu maaliifi ? 
 Dubbiin nama miidhu suuta suutaan gaa’ela keessan keessatti baramaa yoo dhufe haala kana jijjiiruu ni dandeessu . 
 Ta’uyyuu carraaqqii gochuu kan gaafatudha . 
 Maaliif ? 
 Sababiin inni tokko , foon keenya isa gonkummaa hin qabnee wajjin wal’aansoo wal qabaa waan jirruufidha . 
 Cubbuun dhaalle , karaa waa’ee walii keenyaa itti yaannuufi walitti dubbannurratti dhiibbaa gadhee geessisa . 
 Yaaqoob , “ Namni dubbii isaatiin irraa hin kaanne nama fiixaan ba’ee dha . 
 Inni akka nama luugama itti kaa’eetti , namummaa isaa guutummaatti qabuu in danda’a ” jechuudhaan barreesseera . — Yaaqoob 3 : 2 . 
 Gonkummaa dhabuu keenya malees , amalli maatiin keessatti guddanne qabu arraba keenyatti karaa sirrii hin taaneen akka fayyadamnu gochuu danda’a . 
 Namoonni tokko tokko kan guddatan maatii warri “ araara hin jaallanne , . . . of hin qabne , warra namatti hin madaqne ” ta’an keessattidha . 
 Yeroo baay’ee ijoolleen maatii akkasii keessatti guddatan nama guddaa ennaa ta’an amaluma akkasii argisiisu . 
 Haata’u malee , gonkummaa dhabuunis ta’e guddisa baduun , jecha nama miidhu dubbachuuf sababii hin ta’u . 
 Kana hubachuun keenya , dubbii miidhaa geessisurraa arraba ofii ittisuun namoota tokko tokkoof rakkisaa kan ta’u maaliif akka ta’e hubachuuf nu gargaara . 
 ‘ Maqaa Namaa Balleessuurraa Fagaadhaa ’ 
 Phexros “ maqaa namaa balleessuu hundumaas of irraa fageessaa ! ” 
 jechuudhaan Kiristiyaanota yeroo gorsu maal jechuusaa ture ? 
 Sababiinsaa maaliyyuu yoo ta’e , gaa’ela keessatti jecha nama miidhu dubbachuun hiriyaa gaa’elaa ofiitiif jaalalaafi kabaja akka hin qabaanne argisiisa . 
 Phexros , “ maqaa namaa balleessuu hundumaas of irraa fageessaa ! ” 
 jechuudhaan Kiristiyaanota gorsuunsaa barbaachisaadha . 
 Jechi afaan Giriikii “ maqaa balleessuu ” jedhamee hiikame “ arrabsoo ” jechuu yeroo ta’u , kunis yaada ‘ jechaan nama waraanuu ’ jedhu qaba . 
 Yaanni kun arrabni gabii hin qabne hammam akka nama miidhu akka gaariitti kan argisiisu mitii ? 
 8 , 9 . 
 Jecha arrabsootti fayyadamuun miidhaa akkamii geessisuu danda’a ? 
 Hiriyoonni gaa’elaa kanarraa fagaachuu kan qaban maaliifi ? 
 Arrabsoon hamma kana ulfaataa fakkaachuu dhiisuu danda’a ; haata’u malee abbaan manaa ykn haati manaa jechoota akkasii yeroo walitti dubbatan wanta uumamuu danda’u mee yaadi . 
 Hiriyaa gaa’elaa ofiitiin , ati doofaadha , dhibaa’aadha , ofittoodha jechuun , abbaan sun nama gatii hin qabne ta’ee akka itti dhaga’amu godha . 
 Kun dhugumaan hammeenyadha . 
 Dadhabbii hiriyaa gaa’elaa ilaalchisee waan tokko arbeessinee dubbachuunoo maal fida ? 
 “ Yeroo hundumaa ni barfatta ” ykn “ tasumaa na dhaggeeffattee hin beektu ” jedhanii dubbachuun arbeessuu mitii ? 
 Dubbiin akkasii namni tokko aariidhaan deebii akka laatu gochuu danda’a . 
 Kunimmoo jibbaan akka wal morman gochuu danda’a . — Yaaqoob 3 : 5 . 
 Haasaan arrabsoodhaan guutame gaa’ela keessatti dhiphina fiduufi bu’aansaas gadhee ta’uu danda’a . 
 Fakkeenyi 25 : 24 , “ Haadha manaa qoccoltuu wajjin mana tokko keessa taa’uu irra , golee bantii manaa irra taa’uu wayya ” jedha . 
 Abbaa manaa qoccolaa ta’eefis akkasuma jechuun ni danda’ama . 
 Jechoonni gadheen hiriyaa gaa’elaatti dubbataman , suuta suutaan michoomasaanii balleessuufi abbaan manaa ykn haati manaa akka hin jaallatamnetti , kana malees nama jaallatamuu danda’an akka hin taanetti akka itti dhaga’amu godhu . 
 Dhugumayyuu arraba ofii to’achuun barbaachisaadha . 
 Kun akkamitti ta’uu danda’a ? 
 ‘ Arraba Ofii Luugamuu ’ 
 Arraba ofii to’achuun barbaachisaa kan ta’e maaliifi ? 
 Yaaqoob 3 : 8 : “ Namni arraba leejjisuu danda’u hin jiru ” jedha . 
 Haata’u malee , akkuma namni farda gulufu tokko fardicha to’achuudhaan gara barbaadetti geessuuf luugamatti fayyadamu , nuyis arraba keenya luugamuuf hanga dandeenye carraaquu qabna . 
 “ Namni , nama amantii qabu of se’ee , arraba isaatti immoo luugama hin keenye , inni of sossoba malee , amantiin isaa waa’ee hin baasuuf . ” 
 Jechoonni kun , akkaataan arrabakeetti itti fayyadamtu wanta irratti yaaduu qabdu ta’uusaa argisiisu . 
 Walitti dhufeenya hiriyaa gaa’elaakee wajjin qabdu qofa utuu hin ta’in , walitti dhufeenya Yihowaa wajjin qabdus si jalaa balleessa . — 1 Phexros 3 : 7 . 
 Waldhabiinsi gara mormii jibba fiduutti akka hin jijjiiramne gochuun kan danda’amu akkamitti ? 
 Akkaataa hiriyaa gaa’elaakee wajjin itti haasofturratti yaaduunkee barbaachisaadha . 
 Haalli rakkisaa ta’e yeroo uumamutti baay’ee dhiphachuu dhiisuuf yaali . 
 Uumama 27 : 46 – 28 : 4⁠rratti akka ibsametti haala Yisihaqiifi Ribqaa gidduutti uumamee ture ilaali . 
 “ Ribqaan Yisihaqiin , ‘ Sababii durboota Heet kanaaf , ani jireenya koo nan jibbe ; Yaaqoobis immoo durboota Heet sanyii durboota biyya kanaa keessaa niitii yoo fuudhe , jireenyi maal anaaf godha ree ? ’ ” 
 jette . 
 Yisihaq jecha hammeenyaa isheedhaaf deebisuunsaa hin ibsamne . 
 Kanaa mannaa , ilmisaanii Yaaqoob haadha manaa Waaqayyoon sodaattu , ishee Ribqaa hin gaddisiisne akka argatuuf jecha isa erge . 
 Abbaa manaafi haadha manaa gidduutti wal dhabiinsi uumame haa jennu . 
 Isa “ ati ” jedhanii dubbachaa turan “ ani ” jedhanii dubbachuutti yoo jijjiiran waldhabiinsi ka’e lola guddaatti guddachuurraa ooluu danda’a . 
 Fakkeenyaaf , “ Ati tasumaa anaa wajjin yeroo dabarsitee hin beektu ! ” 
 jechuu mannaa , “ Utuu yeroo baay’ee waliin dabarsinee nan gammada ” jechuu hin wayyuu ? 
 Rakkoo uumamerratti malee namicharratti hin xiyyeeffatin . 
 Balleessaan kan eenyuu akka ta’e beekuuf hin yaalin . 
 Roomaan 14 : 19 , ‘ Wanta nagaaf ta’u , waan ittiin jireenya tokkummaa waliif ijaartan duukaa bu’aa ! ’ 
 jedha . 
 ‘ Hadhaa’ummaa , Dheekkamsaafi Aariirraa ’ Fagaadhaa 
 Arraba keenya to’achuuf waa’ee maalii kadhachuu dandeenya ? 
 Maaliif ? 
 Arraba keenya luugamuun waan dubbannurratti of eeggachuu malees waan dabalatu qaba . 
 Dubbiin keenya afaanumarraa kan dhufu utuu hin ta’in waan garaa keenya keessa jiru ta’uunsaa beekamaadha . 
 Yesus akkas jedheera : “ Namni gaariin gaarummaa garaa isaa keessaa waan gaarii in baasa ; namni hamaanis hammina garaa isaa keessaa waan hamaa in baasa . 
 Namni waan garaa isaa keessa guute afaaniin in dubbata . ” 
 Kanaafuu arrabakee to’achuuf akkuma Daawit jedhe , “ Garaa qullaa’aa anaaf uumi , yaa Waaqayyo ! 
 Hafuura dhaabataas ana keessatti haaressi ! ” 
 jettee kadhachuu si barbaachisa ta’a . — Faarfannaa 51 : 10 . 
 Hadhaa’ummaan , dheekkamsiifi aariin arrabsootti kan nama geessu akkamitti ? 
 Phaawulos Kiristiyaanota Efesoon yommuu gorsu dubbii nama miidhu dubbachuurraa qofa utuu hin ta’in , miira dubbii sana akka dubbatan godherraas akka fagaatan itti himeera . 
 Akkas jedhe : “ Hadhaa’um [ m ] aan , dheekkamsi , aariin , waci , maqaa wal balleessuun , hamminni hundinuu isin irraa haa fagaatu ! ” 
 Phaawulos waa’ee ‘ wacaafi maqaa wal balleessuu ’ dubbachuusaa dura ‘ hadhaa’ummaa , dheekkamsaafi aarii ’ caqasuusaa qalbeeffadhu . 
 Aariin nama tokko keessatti yeroo boba’u namni sun dubbii nama miidhu akka dubbatu isa godha . 
 Kanaafuu , ‘ hammeenyiifi dheekkamsi garaakoo keessa jiraa ? 
 Ani “ nama aarudhaa ” ? ’ 
 jedhii of gaafadhu . 
 ( Fakkeenya 29 : 22 ) Nama akkasii yoo taate , aariikee baasuurraa of qusachuuf , Waaqayyo miira akkasii kana mo’uufi of qabuu akka dandeessu akka si gargaaru kadhadhu . 
 Faarfannaan 4 : 4 akkas jedha : “ Yoo aartan iyyuu , cubbuu hin hojjetinaa ! 
 Yeroo gab jettanii siree keessan irra jirtanitti , kana garaa keessanitti itti yaadaa ! ” 
 Garmalee yoo aarteefi of to’achuu akka hin dandeenye yoo sitti dhaga’ame , gorsa Fakkeenya 17 : 14⁠rratti [ 1899 ] , ‘ Waliin morkiin utuu hin jabaatin ati duraa maqi ! ’ 
 jedhu hordofi . 
 Hamma dubbiin qabbanaa’utti yeroo xinnoodhaaf bakka sanaa sokki . 
 Mufachuun gaa’ela keessatti miidhaa geessisuu kan danda’u akkamitti ? 
 Akkuma Phaawulos jedhe kan dheekkamnuufi kan aarru ‘ hadhaa’ummaadhaan ’ kakaanee yoo ta’e , amalawwan kanarraa fagaachuun salphaa hin ta’u . 
 Jechi afaan Giriikii Phaawulos itti fayyadame , “ mufachuudhaan araaramuu diduu ” akkasumas “ aariidhaan kan ka’e dogoggora hojjetame galmeessanii qabachuu ” yaada jedhu kan argisiisudha . 
 Yeroo tokko tokko akkuma hurrii duudaa haadha manaafi abbaa manaa gidduutti jibbi guddaan uumamee yeroo dheeraadhaaf turuu danda’a . 
 Walitti mufachuun akkasii karaa sirrii ta’een furmaata argachuu baannaan wal tuffiin dhufuu danda’a . 
 Haata’u malee , balleessaa darbeef namatti mufachuun gatii hin qabu . 
 Wanti takkaa ta’e deebi’uu hin danda’u . 
 Balleessaan dhiifamni godhameef irraanfatamuu qaba . 
 Jaalalli “ waan hamaas nama irratti hin lakkaa’u . ” — 1 Qorontos 13 : 4 , 5 . 
 Namoota dubbii nama miidhu dubbachuun amala ta’ef akkaataa dubbiisaanii jijjiiruuf maaltu isaan gargaara ? 
 Maatii guddatte keessatti dubbii gadhee dubbachuun kan barame waan tureef , jecha akkasiitti fayyadamuu akka waan salphaatti kan ilaaltu yoo ta’ehoo ? 
 Jijjiirama gochuu ni dandeessa . 
 Jireenyakee keessatti karaawwan baay’eedhaan wantoota tokko tokkorraa fagaachuuf of daangessiteetta . 
 Dubbiikee ilaalchiseehoo daangaa kan goote bakka kamitti ? 
 Erga dubbiin nama miidhu afaanii si ba’ee boodaa ? 
 Gorsa Efesoon 4 : 29 , “ Dubbiin hamaan afaan keessan keessaa hin ba’in ! ” 
 jechuudhaan nuu kennu hojiirra oolchi . 
 Kana gochuuf , ‘ namummaa moofaa hojii isaa hundumaa wajjin of irraa baasuufi namummaa haaraa isa akka fakkaattii isaatti isa uume bira ga’uudhaaf yeroo hundumaa haareffamu uffachuu ’ si barbaachisa . — Qolosaayis 3 : 9 , 10 . 
 ‘ Walii Wajjin Mari’achuun ’ Barbaachisaadha 
 Waliin ooduun gaa’ela keessatti balaa geessisuu kan danda’u maaliifi ? 
 Abbaan manaafi haati manaa waliin ooduunsaanii faayidaa kan hin qabne ta’uusaarrayyuu miidhaa geessisuus ni danda’a . 
 Namni tokko hiriyaa gaa’elaasaatiin kan oodu yeroo hundumaa isa / ishee adabuuf jecha ta’uu dhiisuu danda’a ; kanaa mannaa gammachuu dhabuu ykn abdii kutachuudhaan kan ka’e ta’uu danda’a . 
 Ta’uyyuu , waliin ooduun dhiphina dabala malee rakkoo uumameef furmaata ta’uu hin danda’u . 
 Haati manaa tokko , “ suuta suutaan wal dubbisuu jalqabnuyyuu waa’ee rakkoo sanaa kaasnee irratti hin mari’annu ” jetteetti . 
 Kiristiyaanonni gaa’elasaanii keessatti dhiphinni isaanirra ga’e maal gochuu qabu ? 
 Rakkoo gaa’elaa cimaa ta’e tokko hiikuun rakkisaadha . 
 Fakkeenyi 15 : 22 akkas jedha : “ Mareen hin jiru yoo ta’e , wanti yaadame fiixaan hin ba’u ; warri gorsa kennan yoo baay’atan garuu , fiixaan in ba’a . ” 
 Hiriyaa gaa’elaakee wajjin teessee dhimmasaarratti mari’achuu si barbaachisa . 
 Waan fedheyyuu yoo ta’e , wanta hiriyaan gaa’elaa keessan dubbatu sammuufi garaa qulqulluudhaan dhaggeeffadhaa . 
 Kana gochuun yoo ulfaatemmoo , jaarsolii gumii Kiristiyaanaa maaliif hin mariisistan ? 
 Isaan beekumsa Caaffata Qulqullaa’oo qabu ; seera bu’uuraa Macaafa Qulqulluu hojiirra oolchuudhaanis muuxannoo qabu . 
 Namoonni kun “ akka iddoo qilleensa jabaa jalaa itti baqatanii , akka da’oo bubbee jalaa itti baqatanii ” ta’uu danda’u . — Isaayaas 32 : 2 . 
 Wal’aansoo Gootaniin Mo’uu Dandeessu 
 Roomaa 7 : 18 - 23⁠rratti falmii akkamiitu ibsame ? 
 Arraba ofii luugamuunis ta’e gocha keenya to’achuun wal’aansoo gaafata . 
 Phaawulos ergamaan wal’aansoo mataasaa wajjin godhe ilaalchisee akkas jechuudhaan barreesseera : “ Waan gaariin tokko illee , ana keessa yookiis namummaa koo isa foonii keessa akka hin jirre ani beeka ; ani waan gaarii gochuu utuman jaalladhuu hojjechuu hin danda’u . 
 Waan gaarii isa ani jaalladhu hin godhu ; waan hamaa isa ani hin jaallanne garuu nan hojjedha . 
 Ammas waanan hin jaallanne yoon godhe , egaa si’achi cubbuu isa na keessa jirutu na hojjechiisa malee , anatu isa hojjeta miti . ” 
 “ Seera cubbuu , isa bu’aa dhagna [ keenyaa ] keessatti hojjechaa ” jiruun kan ka’e , arraba keenyas ta’e kutaawwan qaama keenyaa kaanitti karaa sirrii hin taaneen fayyadamuuf hawwina . 
 Kan ta’es ta’e , qabsoo kana dhiisuu hin qabnu ; gargaarsa Yihowaatiinis mo’uu ni dandeenya . 
 19 , 20 . 
 Fakkeenyi Yesus abbootiin manaafi haadhotiin manaa arrabasaanii akka luugaman kan isaan gargaaru akkamitti ? 
 Walitti dhufeenya jaalalaafi kabajaan beekamu keessatti , jechi yaada malee dubbatamuufi hamaa ta’e iddoo hin qabu . 
 Karaa kanaan fakkeenya Yesus Kiristos hubadhu . 
 Yesus bartootasaatti jecha hamaa dubbatee hin beeku . 
 Galgala ajjeefamuuf turettillee ergamoonnisaa isaan keessaa hunda kan caalu eenyu akka ta’e wal mormaa yeroo turanitti , Ilmi Waaqayyoo isaan hin ifanne . 
 Macaafni Qulqulluun , “ Kristos akkuma waldaa kristiyaanaa jaallate , waldaadhaafis dabarsee of kenne , akkasuma abbaan manaas haadha manaa isaa haa jaallatu ! ” 
 jechuudhaan gorsa . — Efesoon 5 : 25 . 
 Waa’ee haadha manaahoo maal jedha ? 
 “ Abbaa manaa isheetiif ulfina haa kennitu ! ” 
 jedha . 
 Haati manaa abbaa manaashee kabajju jechoota arrabsootti fayyadamuudhaan isarratti iyyitii ? 
 Phaawulos , “ Kristos mataa warra dhiiraa , abbaan manaa mataa haadha manaa , Waaqayyo mataa Kristos ta’uu isaa ” barreesseera . 
 Kiristos mataasaatiif akkuma bitamu haadhotiin manaas abbootii manaa mataasaanii ta’aniif bitamuu qabu . 
 Nama gonkummaa hin qabne ta’ee guutummaatti Yesusin hordofuu kan danda’u eenyuyyuu kan hin jirre ta’uyyuu , “ faana isaa duukaa ” bu’uuf carraaqqii gochuun , abbootiin manaas ta’an haadhotiin manaa falmii arrabasaaniitti karaa dogoggora ta’een akka hin fayyadamneef godhan akka mo’an isaan gargaara . — 1 Phexros 2 : 21 . 
 Maal Baratte ? 
 • Arrabni hin to’atamne gaa’ela keessatti rakkina fiduu kan danda’u akkamitti ? 
 • Arraba luugamuun rakkisaa kan ta’e maaliifi ? 
 • Arraba keenya to’achuuf maaltu nu gargaaruu danda’a ? 
 • Gaa’elakee keessatti haalli nama dhiphisu yoo si mudate maal gochuu qabda ? 
 Wantoota Qulqulluu Ta’aniif Ilaalcha Yihowaan Qabu Qabduu ? 
 “ Eeggadhaa ! 
 Namni tokko illee . . . nama halalummaatti jiraatu yookiis nama wanta qulqullaa’aadhaan mormu hin ta’in ! ” — IBROOTA 12 : 15 , 16 . 
 Ilaalchi si’anaa tajaajiltoota Yihowaa hin to’anne isa kamidha ? 
 XIYYEEFFANNAAN biyyi lafaa wantoota qulqulluudhaaf kennu yeroodhaa gara yerootti xiqqaachaa jira . 
 Kana ilaalchisee hayyuu hawwaasummaa uummataa ( soosiyolojii ) Faransaayi kan ta’an Eedgar Mooraan akkas jedhaniiru : “ Bu’uurawwan amalli gaariin irratti hundaa’e jechuunis Waaqayyo , uumamni , biyyi dhalootaa , seenaaniifi sababa qabeeyyii ta’uun fudhatama kanaan dura qaban dhabaniiru . . . . 
 Namoonni seera amalaa isaanitti tolu hordofuu filataniiru . ” 
 Kunimmoo “ hafuura biyya lafaa ” “ namoota Waaqayyoof hin abboomamne gidduutti hojjechaa ” jiru kan argisiisudha . 
 Hafuurri kun namoota mataasaanii Yihowaadhaaf murteessaniifi olaantummaasaatiif abboomamanirratti hin hojjetu . 
 Kanaa mannaa , tajaajiltoonni Waaqayyoo waaqeffannaa Yihowaa keessatti qulqullinaaf bakka guddaa kennuunsaanii barbaachisaa akka ta’e hubataniiru . 
 Wantoonni jireenya keenya keessatti qulqulluu ta’an maalfa’i ? 
 Matadureen kun wantoota tajaajiltoota Yihowaatiif qulqulluu ta’an shan ibsa . 
 Isa ittaanu keessattimmoo , walga’iiwwan keenya warra qulqulluu ta’anirratti xiyyeeffanna . 
 Haata’u malee jechi “ qulqulluu ” jedhu maal argisiisa ? 
 2 , 3 . ( a ) Caaffanni Qulqullaa’aan qulqullina Yihowaa kan ibsan akkamitti ? 
 ( b ) Maqaa Yihowaa akka waan qulqulluutti ilaaluu kan qabnu maaliifi ? 
 Afaan Ibrootaa Macaafni Qulqulluun ittiin barreeffameen jechi “ qulqulluu ” jedhu yaada adda ta’uu jedhu kan dabarsudha . 
 Waaqeffannaarratti garuu jechi kun haala adda ta’een itti hojjetama . 
 Yihowaan karaa hundaanuu qulqulluudha . 
 Kanaaf , “ Isa Hundarra Qulqulluu Ta’e ” jedhameera . 
 ( Fakkeenya 9 : 10 , NW ; 30 : 3 , NW ) Israa’el durii keessatti , hangafni lubootaa daraaraa warqee marata mataatti qabsiifamurratti jechoonni “ Waaqayyoof kan qulqullaa’e ” jedhan irratti qirixaman kaa’ata ture . 
 ( Ba’uu 28 : 36 , 37 ) Suraafelonniifi kirubeelonni teessoo Yihowaa dura jiraniifi samiirratti argaman , “ Qulqulluu ! 
 Qulqulluu ! 
 Qulqulluu dha Waaqayyo ” jedhanii akka lallaban Caaffata Qulqulluu keessatti ibsameera . 
 ( Isaayaas 6 : 2 , 3 ; Mul’ata 4 : 6 - 8 ) ) Irra deddeebi’amuunsaa qulqullinnisaa hundaa ol ta’uusaa kan ibsuudha . 
 Dhugumayyuu inni Madda wanta qulqulluu ta’e hundaati . 
 Maqaan Yihowaa qulqulluudha . 
 Faarfatichi ajaa’ibsiifamuudhaan akkas jedheera : “ Maqaa kee isa guddaadhaa fi isa sodaatamaadhaafis galata haa galchan ! 
 Inni dhuguma qulqulluu dha ! ” 
 ( Faarfannaa 99 : 3 ) Yesusis akkas jennee akka kadhannu nu barsiiseera : “ Yaa isa waaqa irra jirtu abbaa keenyaa ! 
 Maqaan kee qulqulluu ta’ee haa eegamu . ” 
 Maariyaam haati Yesusimmoo akkas jetteetti : “ Garaan koo gooftaa kootiif hooqubaa dhi’eessa ; . . . waan guddaa anaaf godhe ; maqaan isaa qulqulluu dha . ” 
 Tajaajiltoota Yihowaa hamma taanetti , maqaa kana akka qulqulluutti ilaaluufi wanta maqaa qulqulluu ta’e kanarratti arrabsoo fidurraa fagaachuu qabna . 
 Kana malees , wanta Yihowaan akka qulqulluutti ilaalu akka qulqulluutti ilaaluudhaan ilaalcha inni wantoota qulqulluu ta’aniif qabu qabaanna . — Amos 5 : 14 , 15 . 
 Yesusiif Ulfina Guddaa Kennuu Kan Qabnu Maaliifi ? 
 Macaafni Qulqulluun Yesusiin “ isa tokkicha qulqulluu ” kan jedhu maaliifi ? 
 Yesus “ ilma tokkicha ” Waaqayyo isa qulqulluu waan ta’eef innis qulqulluu ta’ee uumame . 
 Kanaaf , “ isa tokkicha qulqulluu Waaqayyoo ” jedhameera . 
 Maariyaam kan isa deesse humna hafuura qulqulluutiin waan ta’eef , Yesus samiirraa gara lafaa yeroo dhufu qulqulluu ta’ee itti fufeera . 
 Ergamaan Waaqayyoo tokko Maariyaamiin akkas jedhee ture : “ Hafuurri qulqulluun si irra in bu’a , . . . kanaafis mucichi si irraa dhalatu kun qulqulluudhaa fi ilma Waaqayyoo jedhamee in waamama . ” 
 Kiristiyaanonni Yerusaalem jiraatan yeroo Yihowaatti kadhannaa dhiheessan ilma Waaqayyootiin al lama ‘ Yesus hojjetaa kee isa qulqulluu ’ jedhaniiru . — Hojii Ergamootaa 4 : 27 , 30 . 
 Yesus yeroo lafarra turetti hojii qulqulluu akkamii raawwatee ture ? 
 Dhiignisaa gati - jabeessa kan ta’e maaliifi ? 
 Yesus yeroo lafarra ture hojii qulqulluu raawwatu qaba ture . 
 Dh.K.B . bara 29⁠tti yeroo cuuphame , mana qulqullummaa hafuuraa Yihowaa isa guddaa keessatti Hangafa Lubaa ta’ee muudameera . 
 Akkasumas , du’a aarsaa du’eera . 
 Dhiignisaa inni dhangala’e , furii ilmaan namootaa cubbamoo ta’an fayyisu ta’eera . 
 Kanaafuu , dhiiga Yesus ‘ isa gati - jabeessa ’ akka qulqulluutti ilaaluu qabna . — 1 Phexros 1 : 19 . 
 Ilaalchi Yesusiif qabnu maalidha ? 
 Maaliif ? 
 Karaa Yesus Kiristos isa Mootiifi Luba keenya ta’eef ulfina guddaa kennuu itti dandeenyu yeroo ibsu Phaawulos ergamaan akkas jedheera : “ Kanaafis Waaqayyo [ Ilmasaa ] waan hundumaa irra caalchisee guddaa ol isa qabe ; maqaa isa maqaa kam irra iyyuu caalu kenneeraaf . 
 Kanaanis warri bantii waaqaa keessa jiran , warri lafa irraa , warri lafa jala jiranis hundinuu ulfina maqaa Yesusiif jilbeenfatanii akka sagadan godhe . 
 Arrabni hundinuus , ulfina Waaqayyoo abbaatiif , Yesus Kristos gooftaa akka ta’e beeksisuuf jiru . ” 
 Geggeessaafi Mootii keenya isa bulchaa jiru , isa mataa gumii Kiristiyaanaa ta’e Yesusiif gammachuudhaan abboomamuudhaan , ilaalcha Yihowaan wantoota qulqulluu ta’aniif qabu qabaachuu keenya argisiisuu dandeenya . — Maatewos 23 : 10 ; Qolosaayis 1 : 18 . 
 Kiristosiif abboomamuu keenya argisiisuu kan dandeenyu akkamitti ? 
 Kiristosiif abboomamuun namoota yeroo ammaatti hojiisaa akka geggeessan muudamaniif ulfina sirrii kennuus kan dabalatudha . 
 Qaamni Olaanaa Kiristiyaanota hafuuraan dibamanirraa ijaarameefi ilaaltonni olaanaa waajjiroota damee , koonyaa , aanaafi gumiirratti Qaama Olaanaatiin muudaman itti gaafatamummaansaanii qulqulluu akka ta’e beekamuu qaba . 
 Kanaafuu qophii kanaaf ulfina guddaa kennuufi abboomamuu qabna . — Ibroota 13 : 7 , 17 . 
 Saba Qulqulluu 
 8 , 9 . ( a ) Israa’eloonni saba qulqullaa’aa kan ta’an karaa kamiini ? 
 ( b ) Yihowaan Israa’eloonni seera bu’uuraa qulqullummaa akka gaariitti akka hubatan kan godhe akkamitti ? 
 Yihowaan saba Israa’elii wajjin waadaa galee ture . 
 Hariiroon kunimmoo saba adda ta’e kanaaf ulfina guddaa argamsiisee ture . 
 Qulqullaa’anii ykn addaan baafamanii turan . 
 Yihowaaniyyuu akkas jedheeraan : “ Ani Waaqayyo qulqulluu waanan ta’eef , isin kan koo akka taatanitti saba warra kaanittii addaan waanan isin baaseef , isinis immoo qulqulloota ta’aa ! ” — Lewwoota 19 : 2 ; 20 : 26 . 
 Akkuma sabni Israa’el hundeeffameen Yihowaan , seera bu’uuraa qulqullummaa akka gaariitti isaan hubachiiseera . 
 Tulluu Abboommii Kurnan itti isaaniif kennametti yoo bu’an akka du’an itti himamee ture . 
 Kunis Tulluun Siinaa qulqulluu ta’ee ilaalamuusaa kan argisiisudha . 
 ( Ba’uu 19 : 12 , 23 ) Lubummaan , godoon qulqullaa’aaniifi mi’isaa akka qulqulluutti ilaalamu turan . 
 ( Ba’uu 30 : 26 - 30 ) Haalli gumii Kiristiyaanaahoo maal fakkaata ? 
 10 , 11 . 
 Gumiin Kiristiyaanota dibamoo qulqulluudha kan jedhamu maaliifi ? 
 Kunoo ‘ hoolota kan biraarratti ’ dhiibbaa akkamii geessisa ? 
 Gumiin Kiristiyaanota dibamoo ija Yihowaa duratti qulqulluudha . 
 Guutummaan garee Kiristiyaanota dibamoo lafarra jiranii mana qulqullummaa hafuuraa isa guddaa kan bakka bu’an ta’uu baataniyyuu , yeroo lafarra jiraatan kamittiyyuu mana qulqullummaatti fakkeeffamaniiru . 
 Yihowaan hafuurasaatiin mana qulqullummaa sana keessa jiraata . 
 Phaawulos ergamaan akkas jedhee barreesseera : “ Guutummaan ijaarsa sanaa isumaan [ Yesus Kiristosiin ] walitti qabamee , mana qulqullummaa Waaqayyoo ta’uudhaaf gooftaatti in guddata . 
 Isinis immoo isumaan mana isa Waaqayyo hafuura isaatiin keessa jiraatu taatanii itti ijaaramuu keessan . ” — Efesoon 2 : 21 , 22 ; 1 Phexros 2 : 5 , 9 . 
 Itti dabalees Phaawulos Kiristiyaanota dibamoodhaaf akkas jedhee barreesseera : “ Isin mana qulqullummaa Waaqayyoo akka taatan , hafuurri Waaqayyoos isin keessa buufatee akka jiru hin beektanii ree ? . . . 
 Manni qulqullummaa Waaqayyoo dhuguma qulqulluu dha , innis isin . ” 
 Yihowaan hafuurasaatiin Kiristiyaanota dibamoo gidduu ni ‘ buufata , isaan gidduus in deddeebi’a . ’ 
 ‘ Hojjetaa ’ isaaf amanamaa ta’e geggeessuusaa ittuma fufa . 
 ‘ Hoolonni kan biraa ’ mirga kutaa mana qulqullummaa kanaa wajjin sassaabamuuf argatan guddisanii ilaalu . — Yohannis 10 : 16 ; Maatewos 25 : 37 - 40 . 
 Wantoota Jireenya Kiristiyaanummaa Keessatti Qulqulluu Ta’an 
 Wantoonni jireenya keenya keessatti qulqulluu ta’an maalfa’i ? 
 Maaliif ? 
 Wantoonni jireenya Kiristiyaanota dibamoofi hiriyootasaanii wajjin wal qabatan baay’een qulqulluu ta’uunsaanii beekamaadha . 
 Hariiroon Yihowaa wajjin qabnus qulqulluudha . 
 ( 1 Seenaa 28 : 9 ; Faarfannaa 36 : 7 ) Hariiroo kanaaf bakka guddaa waan kenninuuf wanti tokko ykn namni , nuufi Waaqa keenya Yihowaa gidduu akka seenu hin heyyamnu . 
 ( 2 Seenaa 15 : 2 ; Yaaqoob 4 : 7 , 8 ) Kadhannaan hariiroo Yihowaa wajjin qabnu eeguuf gahee guddaa qaba . 
 Daani’el raajichaaf kadhannaan qulqulluu waan tureef , lubbuusaallee balaarra kan buusu ta’uyyuu akkuma amalasaa kadhannaa dhiheessuusaa itti fufee ture . 
 ( Daani’el 6 : 7 - 11 ) ‘ Kadhannaan warra Waaqayyoof qulqullaa’anii ’ ykn Kiristiyaanota dibamoo , ixaana mana qulqullummaa keessatti aarfamuu wajjin wal fakkeessameera . 
 Ixaanaan fakkeeffamuunsaa kadhannaan qulqulluu ta’uusaa kan argisiisudha . 
 Waaqa isa uumama cufarratti Olaantummaa qabu wajjin kadhannaadhaan wal qunnamuun mirga guddaadha ! 
 Dhugumayyuu , kadhannaan jireenya keenya keessatti wanta qulqulluu ta’ee eegamudha . 
 Humna isa kamtu qulqulluudha ? 
 Humni kun jireenya keenya keessatti akka hojjetu heyyamuu kan qabnu akkamitti ? 
 Kiristiyaanonni dibamoonis ta’e hiriyoonnisaanii , humni yeroo hundumaa jireenyasaanii keessatti akka qulqulluutti ilaaluu qaban hafuura qulqulluudha . 
 Hafuurri kun humna Yihowaa si’a ta’u , yeroo hundumaa hojiisaa kan raawwatu jaalala Waaqayyoo Isa Qulqulluu ta’ee wajjin haala wal simuun waan ta’ef ‘ hafuura qulqulluu ’ ykn ‘ qulqullummaa isa hafuuraa ’ jedhamee waamamuunsaa sirriidha . 
 Yihowaan tajaajiltoonnisaa misiraachoo akka lallabaniif hafuura qulqulluudhaan humna isaaniif kenna . 
 Namoota hafuura qulqulluutiif ‘ abboomaman , ’ akkasumas akka fedha fooniitti utuu hin ta’in akka “ jireenya hafuuraatti ” jiraataniif hafuurasaa kennaaf . 
 Humni guddaan kun , Kiristiyaanonni amalawwan gaarii “ ija hojii hafuuraa ” ta’an akka horatan , akkasumas “ jireenya qullaa’aa , jireenya namoota Waaqayyoof ta’u ” akka jiraataniif isaan gargaara . 
 Hafuura qulqulluu akka qulqulluutti kan ilaallu yoo ta’e , wanta hafuura kana gaddisiisu ykn hojii inni jireenya keenya keessatti raawwatu gufachiisu kamirraayyuu ni fagaanna . — Efesoon 4 : 30 . 
 Mirgi Kiristiyaanonni dibamoon akka qulqulluutti ilaaluu qaban maalidha ? 
 Hoolonni kan biraahoo mirga kanarratti qooda kan fudhatan akkamitti ? 
 Maqaa Yihowaa isa Waaqa Qulqulluu ta’eetiin waamamuufi Dhugaa Baatotasaa ta’uuf mirgi argannes wanta akka qulqulluutti ilaallu kan biraati . 
 ( Isaayaas 43 : 10 - 12 , 15 ) Yihowaan , Kiristiyaanonni dibamoon “ kakuu haaraadhaaf hojjechuu ” akka danda’an isaan godheera . 
 Kanaaf , ‘ wangeela mootummaa ’ akka lallabaniifi ‘ saba hundumaa bartoota ’ akka taasisan hojiin isaaniif kennameera . 
 Hojii isaaniif kenname kana amanamummaadhaan raawwachaa jiru ; namoonni hoolotaan fakkeeffamaniifi miliyoonaan lakkaa’aman , Kiristiyaanota dibamoodhaan fakkeenyaan akkas jedhu : “ Waaqayyo sii wajjin akka jiru waan dhageenyeef , nuyis sii wajjin achi in dhaqna . ” 
 ( Zakaariyaas 8 : 23 ) Namoonni kun , Kiristiyaanota dibamoo ‘ Waaqayyo keenyaaf hojjetaniif ’ karaa hafuuraa ‘ qottootaafi ’ namoota ‘ wayinii dhaaban ’ ta’anii tajaajilu . 
 Karaa kanaan , hoolonni kan biraa Kiristiyaanonni dibamoon addunyaa maratti hojiisaanii akka fiixaan baasaniif guddaa ni gargaaru . — Isaayaas 61 : 5 , 6 . 
 Hojiin Phaawulos ergamaan akka qulqulluutti ilaale maalidha ? 
 Nuyis ilaalcha akkasii kan qabnu maaliifi ? 
 Fakkeenyaaf , Phaawulos ergamaan namoota tajaajilasaanii akka waan qulqulluutti ilaalan keessaa isa tokko ture . 
 Waa’ee mataasaa ilaalchisee akkas jedhee ture : “ Warra saba Waaqayyoo hin ta’iniif hojjetaa Kristos Yesus ta’ee , wangeela Waaqayyoof akka lubaatti hojjechuudhaaf ayyaana argadheera . ” 
 Yeroo Kiristiyaanota Qorontosiif barreessettis tajaajillisaa “ wanta gati - jabeessa ” akka ta’e dubbateera . 
 Tajaajila keenyaan ‘ waan Waaqayyo jedhe ’ akka beekamu goona . 
 Kanaaf , Kiristiyaanota dibamoos taane hoolota kan biraa , mirga dhugaa ba’uurratti hirmaachuuf arganne akka qulqulluutti ilaalla . 
 ‘ Waaqayyoon Sodaachuutti Jiraachuudhaan Qulqullummaa Fiixaan Baafadhaa ’ 
 Namoota ‘ wanta qulqulluudhaan morman ’ akka hin taaneef maaltu nu gargaaruu danda’a ? 
 Phaawulos ergamaan , obboloonni Kiristiyaanaa ‘ wanta qulqullaa’aadhaan kan morman ’ akka hin taane isaan akekkachiiseera . 
 Kanaa mannaa , ‘ wanti akka hidda hadhaa’aa isaan gidduutti biqilee rakkina akka hin kaafneefi baay’eenis ittiin akka hin xuroofne eeggachuudhaan jireenya qulqullaa’aadhaaf akka dhama’an ’ isaan gorseera . 
 Jechi “ hidda hadhaa’aa ” jedhame , namoota muraasa gumii Kiristiyaanaa keessatti argamaniifi akkaataa wantoonni tokko tokko itti raawwatamanirratti dogoggora barbaadan kan argisiisudha . 
 Fakkeenyaaf , ilaalcha Yihowaan qulqullina gaa’elaafi amalaatiif qabuu wajjin kan walii hin galle ta’uu danda’u . 
 Yookiin barumsa gantootaa , “ dubbii midhaan hin qabne isa wanta qulqullaa’aadhaan mormu ” akkasumas namoota ‘ dhugaa irraa kaachisu ’ babal’isuurratti hirmaatu ta’a . — 2 Ximotewos 2 : 16 - 18 . 
 Kiristiyaanonni dibamoon ilaalcha Yihowaan qulqullinaaf qabu calaqqisiisuuf carraaqqii walirraa hin cinne gochuun kan isaan barbaachisu maaliifi ? 
 Phaawulos obbolootasaa dibamoo ta’aniif akkas jedhee barreessee ture : “ Yaa michoota ko ! 
 Abdii kana erga qabaannee , kottaa , waanuma dhagna keenyaa fi hafuura keenya xureessuttii of in qulleessinaa ; Waaqayyoon sodaachuutti jiraachuudhaanis qulqullummaa fiixaan in baafannaa . ” 
 Jechi kun Kiristiyaanonni dibamoon , ‘ waamicha isa waaqa irraa keessaa hirmaatan ’ karaa hundaanuu ilaalcha Yihowaan wantoota qulqulluu ta’aniif qabu calaqqisiisuuf carraaqqii gochuu akka qaban kan argisiisudha . 
 Haaluma wal fakkaatuun , Phexros ergamaan obbolootasaa hafuuraan dibaman akkas jedhee gorseera : “ Akka ijoollee abboomamanii ta’aa malee , kajeellaa foonii isa bara gowwummaa keessanii duukaa hin luucca’inaa ! 
 Inni isin waame qulqulluu akkuma ta’e , isinis adeemsa keessan hundumaan qulqulloota ta’aa ! ” — 1 Phexros 1 : 14 , 15 . 
 18 , 19 . ( a ) Miseensoonni “ tuuta sonaan baay’ee ” ilaalcha Yihowaan wantoota qulqulluu ta’aniif qabu qabaachuusaanii kan argisiisan akkamitti ? 
 ( b ) Mataduree ittaanutti wantoota jireenya Kiristiyaanummaa keenya keessatti qulqulluu ta’an kan biroo kamfaa ilaalla ? 
 Waa’ee “ tuuta sonaan baay’ee ” ‘ rakkina isa guddaarraa ’ oolaniihoo maal jechuutu danda’ama ? 
 Isaanis ilaalcha Yihowaan wantoota qulqulluu ta’aniif qabu qabaachuusaanii argisiisuu qabu . 
 Macaafa Mul’ataa keessatti , oobdii mana qulqullummaa hafuuraa isa lafaarratti tajaajila qulqulluu akka dhiheessan godhamanii ibsamaniiru . 
 Furii Yesusitti waan amananiif , fakkeenyaan “ uffata isaanii dhiiga hoolichaatiin miiccatanii addeeffataniiru . ” 
 Kunimmoo , Yihowaa duratti qajeeloo ta’anii akka ilaalaman godha , ‘ waanuma dhagna isaaniifi hafuura isaanii xureessuttii akka of qulleessan , akkasumas Waaqayyoon sodaachuutti jiraachuudhaan qulqullummaa fiixaan akka baafataniif ’ isaan dirqisiisa . 
 Kiristiyaanonni dibamoonis ta’e hiriyoonnisaanii wanti jireenyasaanii keessatti bakka guddaa kennaniif , utuu walirraa hin kutin Yihowaa waaqeffachuuf walitti qabamuufi Dubbiisaa qayyabachuudha . 
 Yihowaan , walga’iiwwan sabasaa akka qulqulluutti ilaala . 
 Mataduree ittaanutti , ilaalcha Yihowaan wantoota qulqulluu barbaachisaa ta’an kanaaf qabu qabaachuu kan dandeenyu akkamittiifi maaliif akka ta’e ilaalla . 
 Irra Deebi’uuf 
 • Ilaalchi biyya lafaa tajaajiltoota Yihowaa biratti fudhatama hin qabne maalidha ? 
 • Maddi wanta qulqulluu ta’e hundaa Yihowaadha kan jennu maaliifi ? 
 • Qulqullummaa Yesusiif ulfina akka kenninu argisiisuu kan dandeenyu akkamitti ? 
 • Wantoonni jireenya keenya keessatti akka qulqulluutti ilaaluu qabnu maalfa’i ? 
 Walga’iiwwan Keenya Warra Qulqulluu Ta’aniif Ulfina Kennuu 
 “ Ani gara tulluu koo isa qulqullaa’aatti ol nan baasa ; mana kadhataa isa kan kootii keessattis isaan nan gammachiisa . ” — ISAAYAAS 56 : 7 . 
 Walga’iiwwan keenyaaf ulfina sirrii ta’e kennuu ilaalchisee Caaffanni Qulqullaa’aan maal jedha ? 
 YIHOWAAN Kiristiyaanota dibamoos ta’e michootasaanii sabasaa ta’an , ‘ tulluu isaa isa qulqullaa’aatti ’ akka isa waaqessaniif sassaabeera . 
 “ Mana kadhataa ” mana qulqullummaasaa isa hafuuraa ta’e , isa “ saba hundumaaf mana kadhataa ” jedhame keessatti isaan gammachiisaa jira . 
 ( Isaayaas 56 : 7 ; Maarqos 11 : 17 ) Kunimmoo waaqeffannaan Yihowaa qulqulluufi bakka guddaan kan kennamuuf ta’uusaa kan argisiisudha . 
 Walga’iiwwan qayyabannaafi waaqeffannaadhaaf itti walitti qabamnuuf ulfina kennuudhaan , ilaalcha Yihowaan wantoota qulqulluu ta’aniif qabu qabaachuu keenya argisiisna . 
 Yihowaan bakka waaqeffannaadhaaf filate akka qulqulluutti akka ilaalu kan argisiisu maalidha ? 
 Yesusis ilaalcha akkasii akka qabu kan argisiise akkamitti ? 
 Israa’el durii keessatti , bakki Yihowaan waaqeffannaasaatiif filate akka qulqulluutti ilaalama ture . 
 Godoon qulqullaa’aanis ta’e miinisaa “ hundumaa irra kan qulqullaa’an ” akka ta’aniif kan dibamaniifi kan qulqulleeffaman turan . 
 ( Ba’uu 30 : 26 - 29 ) Kutaawwan godichaa lamaan “ Iddoo qulqulluu ” akkasumas “ Iddoo isa hundumaa irra caalaa qulqulluu ” jedhamaniiru . 
 Godichi yeroo booda mana qulqullummaa isa Yerusaalem jirutti jijjiirameera . 
 Yerusaalem bakka waaqeffannaa Yihowaa waan taateef , “ mandara qulqullooftuu ” jedhamtetti . 
 ( Nahimiiyaa 11 : 1 ; Maatewos 27 : 53 ) Yesusis lafarra yeroo turetti , mana qulqullummaatiif ulfina akka kennu argisiisee ture . 
 Namoota tuffiidhaan daldalaaf mana qulqullummaatti fayyadamaniifi karaa gabaabaa keessa darbanii deeman godhatanitti aaree ture . — Maarqos 11 : 15 , 16 . 
 Walga’iiwwan Israa’elootaa qulqulluu akka turan kan argisiisu maalidha ? 
 Israa’eloonni utuu walirraa hin kutin Yihowaa waaqeffachuufi Seerasaa isa dubbifamu dhaggeeffachuuf walitti qabamu turan . 
 Guyyoota ayyaanaasaanii keessaa tokko tokko walga’iiwwan qulqullaa’oo ykn walga’iiwwan gurguddaa jedhanii kan waaman si’a ta’u , kunis walga’iiwwan sun qulqulluu akka turan kan argisiisudha . 
 ( Lewwoota 23 : 2 , 3 , 36 , 37 ) Walga’iiwwan sabaa bara Izraafi Nahimiiyaatti turanirratti , Lewwoonni ‘ seericha jara in hubachiisu ’ turan . 
 Yeroo kanatti “ wanta seerichi jedhu yeroo dhaga’an sana garaan isaanii raafamee waan boo’aniif ” Lewwoonni , “ guyyaan kun Waaqayyo gooftaa keessaniif qulqullaa’aa waan ta’eef , isin hin gaddinaa , hin boo’inaas ! ” 
 ittiin jedhan . 
 Israa’eloonnis guyyaa torbaaf ‘ gammachuu baay’ee guddaadhaan ’ Ayyaana Gordommaa ayyaaneffatan . 
 Kana malees , “ Izraan guyyaa duraatii jalqabee hamma guyyaa xumura ayyaanichaatti , guyyaa guyyaatti macaafa seera Waaqayyoo keessaa in dubbise ; jarri ayyaanicha guyyaa torba in ayyaaneffatan ; akka seerichaatti immoo guyyaa saddeettaffaatti walga’ii qulqullaa’aatu ture . ” 
 ( Nahimiiyaa 8 : 7 - 11 , 17 , 18 ) Dhugumayyuu walga’iiwwan kun qulqulluu kan ta’aniifi namoonni achirratti argaman ulfina kennuufii kan qaban turan . 
 Walga’iiwwan Keenya Qulqulluudha 
 4 , 5 . 
 Bifawwan walga’ii keenya warra kamtu walga’iiwwan keenya qulqulluu ta’uusaanii mirkaneessa ? 
 Yeroo ammaatti Yihowaan magaalaa qulqulluu manni qulqullummaa waaqeffannaasaatiif murteeffame keessa jiru lafarraa akka hin qabaanne beekamaadha . 
 Ta’us , walga’iiwwan Yihowaa waaqessuuf walitti itti qabamnu qulqulluu ta’uusaanii dagachuu hin qabnu . 
 Torbanitti guyyaa sadii , Caaffata Qulqullaa’aa dubbisuufi qayyabachuuf wal geenya . 
 Akkuma bara Nahimiiyaa dubbiin Yihowaa ‘ hiikamee in ibsama . ’ 
 ( Nahimiiyaa 8 : 8 ) Walga’iiwwan keenya hundi jalqabamanii kan xumuraman kadhannaadhaan si’a ta’u , baay’eesaaniirrattimmoo faarfannaa galataatiin Yihowaa ni faarfanna . 
 ( Faarfannaa 26 : 12 ) Dhugumayyuu , walga’iiwwan gumii , kutaa waaqeffannaa keenyaa yaada keenya sassaabnee kabajaan dhaggeeffachuu qabnudha . 
 Yihowaan sabnisaa isa waaqessuuf , Dubbiisaa qayyabachuufi Kiristiyaanota hidhata amantiisaanii ta’anii wajjin ta’uuf yeroo walitti qabaman isaan eebbisa . 
 Yeroo walga’iin geggeeffamutti , ‘ eebbi jireenya hin darbinee achirratti akka argamu Waaqayyo akka abboome ’ mirkanaa’oo ta’uu dandeenya . 
 ( Faarfannaa 133 : 1 , 3 ) Walga’iiwwan sanarratti kan argamnuufi sagantaa hafuuraa kana xiyyeeffanaadhaan kan dhaggeeffannu taanaan ni eebbifamna . 
 Kana malees , Yesus akkas jedheera : “ Iddoo namoonni lama yookiis sadii maqaa kootiin walitti qabamanitti , ani achitti isaan gidduutti nan argama . ” 
 Yaanni naannoo caqasa kanaa jiru waa’ee jaarsolii gumii rakkoowwan cimaa namoota lama gidduutti uumame hiikanii kan dubbatu ta’uyyuu , seerri bu’uuraasaa walga’iiwwan gumiitiifis ni hojjeta . 
 Yesus Kiristos yeroo maqaasaatiin walitti qabamnutti hafuura qulqulluudhaan nu gidduutti kan argamu erga ta’ee , walga’iiwwan kana akka qulqulluutti ilaaluu hin qabnuu ? 
 Gurguddaas haa ta’an xixinnoo , waa’ee bakkawwan walga’ii keenyaa maal jechuutu danda’ama ? 
 Yihowaan mana qulqullummaa namni ijaare keessa akka hin jiraanne beekamaadha . 
 Haata’u malee , Galmawwan Mootummaa keenya bakka waaqeffannaa dhugaati . 
 Dubbii Waaqayyoo qayyabachuuf , kadhannaadhaan isatti dhihaachuufi faarfannaadhaan isa galateeffachuuf achitti wal geenya . 
 Galmawwan Walga’iis akkasuma . 
 Galmawwan gurguddaan walga’ii koonyaa keenyaaf kireeffataman , kan akka galma walga’ii , galma eegziibishiniifi istaadiyemii , yeroo walga’iiwwan qulqulluu ta’an itti geggeeffamanitti bakkawwan waaqeffannaati . 
 Walga’iiwwan waaqeffannaa akkasii kun gurguddaas ta’an xixinnoo ulfina kennuufii kan qabnu si’a ta’u , kanas ilaalchaafi amala keenyaan argisiisuu qabna . 
 Karaawwan Walga’iiwwan Keenyaaf Ulfina Akka Kenninu Itti Argisiisnu 
 Walga’iiwwan keenyaaf ulfina akka kenninu karaa ifa ta’e kamiin argisiisuu dandeenya ? 
 Walga’iiwwan keenyaaf ulfina akka kenninu karaawwan adda addaatiin ifatti argisiisuu dandeenya . 
 Karaan inni tokko , yeroodhaan argamanii faarfannaa Mootummichaarratti hirmaachuudha . 
 Faarfannaawwan kun baay’eensaanii akka kadhannaatti kan dhihaatan waan ta’aniif ulfina guddaadhaan faarfatamuu qabu . 
 Phaawulos ergamaan Faarfannaa 22⁠rraa caqasuudhaan waa’ee Yesus akkas jechuudhaan barreesseera : “ Obboloota kootti maqaa kee nan beeksisa , waldaa keessattis sin faarfadha . ” 
 Kanaaf , dura taa’aan sagantichaa faarfannaa faarfatamu utuu hin beeksisin teessuma keenya qabachuufi yeroo faarfannu hiika jechoota achirra jiranirratti xiinxalaa faarfachuuf murtoo gochuu qabna . 
 Faarfannaan keenya miira faarfatichaa isa akkas jedhu kan argisiisu haa ta’u : “ Walga’ii gara - qajeelotaa keessatti , waldicha keessattis Waaqayyoon garaa guutuudhaan nan galateeffadha ! ” 
 ( Faarfannaa 111 : 1 ) Eeyyee , faarfannaan galataa Yihowaadhaaf dhiheessinu , utuu sa’aatiin walga’iiwwan keenyaa hin ga’in dursanii argamuufi hanga xumuraatti turuuf sababii gaarii ta’a . 
 Kadhannaawwan walga’iiwwan keenyarratti dhihaatan karaa ulfina qabeessa ta’een xiyyeeffannaadhaan dhaggeeffachuun barbaachisaa ta’usaa kan argisiisu fakkeenya Macaafa Qulqulluu isa kamidha ? 
 Walga’iiwwan keenya hundaaf bakka guddaa akka kenninu kan nu taasisu kan biraanimmoo , kadhannaa namoota walitti qabaman bakka bu’uudhaan dhihaatudha . 
 Yeroo tokko Kiristiyaanonni jaarraa jalqabaa Yerusaalemitti argaman walitti qabamanii “ erga takkaa sagalee isaanii ol fudhatanii Waaqayyoon ” kadhachaa turan . 
 Kanaan kan ka’es , ari’atamni jiraatuyyuu “ dubbii Waaqayyoo ija jabummaadhaan ” dubbachuusaanii itti fufaniiru . 
 Namoonni achitti argaman yeroo kadhannaan sun godhamutti yaadisaanii akka badu godhu jennee yaannaa ? 
 Lakki , kanaa mannaa “ erga takkaa ” kadhachaa turan . 
 Kadhannaawwan walga’ii keenyarratti dhihaatan , miira namoota achitti argamanii kan ibsan waan ta’aniif , karaa ulfina qabeessa ta’een xiyyeeffannaadhaan dhaggeeffachuu qabna . 
 Uffannaafi amalaan walga’iiwwan keenya qulqulluu ta’aniif ulfina akka kenninu argisiisuu kan dandeenyu akkamitti ? 
 Akkaataa uffannaa keenyaanis walga’iiwwan keenyaaf ulfina akka kenninu argisiisuu dandeenya . 
 Akkaataan uffannaafi rifeensa keenyaa walga’iiwwan keenyaaf ulfina guddaa dabaluu danda’a . 
 Phaawulos ergamaan akkas jechuudhaan nu gorseera : “ Lafa kadhata godhatanitti immoo warri dhiiraa yaada dheekkamsaa fi qoccollootiin utuu hin ta’in , yaada qullaa’aadhaan harka isaanii ol kaasanii akka kadhatan nan barbaada . 
 Warri dubartii immoo amalli isaan argisiisan mataa tolfachuutti warqeedhaa fi callee naqachuutti , uffata gati - jabeessa uffachuutti , keessa ba’uudhaan of kuuluu utuu hin ta’in , uffata qajeelaa fakkaatu akka ta’utti uffachuudhaan maal naan jedhuudhaan , of qabuudhaanis haa ta’u ! 
 Dubartoota Waaqayyoof in saganna jedhaniif akka ta’uttis , wanta gaarii haa argisiisan . ” 
 Walga’iiwwan koonyaa gurguddaarratti yeroo argamnu , uffanni keenya haala qilleensaatiif mijaa’aa ta’uyyuu ulfina qabeessa ta’uu qaba . 
 Kana malees , walga’iiwwan kanaaf ulfina kan kenninu yoo ta’e , utuu sagantichi geggeeffamuu nyaachuufi maastikaa alanfachuurraa of qusanna . 
 Akkaataan uffannaafi amalli walga’iiwwan keenyarratti argisiisnu , Yihowaadhaaf , waaqeffannaasaatiif , akkasumas obboloota keenyaaf ulfina fida . 
 Amala Saba Waaqayyootiif Ta’u 
 Phaawulos ergamaan walga’iiwwan Kiristiyaanaa keenyarratti amala baay’ee gaarii ta’e argisiisuu akka qabnu kan ibse akkamitti ? 
 Phaawulos ergamaan , 1 Qorontos , boqonnaa 14⁠rratti walga’iiwwan Kiristiyaanaa akkamitti geggeeffamuu akka qaban ilaalchisee gorsa gaarii kenneera . 
 Achiis akkas jechuudhaan xumure : “ Wanti hundinuu garuu akka tolutti , sabiriidhaanis hojjetamuutu irra jira . ” 
 Walga’iiwwan keenya kutaa sochiiwwan gumii Kiristiyaanaa isa barbaachisaa si’a ta’an , walga’iiwwan kanarratti amala nama Yihowaa waaqeffatu tokkoof ta’u argisiisuutu nurraa eegama . 
 11 , 12 . ( a ) Ijoolleen walga’iiwwan keenyarratti argaman maal hubachuu qabu ? 
 ( b ) Walga’iiwwan keenyarratti ijoolleen karaa kamiin amantaasaanii ibsuu danda’u ? 
 Keessumaa ijoolleen , amala walga’iiwwan keenyarratti argisiisuu qaban ilaalchisee leenjiin kennamuufii qaba . 
 Warri Kiristiyaana ta’an , Galmi Mootummaas ta’e bakki Qayyabannaan Kitaabaa itti godhamu bakka taphaa akka hin taane ijoolleesaaniitti himuu qabu . 
 Bakkawwan kun bakka Yihowaa itti waaqessinuufi Macaafa Qulqulluu itti qayyabannudha . 
 Solomoon Mootichi , inni ogeessa ta’e akkas jechuudhaan barreesseera : “ Mana Waaqayyootti yommuu ol lixxu miilla kee eeggadhu ! 
 Dhaga’uudhaaf ol lixi ! ” 
 ( Lallaba 5 : 1 ) Museenis , namoota gurguddaas ta’e “ ijoollota ” akka walitti qaban Israa’eloota barsiisee ture . 
 Akkas jedhe : “ Saba sana , . . . 
 Waaqayyo gooftaa keessaniif dhaga’uu fi isa sodaachuu akka baranii fi dubbii abboommii isaa kana hundumaas gaarii godhanii akka eeganiif walitti sassaabaa ! 
 Ijoolleen isaanii warri seera kana hin beeknes biyya isa Yordaanosin ceetanii qabachuuf jirtan sana keessatti bara hundumaa isa dhaga’anii Waaqayyo gooftaa keessan sodaachuu haa baran ! ” — Keessa Deebii 31 : 12 , 13 . 
 Haaluma wal fakkaatuun har’as , ijoolleen walga’iirratti kan argaman dhaga’uufi barachuufidha . 
 Ijoolleen barumsawwan Macaafa Qulqulluu bu’uura ta’an xiyyeeffannaadhaan hordofuufi hubachuu erga jalqabanii kaasee , yaada gabaabaa kennuudhaan amantiisaanii ‘ beeksisuu ’ danda’u . 
 Mucaan xinnoon tokko gaaffii hubate tokkoof jechoota muraasaan deebii kennuudhaan jalqabuu danda’a . 
 Yeroo duraa dubbisuudhaan kan deebisu ta’uyyuu , oolee bulee jecha mataasaatiin deebisuuf yaalii godha . 
 Kana gochuunsaa mucicha kan fayyaduufi kan gammachiisu si’a ta’u , jecha mataasaatiin deebisuunsaas namoota gurguddaa walga’icharratti argaman ni gammachiisa . 
 Deebii kennuu ilaalchisee warri fakkeenya gaarii ta’uunsaanii barbaachisaadha . 
 Danda’amnaan ijoolleen Macaafa Qulqulluu , kitaaba faarfannaafi barreeffama qayyabatamu dhuunfaatti qabaachuunsaanii barbaachisaadha . 
 Barreeffamoota akkasiitiif ulfina sirrii kennuu barachuu qabu . 
 Kun hundi , ijoolleen walga’iiwwan keenya qulqulluu ta’uusaanii akka hubatan kan godhudha . 
 Namoota walga’iiwwan keenyarratti yeroo jalqabaatiif argaman ilaalchisee hawwiin keenya maalidha ? 
 Walga’iiwwan keenya akka sirna Saba Kiristiyaanaa akka ta’an akka hin barbaanne beekamaadha . 
 Kana jechuun , bakka michummaan itti hin argisiifamneefi gar malee qajeelaa itti of godhan ykn akkuma waca mana muuziqaatii dhaga’amuu akka ta’an hin barbaannu jechuudha . 
 Walga’iiwwan Galma Mootummaa keessatti geggeeffaman , ho’aafi kan namatti tolan akka ta’an malee bakka gabaa akka fakkaatan hin barbaannu . 
 Yihowaa waaqessuuf kan walitti qabamnu waan ta’eef , walga’iiwwan keenya yeroo hundumaa ulfina qabeessa ta’uu qaba . 
 Namoonni yeroo jalqabaatiif walga’iiwwan kanarratti argaman barumsa dhihaatu erga dhaggeeffatanii booda , amala keenyas ta’e kan ijoollee keenyaa ilaalanii : ‘ Waaqayyo dhuguma isin gidduu jira ’ akka jedhan hawwina . — 1 Qorontos 14 : 25 . 
 Waaqeffannaa Keenya Isa Bara Baraaf Itti Fufu 
 14 , 15 . ( a ) ‘ Mana Waaqayyo keenyaa dhiisuurraa ’ fagaachuu kan dandeenyu akkamitti ? 
 ( b ) Isaayaas 66 : 23 akkamitti raawwatamaa jira ? 
 Akkuma kanaan dura ibsame , Yihowaan sabasaa walitti qabee mana qulqullummaa isa hafuuraa , jechuunis “ mana kadhataa ” isaa keessatti isaan gammachiisaa jira . 
 ( Isaayaas 56 : 7 ) Nama amanamaa kan ture Nahimiiyaan , Yihudoonni akkasaa , deggarsa qarshii gochuudhaan ulfina mana qulqullummaatiif qaban akka argisiisan isaan yaadachiisee ture . 
 Akkas jedhe : “ Nu immoo mana Waaqayyo keenyaa hin dhiifnu . ” 
 ( Nahimiiyaa 10 : 39 ) Kana malees , Yihowaan “ mana kadhataa ” isaa keessatti akka isa waaqessinuuf nu afeeruusaa dagachuu hin qabnu . 
 Utuu walirraa hin kutin walga’iirratti argamuun barabaachisaa ta’uusaa yeroo ibsu Isaayaas akkas jechuudhaan raajesseera : “ Ayyaana baatii ji’a hundumaatti , Sanbata hundumaattis nama kan ta’e hundinuu ana [ Waaqayyo ] duratti sagaduudhaaf in dhufa . ” 
 ( Isaayaas 66 : 23 ) Kun yeroo har’aatti raawwatamaa jira . 
 Tajaajiltoonni Yihowaa mataasaanii murteessan Yihowaa waaqeffachuuf torban torbaniin walitti qabamu . 
 Karaa kana itti godhan keessaa , walga’iiwwan Kiristiyaanaarratti argamuufi tajaajilarratti hirmaachuun ni argamu . 
 Atoo namoota utuu walirraa hin kutin Yihowaaf “ sagaduudhaaf ” dhufan keessaa tokkodhaa ? 
 Ammumaa , utuu walirraa hin kutin walga’iiwwanirratti argamuun keenya barbaachisaa kan ta’e maaliifi ? 
 Isaayaas 66 : 23 jireenya keenya keessatti guutummaatti kan raawwatamu , addunyaa haaraa Yihowaan fiduuf waadaa gale keessattidha . 
 Yeroo sanatti , “ nama kan ta’e hundinuu ” kallattiidhaan torban torbaniin ji’a ji’aan bara baraaf Yihowaa “ duratti sagaduudhaaf ” ykn isa waaqeffachuuf “ in dhufa . ” 
 Sirna haaraa keessatti Yihowaa waaqeffachuuf walitti qabamuun kutaa jireenya hafuuraa isa dhaabbataa waan ta’uuf , ammumaa kaasnee walga’iiwwan qulqulluufi kutaa jireenyaa itti fufaa ta’anirratti utuu walirraa hin kutin argamuu hin qabnuu ? 
 ‘ Guyyaan gooftaa dhi’aachaa akka adeemu yeroo arginutti ’ walga’iiwwan keenya kan nu barbaachisan maaliifi ? 
 Guyyaan dhumaa yeroo dhihaachaa deemutti , yeroo kamiyyuu caalaa waaqeffannaadhaaf walga’iiwwan Kiristiyaanaarratti argamuuf murteessuu qabna . 
 Ulfinni walga’iiwwan keenya warra qulqulluu ta’aniif qabnu , hojiin , hoji - maneen mana barumsaa ykn barumsi galgalaa walga’iiwwan kanarraa akka nu hin hambisne yeroo kamiyyuu caalaa murtoo gochuuf nu kakaasuu qabna . 
 Jajjabinni walirraa argannu nu barbaachisa . 
 Walga’iiwwan gumii , wal baruuf , wal jajjabeessuuf , “ jaalala argisiisuudhaaf , waan gaarii hojjechuudhaafis ” tuttuqnee yaada walii akka kaasnuuf carraa nuu bana . 
 ‘ Guyyaan gooftaa dhi’aachaa akka adeemu waan arginuuf ’ kana gochuutu nu barbaachisa . 
 Kanaafuu , hundi keenya utuu walirraa hin kutin walga’iiwwan keenya qulqulluu ta’anirratti argamuudhaan , uffannaa sirrii ta’e uffachuudhaaniifi amala nama Yihowaatiif ta’u qabaachuudhaan akka isaan kabajnu haa argisiisnu . 
 Akkas gochuudhaan , ilaalcha Yihowaan wantoota qulqulluu ta’aniif qabu qabaachuu keenya argisiisna . 
 Irra Deebi’uuf 
 • Walga’iiwwan saba Yihowaa akka waan qulqulluutti ilaalamuu akka qaban kan argisiisu maalidha ? 
 • Wantoonni walga’iiwwan keenya qulqulluu ta’uusaanii argisiisan maalfa’i ? 
 • Ijoolleen walga’iiwwan keenya qulqulluu ta’aniif ulfina akka qaban argisiisuu kan danda’an akkamitti ? 
 • Yeroo hundaa walga’iirratti argamuu amala jireenya keenyaa bara baraaf itti fufu godhachuu kan qabnu maaliifi ? 
 Jaalala Waaqayyoo Keessatti Of Eegi ! 
 “ Isin garuu michoota ko , . . . jaalala Waaqayyoo keessatti of egaa ; . . . araara ittiin . . . jireenya bara baraatti isin geessu eeggadhaa ! ” — YIHUDAA 20 , 21 . 
 1 , 2 . 
 Jaalala Waaqayyoo keessatti of eegdee jiraachuu kan dandeessu akkamitti ? 
 YIHOWAAN isatti kan amanu hundinuu jireenya bara baraa akka argatuuf tokkicha Ilmasaa hamma kennutti biyya lafaa jaallateera . 
 Jaalala guddaa akkasii argachuun baay’ee kan nama gammachiisu mitii ? 
 Yihowaa kan tajaajiltu taanaan , jaalala Yihowaa bara baraaf argachuu akka barbaaddu homaa hin shakkisiisu . 
 Yihudaan jaalala Waaqayyoo keessatti of eegnee jiraachuu kan dandeenyu akkamitti akka ta’e akkas jechuudhaan ibseera . 
 “ Amantii keessan isa hundumaa caalaa qulqulluu irratti dhaabamaatii cimaa ! 
 Hafuura qulqulluudhaan geggeeffamaatii kadhadhaa ! 
 Jaalala Waaqayyoo keessatti of egaa ; araara ittiin gooftaan keenya Yesus Kristos jireenya bara baraatti isin geessu eeggadhaa ! ” 
 Macaafa Qulqulluu qayyabachuufi misiraachicha lallabuunkee barumsa Kiristiyaanummaa isa “ hundumaa caalaa qulqulluu ” ta’etti qabamtee akka jiraattu si gargaara . 
 Jaalala Waaqayyoo keessatti of eegdanii jiraachuuf , ‘ hafuura qulqulluutti ’ ykn dhiibbaa gaarii inni geessisu jalaa utuu hin ba’in kadhannaa gochuu si barbaachisa . 
 Kana malees , eebba jireenya bara baraa argachuuf , aarsaa furii Yesus Kiristositti amanuu qabda . — 1 Yohannis 4 : 10 . 
 Namoonni tokko tokko Dhugaa Baatota Yihowaa ta’anii itti fufuu kan dadhaban maaliifi ? 
 Namoonni kanaan dura amantaa qaban tokko tokko jaalala Waaqayyoo keessaa ba’aniiru . 
 Daandii cubbuurra deddeebi’uu waan filataniif , Dhugaa Baatota Yihowaa ta’anii itti fufuu hin dandeenye . 
 Haalli akkasii akka sirra hin geenye maaltu si gargaaruu danda’a ? 
 Yaadawwan armaan gaditti argamanirratti xiinxaluunkee , cubbuu hojjechuurraa akka fagaattuufi jaalala Waaqayyoo keessatti of eegdee jiraachuuf si gargaaruu danda’a . 
 Jaalala Waaqayyoof Qabdu Argisiisi 
 Waaqayyoof abboomamuun hammam barbaachisaadha ? 
 Waaqayyoof abboomamuudhaan akka isa jaallattu argisiisi . 
 Yohannis , “ Waaqayyoon jaallachuu jechuunis abboommota isaa eeguu dha ; abboommonni isaa immoo ba’aa ulfaatoo miti ” jechuudhaan barreesseera . 
 Amala Waaqayyoof abboomamuu guddifachuunkee humna qorumsa mo’uuf si gargaaruufi gammachuu akka argattu si gargaara . 
 Faarfatichi akkas jechudhaan barreesseera : “ Namni akka gorsa warra jal’ootaatti hin deddeebine , . . . gammachuu qaba ! 
 Qooda kanaa isa gammadu kanatti seerri Waaqayyoo itti in tola . ” — Faarfannaa 1 : 1 , 2 . 
 Jaalalli Yihowaadhaaf qabdu maal gochuuf si kakaasa ? 
 Jaalalli Yihowaadhaaf qabdu cubbuu cimaa maqaasaa arrabsiisu raawwachuurraa akka fagaattu si kakaasa . 
 Aguur akkas jechuudhaan kadhateera : “ Soora har’aa - borii anaaf kenni malee , na hin badhaasin , na hin deegsinis ! 
 Ani quufee akkan si hin wallaalletti . 
 ‘ Waaqayyo eenyu inni ? ’ 
 akka ani hin jennetti , yookiis immoo hiyyoomee , hatee maqaa Waaqayyo kootii akka ani hin salphifne anaaf godhi ! ” 
 ( Fakkeenya 30 : 1 , 8 , 9 ) ‘ Maqaa Waaqayyoo salphisuudhaan ’ isa arrabsiisuurraa fagaachuuf murtoo godhi . 
 Kanaa mannaa , yeroo hundaa wanta gaarii raawwachuudhaan isaaf ulfina fiduuf carraaqqii godhi . — Faarfannaa 86 : 12 . 
 Ta’e jettee yoo cubbuu hojjette rakkoo akkamiitu sirra ga’uu danda’a ? 
 Cubbuu raawwachuudhaan qoramuurraa akka si eeguuf yeroo hundaa Abbaakee isa samiitti kadhannaadhaan dhihaadhu . 
 Kadhannaankee akka hin ittifamnetti , gorsa Waaqayyoo hordofuurraa duubatti hin jedhin . 
 Yihowaan kadhannaa warra jal’ootaa akka hin dhageenye argisiisuuf akka duumessa ofitti golgetti waan ibsameef , ta’e jettee yoo cubbuu hojjette rakkinni sirra ga’u baay’ee ulfaataa ta’a . 
 ( Faaruu Ermiyaas 3 : 42 - 44 ) Kanaaf , amala gad of deebisuu qabaadhu ; mirga kadhannaadhaan Waaqayyotti dhihaachuuf qabdu wanta si dhabsiisu raawwachuurraa fagaachuuf kadhannaa godhi . — 2 Qorontos 13 : 7 . 
 Jaalala Ilma Waaqayyoof Qabdu Argisiisi 
 7 , 8 . 
 Namni tokko gorsa Yesus hojiirra oolchuunsaa daandii cubbuurra akka fagaatu kan isa eegu akkamitti ? 
 Yesusiif abboomamuudhaan jaalala isaaf qabdu argisiisuunkee , daandii cubbuurraa fagaachuuf si gargaara . 
 Yesus : “ Akkuma ani abboommii abbaa kootii hundumaa eegee , jaalala isaattis qabamee jiraadhu , isinis abboommii koo hundumaa yoo eegdan jaalala kootti qabamtanii in jiraattu ” jedheera . 
 Jechi Yesus , jaalala Waaqayyoo keessatti of eegdee akka jiraattu si gargaaruu kan danda’u akkamitti ? 
 Qajeelfama Yesus xiyyeeffannaadhaan hordofuunkee jireenya qulqulluu akka jiraattu si gargaara . 
 Seerri Waaqayyo Israa’elootaaf kenne : “ Hin ejjin ! ” 
 jedha . 
 ( Ba’uu 20 : 14 ) Haata’u malee , Yesus seera bu’uuraa Seericha duuba jiru : “ Namni ija hawwaatiin dubartii ilaale garaa isaatti isheetti ejjeera ” jechuudhaan ibseera . 
 Phexrosis namoonni gumii Kiristiyaanaa jaarraa jalqabaa keessa turan tokko tokko , “ iji isaanii yeroo hundumaa hawwaan gara ejjituu ” akka ilaaluufi ‘ namoota jabaatanii hin dhaabatin wallaalchisanii kiyyoosaaniitti akka galfatan ’ dubbateera . 
 Haala namoota kanarraa adda ta’een , Yihowaafi Kiristosiin kan jaallattu , kan abboomamtu , walitti dhufeenya isaanii wajjin qabdu jabeessitee kan qabattu yoo ta’e , ejjarraa fagaachuu dandeessa . 
 Hafuurri Yihowaa Si Haa Geggeessu 
 Haala hafuura Waaqayyoo wajjin wal qabateen , namni tokko cubbuu hojjechuusaa yoo itti fufe rakkoo maaliitu isarra ga’a ? 
 Hafuura Waaqayyoo argachuuf kadhannaa dhiheessi ; ittiinis geggeeffami . 
 Cubbuu hojjechuu yoo itti fufte Waaqayyo hafuurasaa sirraa fudhata . 
 Daawit Baat - Sheebaa wajjin haala wal qabateen erga cubbuu raawwatee booda : “ Fuula kee duraa ana hin balleessin , hafuura kee isa qulqulluus ana duraa hin fudhatin ! ” 
 jechuudhaan kadhateera . 
 ( Faarfannaa 51 : 11 ) Saa’ol Mootichis cubbuu raawwatee utuu qalbii hin geddaratin hafuusaatiin hafuura Waaqayyoo dhabeera . 
 Saa’ol aarsaa gubamu dhiheessuudhaan , hoolota , re’oota , saawwan Amaaleqotaafi mootiisaanii guutummaatti utuu hin balleessin hafuusaatiin cubbuu hojjeteera . 
 Yihowaan yeroo sanaa jalqabee Saa’olirraa hafuurasaa fudhateera . — 1 Saamu’el 13 : 1 - 14 ; 15 : 1 - 35 ; 16 : 14 - 23 . 
 Yaada cubbuu raawwachuurraa fagaachuu kan qabdu maaliifi ? 
 Yaada akka cubbuu raawwattu si godhurraa fagaadhu . 
 Phaawulos : “ Nuyi dhugaa hubannee erga beeknee booddee , jaallannee beekaa cubbuu yoo hojjenne , aarsaan sababii cubbuutiif dhi’aatu si’achi hin jiru ” jechuudhaan barreesseera . 
 Ta’e jettee cubbuu yoo hojjette haala gaddisiisaatu sirra ga’a ! 
 Warra Kaaniif Jaalala Dhugaa Akka Qabdu Argisiisi 
 11 , 12 . 
 Jaalalliifi ulfinni , namni tokko gaa’elaan alatti saalqunnamtii raawwachuurraa akka fagaatu kan isa eegu karaawwan kamiini ? 
 Jaalalli namootaaf qabdu cubbuu raawwachuurraa akka fagaattu si gargaara . 
 Akkasumas xiyyeeffannaa hiriyaa gaa’elaa nama kan biraa ofitti harkisuurraa akka fagaattu si kakaasa . 
 Kanarraa fagaachuu baannaan garuu ejja raawwachuu dandeessa . 
 ( Fakkeenya 4 : 23 ; Ermiyaas 4 : 14 ; 17 : 9 , 10 ) Fakkeenya Iyoob isa haadha manaasaatiin alatti , dubartii kamiifiyyuu xiyyeeffannaa sirrii hin taane kennuurra fagaateefi qajeelummaadhaan jiraatee hordofi . — Iyoob 31 : 1 . 
 Qulqullina gaa’elaatiif ulfina qabaachuunkee cubbuu raawwachuurraa fagaachuuf si gargaara . 
 Waaqayyo gaa’elli ulfina qabeessa ta’eefi saalqunnamtiin akka jiraatu kan godhe , namoonni akka wal horaniifidha . 
 ( Uumama 1 : 26 - 28 ) Qaamonni saalaa kan uumaman lubbuu qulqulluu ta’e argamsiisuuf ta’uusaa dagachuu hin qabdu . 
 Namoonni halalummaafi ejja raawwatan Waaqayyoof hin abboomaman ; amala addaggummaa akka waan salphaatti ilaalu ; gaa’elaaf ulfina hin qaban ; akkasumas dhagnasaaniirratti cubbuu hojjetu . 
 Jaalalli namni tokko Waaqayyoofi namootaaf qabu , akkasumas fedhiin inni isaaf abboomamuuf qabu , gocha gumii Kiristiyaanaa keessaa isa baasisu raawwachuurraa akka of qusatu isa gargaara . 
 Namni amala addaggummaa qabu ‘ akkasumaan horiisaa kan bittimsu ’ karaa kamiini ? 
 Namoota jaallannu gaddisiisuurraa fagaachuu yoo barbaanne , wantoota gara cubbuutti nu geessan raawwachuurraa fagaachuu qabna . 
 Fakkeenyi 29 : 3 , “ namni hidhata ejjituu ta’e garuu , akkasumaan horii isaa bittimsa ” jechuudhaan dubbata . 
 Namni ejja raawwatuufi qalbii geddarachuu hin barbaanne tokko walitti dhufeenya Waaqayyoofi maatiisaa wajjin qabu dhaba . 
 Haati manaasaas isa hiikuuf sababii ga’aa qabdi . 
 Cubbuu kan raawwate abbaa manaas haata’u haadha manaa , gaa’elichi diigamuunsaa hiriyaa gaa’elaa amanamaa ta’e , ijoolleefi namoota kaan baay’ee gaddisiisuu danda’a . 
 Gocha gadhee akkasii raawwachuun miidhaa guddaa akka geessisu beekuunkee , qorumsa wanta gadhee akkasii akka raawwattu si godhu mo’uuf si kakaasuu hin qabuu ? 
 Cubbuu raawwachuu ilaalchisee Fakkeenya 6 : 30 - 35⁠rraa barumsa akkami arganna ? 
 Namni tokko ejja raawwachuusaatiin rakkoo uumame wanta garabiraa hojjechuudhaan kiisuu akka hin dandeenye beekuunsaa , amala yaada ofittummaa calaqqisu kanarraa akka fagaatu isa gochuu qaba . 
 Fakkeenyi 6 : 30 - 35 hattuun beela ba’uuf jecha yoo waa hate namoonni akka gaddaniif erga ibsee booda , namni ejja raawwatu garuu yaada garaa gadheedhaan kaka’ee kana gochuusaatiin akka isa tuffatan ibsa . 
 “ Namni kana godhu of in balleessa . ” 
 Seerri Museemmoo , namni akkasii ajjeefamuu qaba jedha . 
 ( Lewwoota 20 : 10 ) Namni ejja raawwatu fedhii saalqunnamtii qabu galmaan ga’uuf jecha namoota kaan gaddarra buusa . 
 Namni ejja raawwatuufi yaada garaa hin geddaranne jaalala Waaqayyoo keessatti of eeguu kan hin dandeenye waan ta’eef gumii Kiristiyaanaa isa qulqulluu keessaa ni baafama . 
 Yaada Garaa Qullaa’aa Qabaadhaa 
 Yaanni garaa “ diim [ i ] naan gubame ” haala akkamiirratti argama ? 
 Jaalala Waaqayyoo keessatti of eegnee jiraachuuf , yaanni garaa keenyaa akka hadoodu gochuu hin qabnu . 
 Amala addaggummaa biyya lafaa isa manca’aa akka hin hordofne beekamaadha ; kanaaf hiriyaa , barreeffamoota dubbisnuufi bashannana of eeggannoodhaan filachuu qabna . 
 Phaawulos akkas jechuudhaan akeekkachiiseera : “ Bara booddeetti namoonni tokko hafuurota wallaalchisoodhaa fi barsiisa hafuurota hamootaa duukaa bu’anii , amantii wangeelaa irraa akka garagalan , . . warri sobduun , of hin argineen , yaadni garaa isaanii diim [ i ] naan gubamee milikkita Seexanaa godhate kun , jara kana wallaalchisanii garagalchaniiru . ” 
 Yaanni garaa “ diim [ i ] naan gubame ” godaannisa homtinuu itti hin dhaga’amneefi hadoodee wajjin wal fakkaata . 
 Kunimmoo , gantootarraas ta’e wantoota amantaarraa akka garagallu nu godhan kaanirraa akka fagaannu nu akeekkachiisuu hin danda’u . 
 Yaada garaa qulqulluu qabaachuun barbaachisaa kan ta’e maaliifi ? 
 Fayyinni keenya yaada garaa nama hin ceephaane qabaachuu keenyarratti kan hundaa’edha . 
 Amantaan dhiiga Yesus isa dhangala’erratti qabnu hojii isa du’atti geessurraa fagaannee , ‘ Waaqayyo isa jiraataadhaaf hojjetoota akka taanu ’ nu godheera . 
 Ta’e jennee yoo cubbuu hojjenne garuu yaanni garaa keenyaa xuraa’uusaarrayyuu , saba qulqulluu Waaqayyoon tajaajilu ta’uu hin dandeenyu . 
 Ta’us , gargaarsa Yihowaatiin yaada garaa qulqulluu qabaachuu dandeenya . 
 Karaawwan Garabiraa Amala Gadheerraa Fagaachuu Itti Dandeessu 
 ‘ Guutummaatti Yihowaa duukaa bu’uun ’ bu’aa akkamii argamsiisa ? 
 Akka Kaaleb isa Israa’el ishee durii keessa jiraachaa ture , ‘ guutummaatti Yihowaa duukaa bu’i . ’ 
 ( Keessa Deebii 1 : 34 - 36 ) Wanta Waaqayyo sirraa barbaadu raawwadhu ; matumaa “ maaddii hafuurota hamootaa irraa ” hin hirmaatin . 
 Gantummaarraa fagaadhu . 
 Barsiisota sobaarraa ykn gowwoomsaa hafuurota hamoorraa waan si eeguuf , maaddii hafuuraa Yihowaa biraa siif dhihaatu qofa sooradhu . 
 Sochiiwwan hafuuraa kan akka Macaafa Qulqulluu qayyabachuu , walga’iiwwanirratti argamuufi tajaajilarratti hirmaachuu wajjin wal fakkaatanirratti xiyyeeffadhu . 
 Garaakee guutuudhaan Yihowaa kan hordoftuufi hojii Gooftaa caalchiftee kan hojjettu yoo ta’e , gammachuu akka argattu mirkanaa’aa ta’uu dandeessa . — 1 Qorontos 15 : 58 . 
 Sodaa sirriin Yihowaadhaaf qabdu amala keerratti dhiibbaa gaarii kan geessisu akkamitti ? 
 Waaqayyoon “ ulfinaa fi sodaadhaan ” tajaajiluuf murteessi ! 
 Waaqayyoof sodaa sirrii qabaachuunkee hojii jal’inaa kamirraayyuu akka fagaattu si kakaasa . 
 Gorsi Phexros Kiristiyaanota dibamoodhaaf akkas jechuudhaan kennee wajjin haala wal simuun akka jiraattu si gargaara : “ Isa nama utuu wal hin caalchisin , adduma addaan akka hojii isaatti faradu sana ‘ Abbaa ’ jettanii in waammattu yoo taatan , bara itti akka ormaatti jiraattan hundumaatti isa safeeffachuutti jiraadhaa ! ” — 1 Phexros 1 : 17 . 
 Yeroo hundaa wanta Dubbii Waaqayyoorra baratte hojiirra oolchuu kan qabdu maaliifi ? 
 Yeroo hundaa wanta Dubbii Waaqayyoorraa baratte hojiirra oolchi . 
 Kana gochuunkee , cubbuu cimaa hojjechuurraa akka fagaattuufi akka ‘ namoota sammuunsaanii hojiidhaan itti baree hamaafi gaarii gargar baasuu danda’anii ’ akka taatu si gargaara . 
 Guyyoota gadhee kanatti , dubbiifi amala keetiin nama dantaa hin qabne ta’uu mannaa , akka nama ogeessa ‘ yeroo isaaf kenname utuu hin dabarsin itti hojjetuu ’ dammaqina qabaadhu . 
 ‘ Jaalalli gooftaa maal akka ta’e hubachuudhaan ’ jaalalasaa kana raawwachuukee itti fufi . — Efesoon 5 : 15 - 17 ; 2 Phexros 3 : 17 . 
 Sassatarraa fagaachuu kan qabnu maaliifi ? 
 Wantoota kan namaa ta’an sassataan hawwuurraa fagaadhu . 
 Abboommii kurnan keessaa inni tokko akkas jedha : “ Mana namaa duraa fudhachuudhaaf [ “ sassataan , ” Niwuu Intarnaashinaal Varshin ] hin hawwin ! 
 Haadha manaa namaa , hojjetaa isaa , hojjettuu isaa , qotiyyoo isaa , harree isaa , waanuma kan isaa ta’e duraa fudhachuudhaaf hin hawwin ! ” 
 ( Ba’uu 20 : 17 ) Seerri kun , mana namaa , haadha manaa , hojjetaa , horii inni qabuufi wantoota kanaa wajjin wal fakkaataniif eegumsa ta’a . 
 Haata’u malee , akkuma Yesus dubbate sassanni nama tokko ni xureessa . — Maarqos 7 : 20 - 23 . 
 21 , 22 . 
 Kiristiyaanonni tarkaanfii akkamii fudhachuusaaniitu cubbuu hojjechuurraa isaan eega ? 
 Hawwiinkee cubbuutti akka si hin geessine tarkaanfii fudhachuu qabda . 
 Yaaqoob akkas jechuudhaan barreesseera : “ Garuu tokkon tokkon namaa kajeellaa ofii isaatii isa hamaadhaan harkifamee yommuu qabamu in qorama . 
 Kajeellaan hamaan erga iddoo ga’ee cubbuu in dhala ; cubbuunis erga raawwatamee du’a in dhala . ” 
 Fakkeenyaaf , namni tokko dhugaatii wajjin haala wal qabateen rakkoo yoo qabaate , dhugaatii manasaa keessa kaa’uu dhiisuuf murteessuu danda’a . 
 Kiristiyaanni tokko , qorumsa saala faallaatiin isarra ga’urraa fagaachuuf jecha , bakka hojiisaa ykn hojiisaa dhiisuun isa barbaachisa ta’a . — Fakkeenya 6 : 23 - 28 . 
 Tarkaanfii jalqabaa gara cubbuutti si geessu kamiyyuu hin fudhatin . 
 Kolomsuufi yaadawwan gara addaggummaatti geessanirratti xiinxaluun ejja raawwachuutti geessuu danda’a . 
 Namni tokko wantoota xixinnoorratti sobuu yoo jalqabe , wantoota gurguddaarrattis akka sobu gochuudhaan gara cubbuutti isa geessuu danda’a . 
 Namni tokko wantoota xixinnoo ta’an hatuunsaa , yaanni garaasaa akka hadooduufi wantoota gurguddaa gara hatuutti isa geessuu danda’a . 
 Namni tokko , yaada gantootaa xinnoo dhaggeeffachuu jalqabuunsaa , gantuu akka ta’u isa gochuu danda’a . — Fakkeenya 11 : 9 ; Mul’ata 21 : 8 . 
 Cubbuu Yoo Hojjette Maal Gochuu Qabda ? 
 23 , 24 . 
 Lammaffaa Seenaa 6 : 29 , 30fi Fakkeenya 28 : 13⁠rraa jajjabina maalii argachuu dandeenya ? 
 Ilmaan namootaa hundi gonkummaa hin qaban . 
 ( Lallaba 7 : 20 ) Yoo cubbuu hojjette , kadhannaa Solomoon Mootichi yommuu manni qulqullummaa Yihowaa eebbifame dhiheesserraa jajjabina argachuu dandeessa . 
 Akkas jechuudhaan Waaqayyoon kadhate : “ Kadhata isaanii dhaggeeffadhuuf ! 
 Guutummaa saba kee Israa’el biraa yookiis isaan keessaa nama tokko biraa kadhannii fi waammanni gara keetti yommuu dhi’aatu , tokkon tokkon isaanii dhukkuba isaanii fi rakkina isaanii kanaaf harka isaanii gara mana qulqullummaa kanaatti yommuu bal’isan , ‘ Ati waaqa irraa iddoo jireenya keetiitii isaaniif dhaga’i , isaaniifis dhiisi ! 
 Si duwwaatu garaa namaa beeka , kanaafis ati adduma addaan akka hojii isaaniitti isaaniif deebisi ! ’ ” — 2 Seenaa 6 : 29 , 30 . 
 Eeyyee , Yihowaan wanta garaa keenya keessa jiru beeka ; dhiifamas nuu godha . 
 Fakkeenyi 28 : 13 : “ Namni irra - daddarbaa isaa dhokfatu , hin hiiqu ; namni irra - daddarbaa isaa himatu , kan dhiisus garuu araara in argata ” jedha . 
 Garaadhaa gaabbuudhaan , cubbuu ofii himachuufi deebi’uudhaan araara Waaqayyoo argachuun ni danda’ama . 
 Haata’u malee , karaa hafuuraa dadhabdeetta taanaan , jaalala Waaqayyoo keessatti of eegdee jiraachuuf maaltu si gargaaruu danda’a ? 
 Maal Jettee Deebista ? 
 • Jaalala Waaqayyoo keessatti of eegnee jiraachuu kan dandeenyu akkamitti ? 
 • Jaalalli Waaqayyoofi Kiristosiif qabnu cubbuu hojjechuurraa akka fagaannu kan nu gargaaru akkamitti ? 
 • Jaalalli dhugaa namoota kaaniif qabnu amala addaggummaarraa akka fagaannu kan nu gargaaru maaliifi ? 
 • Wantoonni amala gadheerraa akka fagaannu nu gargaaran tokko tokko maalfa’i ? 
 Yeroo Hundaa Adaba Yihowaa Fudhadhu 
 “ Adaba Waaqayyoo hin tuffatin . ” — FAKKEENYA 3 : 11 . 
 Adaba Waaqayyoo fudhachuu kan qabnu maaliifi ? 
 MOOTII Israa’el kan ture Solomoon , sababii gaarii hundi keenya adaba Waaqayyoo itti fudhachuu qabnu ibseera . 
 “ Yaa ilma ko , adaba Waaqayyoo hin tuffatin , ifata isaas hin jibbin ! 
 Abbaan ilma isaa isa jaallatu akkuma adabu , Waaqayyo nama jaallatu in adaba . ” 
 ( Fakkeenya 3 : 11 , 12 ) Eeyyee , Abbaankee inni samii kan si adabu waan si jaallatuufidha . 
 Jechi “ adaba ” jedhu hiiknisaa maalidha ? 
 Namni tokko adaba eessaa argachuu danda’a ? 
 Jechi “ adaba ” jedhu , ifatamuu , sirreeffamuu , qajeelfamuufi barumsa argachuu argisiisa . 
 Phaawulos akkas jechuudhaan barreesseera : “ Adabni barsiisuudhaaf kennamu yeroo sanaaf kan nama gaddisiisu malee , kan nama gammachiisu hin fakkaatu ; booddee garuu warra itti baraniif ija in godhata ; iji sunis kan nagaa fi kan qajeelinaa in ta’a . ” 
 Adaba Waaqayyoo fudhattee hojiirra oolchuunkee , daandii qajeelummaa akka hordoftu si gargaara ; walitti dhufeenya Yihowaa isa Waaqa qulqulluu ta’ee wajjin qabdus sii cimsa . 
 ( Faarfannaa 99 : 5 ) Sirreeffama akkasii kana namoota hidhata amantaakee ta’anirraa , barumsawwan gumii keessatti baratturraa , Macaafa Qulqulluufi barreeffamoota “ hojjetaan amanamaanii fi ogeessi ” qopheessurraa argachuu dandeessa . 
 Dhimma tokkorratti sirreeffama akka gootuuf yommuu gorsi sii kennamu galateeffachuu hin qabduu ? 
 Haata’u malee , yeroo cubbuu cimaan hojjetamu adaba akkamiitu barbaachisa ? 
 Warri Tokko Tokko Gumii Keessaa Kan Baafaman Maaliifi ? 
 Namni tokko gumii keessaa kan baafamu yoomi ? 
 Tajaajiltoonni Waaqayyoo Macaafa Qulqulluufi barreeffamoota Kiristiyaanotaaf qophaa’an qayyabatu . 
 Gumiirratti , walga’ii addaa , aanaafi walga’ii koonyaarratti seerri Yihowaan qajeelummaadhaaf baase ni ibsama . 
 Kanaaf , Kiristiyaanonni ulaagaa Yihowaan isaanirraa barbaadu beeku . 
 Miseensi gumii tokko gumii keessaa kan baafamu , cubbuu cimaa hojjetee qalbii geddarachuu yoo dide qofadha . 
 4 , 5 . 
 Gumii keessaa baasuu ilaalchisee fakkeenyi Macaafa Qulqulluu akkamii dhihaateera ? 
 Nama tokko gumii keessaa baasuu ilaalchisee seenaa Macaafa Ququlluu tokko haa ilaallu . 
 Yeroo tokko , miseensonni gumiin Qorontos “ halalummaan warra saba Waaqayyoo hin ta’in keessatti illee salphaatti hin ilaalamne , . . . namni haadha buddeenaa isaa akka haadha manaatti wajjin jiraatu ” gidduusaanii akka jiru utuu beekanii callisanii ilaalanii turan . 
 Kanaaf , Phaawulos “ hafuurri isaa fayyuu akka danda’uuf , foon isaa balleessuudhaaf amma namichi kun harka Seexanaatti akka kennamu godhaa ! ” 
 jechuudhaan obboloota gumii Qorontositti argamanitti himeera . 
 Namni cubbamaan tokko gumii keessaa yeroo baafamuufi harka Seexanaatti dabarfamee yommuu kennamu , deebi’ee kutaa biyya lafaa isa Seexanni seerratu kanaa ta’a jechuudha . 
 Dhiibbaa gadhee namni akkasii geessisu gumii keessaa isa baasuuf , akkasumas gumichi “ hafuura ” Waaqayyoo inni gaariin calaqqisuusaa akka itti fufu gargaara . — 2 Ximotewos 4 : 22 ; 1 Qorontos 5 : 11 - 13 . 
 Phaawulos yeroo muraasa booda Kiristiyaanonni Qorontos , namicha cubbamaa gumii keessaa baafamee ture gumiitti akka deebisan isaanitti hime ture . 
 Maaliif ? 
 “ Seexanni akka nu hin gowwoomsineef kana in goona ” jechuudhaan kana gochuu kan qaban maaliif akka ta’e isaaniif ibseera . 
 Kanarraa hubachuun akka danda’amutti , namni cubbuu raawwatee ture kun qalbii geddarachuudhaan jireenya qulqulluu jiraachuu jalqabeera . 
 Kiristiyaanonni gumii Qorontos namicha kana gara gumiitti yoo deebisuu didan , akkuma Seexanni barbaadu namoota gaarummaa hin qabneefi dhiifama namaa hin goone waan ta’aniif karaa itti isaan gowwoomsu garabiraa argata jechuudha . 
 Kanaaf , yeroo gabaabaa gidduutti nama qalbii geddarate kanaaf ‘ yakka isaa dhiisaniifii isa hin jajjabeessin ’ hin oolan . — 2 Qorontos 2 : 5 - 7 . 
 Gumii keessaa baasuun faayidaa akkamii argamsiisa ? 
 Gumii keessaa baasuun faayidaa akkamii argamsiisa ? 
 Maqaan Yihowaa inni qulqulluun akka hin arrabsamne godha ; sabnisaas maqaa gaarii akka qabaatu godha . 
 Nama qalbii hin geddaranne gumii keessaa baasuun , ulaagaa Yihowaan qajeelummaadhaaf baase akka kabajamu godha ; gumichis karaa hafuuraa qulqulluu akka ta’u gargaara . 
 Namni cubbuu hojjete sunis cubbuunsaa hammam ulfaataa akka ta’e akka hubatu isa gargaara . 
 Yaada Garaa Geddarachuun Barbaachisaadha 
 Daawit cubbuusaa utuu hin himatin hafuunsaa rakkoo akkamii isarraan ga’ee ture ? 
 Namoonni cubbuu cimaa hojjetan hedduun yaada garaasaanii waan geddarataniif gumii keessaa hin baafaman . 
 Ta’us , yaada garaa geddarachuun salphaadhumatti dhufa jechuu miti . 
 Fakkeenya Daawit isa Mootii Israa’el tureefi Faarfannaa 32 qindeesse haa ilaallu . 
 Faarfannichi Daawit cubbuu cimaa Baat - Sheebaa wajjin hojjete yeroo muraasaaf dhoksee akka ture argisiisa . 
 Akkuma ho’i bonaa muka gogsu , cubbuu raawwachuunsaa dhiphina waan isarraan ga’eef Daawitis humna dhabee ture . 
 Qaamaanis ta’e sammuudhaan dhiphinni isarra ga’ullee , ‘ irra daddarbasaa waan himateef Yihowaan cubbuusaa isaaf dhiiseera . ’ 
 ( Faarfannaa 32 : 3 - 5 ) Achiis , Daawit : “ Namni Waaqayyo yakka tokko illee irratti hin lakkoofne , . . . haa gammadu ! ” 
 jechuudhaan faarfateera . 
 ( Faarfannaa 32 : 1 , 2 ) Araara Waaqayyoo argachuun baay’ee nama gammachiisa ! 
 8 , 9 . 
 Yaada garaa geddarachuun akkamitti argisiifama ? 
 Namni gumii keessaa baafame tokko gara gumiitti deebi’uuf yaada garaasaa geddarachuunsaa hammam barbaachisaadha ? 
 Kanarraa hubachuun akka danda’amutti , namni cubbuu hojjete araara argachuu yoo barbaade yaada garaa geddarachuu qaba . 
 Haata’u malee , wanta raawwatametti yeella’uunis ta’e tarii nan saaxilama jedhanii sodaachuun qalbii geddarachuu hin argisiisu . 
 “ Yaada garaa geddarachuu ” jechuun , namni tokko gocha gadhee raawwatetti gaabbee “ ilaalchasaa jijjiiruu ” jechuudha . 
 Namni yaada garaasaa geddarate , “ garaa cabaadhaaf bullaa’aa ” qabaachuuf , ‘ dogoggorasaa sirreessuuf ’ wanta danda’u hundaa godha . — Faarfannaa 51 : 17 ; 2 Qorontos 7 : 11 , NW . 
 Namni gumii keessaa baafame gumiitti deebi’uuf qalbii geddarachuunsaa baay’ee barbaachisaadha . 
 Namni kun yeroo muraasa waan tureef qofa gara gumiitti akka deebi’u heyyamamaaf jechuu miti . 
 Gara gumiitti utuu hin deebifamin dura haalli garaasaa jijjiirama guddaa argisiisuu qaba . 
 Cubbuun inni raawwate maqaa Yihowaafi gumiirratti arrabsoo akkamii akka fide sirriitti hubachuu qaba . 
 Namni cubbuu hojjete yaada garaasaa geddarachuu , araara argachuuf garaasaatii kadhannaa dhiheessuufi ulaagaa Waaqayyo qajeelummaadhaaf baasee wajjin haala wal simuun jiraachuu qaba . 
 Gumiitti deebi’uuf yeroo gaaffii dhiheessu , qalbii geddarachuufi “ hojii yaada garaa geddarachuu [ isaa ] mul’isu ” argisiisuu qaba . — Hojii Ergamootaa 26 : 20 . 
 Cubbuu Ofii Himachuun Kan Barbaachisu Maaliifi ? 
 10 , 11 . 
 Cubbuu keenya dhoksuuf yaalii gochuu kan hin qabne maaliifi ? 
 Namoonni cubbuu hojjetan tokko tokko : ‘ Waa’ee cubbuukoo namatti yoon hime , gaaffiiwwan na yeellaasisan gaafatamuufi gumii keessaa baafama ta’a jedhanii yaadu ta’a . 
 Yoon cubbuukoo himachuu baadhe garuu , salphinni kun hundi narra hin ga’u ; miseensi gumii kamiyyuu , haala kana beekuu hin danda’an ’ jedhanii yaadu ta’a . 
 Haata’u malee , ilaalchi akkasii kun qabxiiwwan baay’ee barbaachisoo ta’an tokko tokko tilmaama keessa kan galche miti . 
 Qabxiiwwan kun maalfa’i ? 
 Yihowaan akkas jedhee dubbateera , “ Waaqayyo isa oo’a - qabeessaa fi araara qabeessa ; aariitti suuta - jedhaa ; gaarummaan koo fi amanamummaan koo guddaa dha . 
 Ani gaarummaa koo dhaloota kumaatamaaf jabeessee kanan eeguu dha ; yakka irra - daddarbaa , cubbuus namaaf nan dhiisa . ” 
 Ta’us , sabasaa ‘ qajeelummaadhaan adabee deebisa . ’ 
 ( Ba’uu 34 : 6 , 7 ; Ermiyaas 30 : 11 ) Cubbuu cimaa hojjette kan dhoksitu yoo ta’e , akkamitti araara Waaqayyoo argachuu dandeessa ? 
 Yihowaan haalasaa beeka ; cubbuus callisee hin ilaalu . — Fakkeenya 15 : 3 ; Anbaaqom 1 : 13 . 
 12 , 13 . 
 Cubbuu ofii dhoksuuf yaalii gochuun rakkoo akkamii geessisuu danda’a ? 
 Cubbuu cimaa hojjenne himachuun keenya yaada garaa qulqulluu akka qabaannu nu gargaara . 
 Cubbuu keenya himachuurraa yoo duubatti jenne garuu , yaada garaa gadhee cubbuu garabiraas akka raawwannu nu taasisu akka qabaannu nu gochuu danda’a . 
 Cubbuu kan raawwatte nama kaanirratti ykn gumiirratti utuu hin ta’in Yihowaarratti akka ta’e yaadadhu . 
 Faarfatichi akkas jechuudhaan faarfateera : “ Waaqayyo teessoo isaa waaqa irraa qaba ; ija isaatiin ilmaan namaa in arga , agartuun isaas namoota qoree in ilaala . 
 Waaqayyo , nama qajeelaa , nama jal’aas in qora . ” — Faarfannaa 11 : 4 , 5 . 
 Yihowaan , nama cubbuu cimaa hojjetee utuu cubbuusaa hin himatin gumii Kiristiyaana isa qulqulluu keessa jiraachuuf yaalii godhu hin eebbisu . 
 Kanaaf , cubbuu raawwachuudhaan kufteetta yoo ta’eefi amma garuu wanta sirrii gochuu kan barbaaddu yoo ta’e , cubbuukee himachuurraa duubatti hin jedhin . 
 Akkas gochuu baannaan garuu gorsawwan cubbuu nuti raawwannee wajjin walitti dhufeenya qaban yeroo dhageenyuufi dubbisnu hundaatti yaanni garaa keenya nu ceepha’uu danda’a . 
 Yihowaan akka Saa’ol Mootichaa hafuurasaa yoo sirraa fudhatehoo ? 
 ( 1 Saamu’el 16 : 14 ) Hafuurri Waaqayyoo yoo sirraa fagaattemmoo cubbuu guddaa raawwachuu dandeessa . 
 Obboloota Keerratti Amantaa Qabaadhu 
 Namni cubbuu hojjete gorsa Yaaqoob 5 : 14 , 15⁠rratti argamu hojiirra oolchuu kan qabu maaliifi ? 
 Erga akkas ta’ee namni qalbii geddarate tokko maal gochuu qaba ? 
 “ Inni jaarsolii waldaa kristiyaanaa haa waamsifatu ; isaan immoo maqaa gooftaatiin dibata dibanii kadhata haa godhaniif . 
 Kadhanni amantiidhaan godhamu kun , isa dhukkubsataa in fayyisa ; gooftaan isa in kaasa . ” 
 Waa’ee dhimma kanaa jaarsolii haasofsiisuunsaa , ‘ yaada garaasaa geddarachuusaafi ija gaarii godhachaa akka jiru ’ kan argisiisudha . 
 Dhiironni amanamoofi jaalala qaban kun , ‘ maqaa [ “ Yihowaatiin , ” NW ] dibata dibanii kadhatuuf . ’ 
 Gorsi isaan Macaafa Qulqulluurratti hundaa’uudhaan kennan , nama dhugumaan yaada garaa geddarate akka dibata nama qabbaneessuutti akka isa jajjabeessu homaa hin shakkisiisu . — Ermiyaas 8 : 22 . 
 15 , 16 . 
 Jaarsoliin gumii fakkeenya Yihowaan isaaniif kaa’eefi Hisqi’el 34 : 15 , 16⁠rratti argamu hordofuu kan danda’an akkamitti ? 
 Tiksee keenya kan ta’e Yihowaan , Dh.K.D . bara 537⁠tti Israa’eloota boojuu Baabilon keessaa , bara 1919⁠ttimmoo Israa’eloota hafuuraa “ Baabilon guddittii ” jalaa walaba baaseera ! 
 Kana gochuusaatiinis waadaa akkas jechuudhaan gale raawwateera : “ Ani hoolota koo nan tiksa , ani isaan nan boqochiisa ; . . . 
 Ani isa bade nan barbaada , isa karaa irraa ce’es deebisee nan fida , isa cabe nan wal’aana , isa dadhabaa nan jabeessa . ” — Hisqi’el 34 : 15 , 16 . 
 Yihowaan namootasaa warra hoolotatti fakkeeffaman ni soora ; bakka nagaa qabus isaan boqochiisa ; warra karaarraa kaatanis deebisee fida . 
 Haaluma wal fakkaatuun , jaarsoliinis hoolonni Waaqayyoo sirriitti soorachuusaaniifi eegumsa argachuusaanii mirkaneessuu qabu . 
 Jaarsoliin hoolota gumii keessaa badan ni barbaadu . 
 Akkuma ‘ Waaqayyo hoolaa isa cabe wal’aanu , ’ jaarsoliinis hoolota dubbii nama tokkootiin ykn gocha mataasaaniitiin miidhaman ni ‘ wal’aanu . ’ 
 Akkuma Waaqayyo , ‘ warra dadhaban jabeessu , ’ balleessaa mataasaaniitiin yoo ta’ellee , namoota karaa hafuuraa dadhaban ni gargaaru . 
 Tiksitoonni Gargaarsa Kennuu Kan Danda’an Akkamitti ? 
 Gargaarsa jaarsoliin karaa hafuuraa nuu godhan barbaachuurraa duubatti jechuu kan hin qabne maaliifi ? 
 Jaarsoliin : “ Ofii keessaniifis sodaachuudhaan , gara - laafina argisiisaa ! ” 
 jechuudhaan gorsa isaaniif kenname gammachuudhaan abboomamu . 
 Kiristiyaanonni tokko tokko ejja raawwachuudhaan cubbuu guddaa hojjetaniiru . 
 Haata’u malee , garaasaaniitii yoo qalbii geddaratan , jaarsoliin karaa hafuuraa isaan gargaaruuf qophaa’oo ta’an akka isaaniif oo’aniifi isaan kunuunsan abdachuu danda’u . 
 Phaawulos waa’eesaafi waa’ee dhiirota kanaa yommuu dubbatu : “ Isin gammachiisuudhaaf isinii wajjin hojjenna malee , nuyi amantii keessan irratti gooftummaa argisiifna jennee miti ” jedheera . 
 Kanaaf , gargaarsa isaan karaa hafuuraa nuu godhan barbaachuurraa duubatti jechuu hin qabnu . 
 Jaarsoliin namoota hidhata amantaasaanii ta’aniifi cubbuu raawwatan akkamitti qabuu isaan barbaachisa ? 
 Cubbuu cimaa yoo hojjette jaarsoliirratti amantaa qabaachuun kan si barbaachisu maaliifi ? 
 Namoonni kun tiksee hoolota Waaqayyoo waan ta’aniif isaanirratti amantaa qabaachuun si barbaachisa . 
 Tikseen jaalala qabu kamiyyuu , hoolaa ajajamaa ta’eefi rakkoo keessa of buusuudhaaf miidhamee iyyu hin rukutu . 
 Jaarsoliin namni hidhata amantaasaanii ta’e yommuu cubbuu hojjetu , hanga danda’ametti kan isaan xiyyeeffatan cubbuu raawwatameefi haala namni kun karaa hafuuraa deebi’ee jabaachuu danda’urratti malee , balleessaa waan raawwateef adabamuu qaba yaada jedhurratti miti . 
 Jaarsoliin qajeelummaadhaan faraduufi ‘ karra hoolotaa oo’aan ’ qabuutu isaanirraa eegama . 
 Jaarsoliinis akkuma Kiristiyaanota kaanii , ‘ wanta qajeelaa ta’ee fudhatame hojjechuu , gaarummaa jaallachuu , gad of deebisanii Waaqayyoo wajjin deddeebi’uu ’ qabu . 
 ( Miikiyaas 6 : 8 ) Lubbuufi tajaajila ‘ hoolota tika [ Yihowaa ] jala jiranii ’ wajjin haala wal qabateen yommuu murtoo godhan amalawwan kana argisiisuu qabu . — Faarfannaa 100 : 3 . 
 Jaarsoliin nama tokko sirreessuuf yeroo yaalii godhan yaada akkamii sammuutti qabachuu qabu ? 
 Kiristiyaanonni tiksitoota ta’an hafuura qulqulluudhaan kan muudaman yommuu ta’u , qajeelfama hafuura qulqulluus akka gaariitti hordofu . 
 “ Namni tokko utuu itti hin yaadin cubbuu kamitti illee yoo kufe ” dhiironni karaa hafuuraa ga’eessota ta’an ‘ hafuura garraamummaatiin akka isa duraatti isa deebisuuf ’ carraaqqii gochuu qabu . 
 Akkuma ogeessi fayyaa dhukkubsatootasaarratti rakkoo dabalataa utuu hin geessisin caba sana of eeggannoodhaan iddoosaatti deebisuuf yaalu , jaarsoliinis ulaagaa Waaqayyoo utuu hin cabsin ilaalcha nama cubbuu hojjetee garraamummaadhaan sirreessuuf yaalii godhu . 
 Jaarsoliin oo’a argisiisuu akka qabaniifi hin qabne Macaafa Qulqulluurratti hundaa’anii erga dhimmasaa kadhannaadhaan irratti yaadanii booda waan ta’eef , murtoonsaanii ilaalcha Waaqayyoo kan calaqqisudha . — Maatewos 18 : 18 . 
 Namni tokko adabamuusaa gumiitti beeksisuun barbaachisaa kan ta’u yoomi ? 
 Cubbuun hojjetame namoota baay’ee biratti kan beekamu ykn beekamuunsaa kan hin oolle yoo ta’e , qulqullina maqaa gumichaa eeguuf jecha beeksisa himuun barbaachisaadha . 
 Kana malees , sababiiwwan garabiraadhaan gumichatti himuu kan qabu yoo ta’e beeksisa himuun barbaachisaa ta’uu danda’a . 
 Namani koree murtiitiin adabame haalli inni karaa hafuuraa keessatti argamu , nama sababii miidhaa irra ga’een wanti inni hojjetu jalaa daangeffameefi fooyya’aa jiruu wajjin wal fakkaachuu danda’a . 
 Namni yaada garaasaa geddarate tokko walga’iiwwanirratti yaada kennuu mannaa , yeroo muraasaaf dhaggeeffachuunsaa qofti gaariidha . 
 Jaarsoliin nama ‘ amantiitti seelkoo hin qabaanne akka ta’u ’ gargaaruuf jecha , daandii inni dadhabbii itti argisiiserratti fooyya’iinsa akka argisiisuuf , namani tokko akka Macaafa Qulqulluu isa qayyabsiisu qophii gochuu danda’u . 
 Wanti kun hundi kan godhamu jaalalaan malee nama cubbuu hojjete adabuuf yaadamee miti . 
 Cubbuuwwan tokko tokko akkamitti ilaalamuu qabu ? 
 Jaarsoliin karaawwan garagaraa gargaarsa hafuuraa kennuu danda’u . 
 Fakkeenyaaf , namni kanaan dura araada dhugaatii qabu manasaa keessatti dhoksaatti al tokko ykn lama humnaa ol dhugeera haa jennu . 
 Yookiinimmoo , obboleessi waggaa dheeraa dura tamboo xuuxuu dhaabee ture yeroo muraasaaf karaa hafuuraa dadhabee waan tureef , dhoksaatti tamboo al tokko ykn lama xuuxeera ta’a . 
 Namni kun Waaqayyo akka isaaf dhiisu kadhannaa kan dhiheesseefi akka isaaf dhiifame kan itti dhaga’ame ta’us , wanti kun barsiifata akka itti hin taaneef gargaarsa jaarsolii gaafachuu qaba . 
 Haalli akkasii kun jaarsa tokkoon ykn lamaan ilaalamuu danda’a . 
 Wantoonni tilmaama keessa galuu danda’an garabiraanis jiraachuu waan danda’aniif , jaarsichi ykn jaarsoliin sun haalasaa sassaabaa ilaaltuu olaanaatti himuu qabu . 
 Adaba Waaqayyoo Fudhachuu Keessan Itti Fufaa 
 22 , 23 . 
 Yeroo hundaa adaba Waaqayyoo fudhachuu itti fufuu kan qabdu maaliifi ? 
 Kiristiyaanni kamiyyuu , Waaqayyo duratti fudhatama argachuu yoo barbaade adaba Yihowaatiif xiyyeeffannaa kennuu qaba . 
 Kanaaf , qajeelfamawwan Caaffata Qulqullaa’aafi barreeffamoota Macaafa Qulqulluurratti hundaa’an yommuu qo’annu ykn gorsawwan sabni Yihowaa walga’ii gumii , walga’ii addaa , aanaafi koonyaarratti godhanirraa argannu hojiirra haa oolchinu . 
 Yeroo hundaa jaalala Yihowaa raawwachuuf dammaqina haa qabaannu . 
 Adabni Waaqayyoo , gaachana hafuuraa cimaa ta’uudhaan , waldhaansoo cubbuu mo’uuf goonu akka itti fufnu nu gargaara . 
 Adaba Waaqayyoo fudhachuun keenya jaalala Waaqayyoo keessatti qabamnee jiraachuuf nu gargaara . 
 Dhugaadha , namoonni tokko tokko gumii Kiristiyaanaa keessaa baafamaniiru ; ta’us , ‘ yaada garaa keenya ba’eessa goonee kan eegnuufi ’ “ akka warra ogeessotaatti ” kan jiraannu yoo ta’e , wanti kun nurra ga’uu hin danda’u . 
 ( Fakkeenya 4 : 23 ; Efesoon 5 : 15 ) Yeroo ammaatti gumii keessaa baafamteetta yoo ta’e , tarkaanfiiwwan deebi’uuf si gargaaran maaliif hin fudhattu ? 
 Yihowaan namoonni isaaf of murteessan “ gammachuudhaa fi garaa guutuudhaan ” akka isa waaqeffatan barbaada . 
 ( Keessa Deebii 28 : 47 ) Yeroo hundaa adaba Yihowaa kan fudhattu yoo ta’e , gammachuufi garaa guutuudhaan bara baraaf isa waaqeffachuu dandeessa . — Faarfannaa 100 : 2 . 
 Maal Jettee Deebista ? 
 • Namoonni tokko tokko gumii keessaa kan baafaman maaliifi ? 
 • Garaa guutuudhaan yaada garaa geddarachuun maalfaa dabalata ? 
 • Cubbuu cimaa himachuu kan qabnu maaliifi ? 
 • Jaarsoliin gumii , namoota cubbamoo qalbii geddaratan karaa kamiin gargaaru ? 
 Waaqa Isa Isin Jaallatu Jaalladhaa 
 “ Waaqayyo kee goofticha garaa kee guutuudhaan , jireenya kee guutuudhaan , yaada kee guutuudhaanis jaallachuutu siif ta’a . ” — MAATEWOS 22 : 37 . 
 1 , 2 . 
 Seera hundumaarra caalu ilaalchisee gaaffiin akka ka’u kan godhe maal ta’uu danda’a ? 
 GAAFFIIN bara Yesusitti dhihaate tokko Fariisota gidduutti falmii guddaa kaasee ture . 
 Seera Musee isa seera 600 qabate keessaa inni baay’ee barbaachisaa ta’e isa kami ? 
 Seera isa aarsaa dhiheessuu wajjin walitti dhufeenya qabudhaa ? 
 Aarsaa dhiheessuun dhiifama cubbuu argachuufi Waaqayyoof galata galchuuf kan gargaaru ta’uunsaa beekamaadha . 
 Seerri inni hundumaa caalu dhagna qabaa ilaalchisee isa kennamedhaa ? 
 Dhagna qabaan kakuu Yihowaan Abrahaamii wajjin galeef akka mallattootti kan gargaaru waan tureef , kunis seera barbaachisaa ture . — Uumama 17 : 9 - 13 . 
 Karaa garabiraa garuu namoonni seera cimsan , faayidaan seera tokko tokkoo xinnoo ta’uyyuu , seerri Waaqayyo kenne hundi qixxee waan ta’eef , seera isa tokko isa kaan caalaatti ilaaluun sirrii miti jedhanii falmu . 
 Fariisonni Yesusiin gaaffii wal faallessu kan gaafatan , tarii innis wanta amanamummaasaa isaa dhabsiisu dubbata ta’a jedhanii waan yaadaniifidha . 
 Isaan keessaa namni tokko Yesusitti dhihaatee : “ Seera keessaa abboommiin inni hundumaa irra caalu isa kam ? ” 
 jedhee isa gaafate . — Maatewos 22 : 34 - 36 . 
 Abboommii isa guddaa ilaalchisee Yesus maal jedhe ? 
 Deebiin Yesus kenne yeroo ammaatti faayidaa guddaa nuuf argamsiisa . 
 Deebiisaarratti waaqeffannaa dhugaa keessatti wanta yeroo kamittiyyuu tureefi gara fulduraattis jiraatu akkas jechuudhaan walitti qabee ibseera . 
 Keessa Deebii 6 : 5⁠rraa caqasuudhaan akkas jedhe : “ ‘ Waaqayyo kee goofticha garaa kee guutuudhaan , jireenya kee guutuudhaan , yaada kee guutuudhaanis jaallachuutu siif ta’a . ’ 
 Abboommiin hundumaa irra caalu inni duraa isa kana . ” 
 Fariisichi waa’ee abboommii isa tokkoo isa gaafatus , Yesus deebii garabiraas isaa kenneera . 
 Lewwoota 19 : 18⁠rraa caqasuudhaan akkas jedheera : “ Abboommiin inni lammaffaan akkuma isa duraa ti ; ‘ Nama akka mataa keetiitti jaallachuutu siif ta’a . ’ ” 
 Achiis Yesus kaayyoon waaqeffannaa dhugaa seera kana lamaan keessatti kan argamu ta’uusaa argisiiseera . 
 Faayidaa seerawwan kaan qaban ibsuudhaan seericha tartiibaan akka isaaniif ibsu akka isa hin gaafannetti , “ Seerrii fi barsiisi raajotaa hundinuu abboommii kana lamaan irra dhaabatanii jiru ” jechuudhaan xumureera . 
 Mataduree kanarratti abboommiiwwan lamaan kana keessaa isa guddaa tokkorratti xiyyeeffanna . 
 Waaqayyoon jaallachuu kan qabnu maaliifi ? 
 Jaalala Waaqayyoof qabnu argisiisuu kan dandeenyu akkamitti ? 
 Jaalala kana guddisuu kan dandeenyu akkamitti ? 
 Yihowaa gammachiisuu yoo barbaanne , garaa keenya guutuu , jireenya keenya guutuu , yaada keenya guutuudhaanis isa jaallachuun waan nurraa eegamuuf , deebii gaaffiiwwan kanaa beekuun keenya baay’ee barbaachisaadha . 
 Jaalalli Barbaachisaa Ta’uusaa 
 4 , 5 . ( a ) Fariisichi wanta Yesus jedhetti kan hin dinqisiifamne maaliifi ? 
 ( b ) Qalmaafi aarsaa caalaa wanti Waaqayyo biratti fudhatama qabu maalidha ? 
 Fariisichi Yesusiin gaaffii gaafate deebii inni isaaf kennetti hin mufanne , akkasumas hin dinqisiifamne . 
 Namoonni jaalala kana kan hin argisiisne ta’aniyyuu , Waaqayyoon jaallachuun waaqeffannaa dhugaa keessatti bakka guddaa akka qabu beeka ture . 
 Bara duriitti yaada Keessa Deebii 6 : 4 - 9⁠rratti argamuufi Yesus caqase kana , mana sagadaa keessatti kadhannaa Sheemaa jedhamuufi afaan Ibrootaatiin dhihaatu keessatti sagalee ol kaasanii irra deebi’uun kan barame ture . 
 Akka Macaafni Maarqos inni kanaa wajjin wal fakkaatu jedhutti , Fariisichi Yesusiin akkas jedhe : “ Ba’eessa dubbatte yaa barsiisaa ! 
 ‘ Inni tokkicha , isa malee kan biraa hin jiru ’ isa jette dhugaa dubbatte . 
 Isas garaa guutuudhaan , qalbii guutuudhaan , humna guutuudhaanis jaallachuun , nama akka ofiitti jaallachuun , guutummaa qalma gubamuu fi aarsaa hundumaa irra guddaa in caala . ” — Maarqos 12 : 32 , 33 . 
 Dhugaadha , Seerichi qalma gubamuufi aarsaa dhiheessuun barbaachisaa akka ta’e kan ibsu ta’us , wanti Waaqayyo biratti bakki guddaan kennamuuf jaalala tajaajiltoonnisaa isaaf qabanidha . 
 Ilaalcha gadhee qabaatanii korbeeyyii hoolaa kuma dhiheessuu mannaa , jaalalaan kaka’anii dimbiitii tokko Waaqayyoof dhiheessuutu fudhatama qaba . 
 ( Miikiyaas 6 : 6 - 8 ) Seenaa haadha hiyyeessaa Yesus mana qulqullummaa Yerusaalem utuu jiruu argee mee yaadadhu . 
 Saantimni xixinnoon saanduqa keessa buufte lamaan dimbiitii tokkollee bituu hin danda’u . 
 Haata’u malee , buusiin garaadhaa Yihowaa jaallachuudhaan kenname sun , namoota bu’aasaanii keessaa buusii hedduu kennanirra kan caalu ture . 
 Haala akkamii keessayyuu yoo jiraanne , wanti jaalalaan kakaanee goonu Yihowaa biratti bakka guddaa akka qabu beekuun keenya kan nama gammachiisu mitii ? 
 Phaawulos jaalalli barbaachisaa ta’uusaa maal jechuudhaan barreesse ? 
 Phaawulos waaqeffannaa dhugaa keessatti jaalalli barbaachisaa ta’uusaa akkas jechuudhaan barreesseera : “ Afaan namoonni yookiis afaan ergamoonni Waaqayyoo dubbataniin dubbadhee , jaalala yoon qabaachuu dhaabaadhe , ani akka sibiila kililchuu yookiis dibbee kosh kosh jedhuun ta’e . 
 Raajii dubbachuudhaaf kennaa qabaadhee , dhoksaa jiru hundumaa beekee , beekumsa hundumaa qabaadhee , gaara iddoo isaatii hamman bututti amantii guutuus qabaadhee , jaalala yoon qabaachuu dhaabaadhe garuu , ani homaa miti . 
 Wantan qabu hundumaa warra dhabaniif hiree , ittiin of jajuudhaafis dhagna koo iyyuu dabarsee kennee , jaalala yoon qabaachuu dhaabaadhe garuu , homaa waa’ee anaaf hin baasu . ” 
 Kanaaf , waaqeffannaan keenya Waaqayyoon akka gammachiisu yoo barbaanne , isa jaallachuun keenya barbaachisaadha . 
 Haata’u malee , jaalala Yihowaadhaaf qabnu akkamitti argisiisuu dandeenya ? 
 Jaalala Yihowaadhaaf Qabnu Akka Itti Argisiisuu Dandeenyu 
 7 , 8 . 
 Jaalala Yihowaadhaaf qabnu akkamitti argisiisuu dandeenya ? 
 Namoonni hedduun jaalalli miira nuti to’achuu hin dandeenyedha jedhanii amanu ; kanaan kan ka’es jaalalaanan qabame jedhanii dubbatu . 
 Haata’u malee , jaalalli dhugaan miira nutti dhaga’amu qofa miti . 
 Jaalalli dhugaan , hojiidhaan malee miiraan kan ibsamu miti . 
 Macaafni Qulqulluun , jaalalli ‘ hundumaarra kan caaluufi ’ ‘ bira ga’uudhaaf ’ akka dhamaanu nu gorsa . 
 Kiristiyaanonni “ dubbiidhaa fi afaaniin utuu hin ta’in , hojiidhaa fi garaa dhugaadhaan ” warra kaan akka jaallatan gorfamaniiru . — 1 Yohannis 3 : 18 . 
 Jaalalli Waaqayyoof qabnu , jechaanis ta’e gocha keenyaan wanta isa gammachiisu akka raawwannuufi olaantummaasaatiif akka falminu nu dirqisiisa . 
 Biyya lafaarraas ta’e daandiiwwansaarraa akka fagaannu nu kakaasa . 
 Namoonni Waaqayyoon jaallatan waan hamaa ni jibbu . 
 ( Faarfannaa 97 : 10 ) Mataduree ittaanurratti akka ilaallutti , Waaqayyoon jaallachuu jechuun namoota jaallachuu jechuudha . 
 Kana malees , Waaqayyoon jaallachuu jechuun isaaf ajajamuu jechuudha . 
 Macaafni Qulqulluun : “ Waaqayyoon jaallachuu jechuunis abboommota isaa eeguu dha ” jedha . — 1 Yohannis 5 : 3 . 
 Yesus jaalala Waaqayyoof qabu kan argisiise akkamitti ? 
 Yesus Waaqayyoon jaallachuu jechuun maal jechuu akka ta’e akka gaariitti argisiiseera . 
 Jaalalli inni Waaqayyoof qabu bakka jireenyaasaa isa samii dhiisee nama ta’ee lafarra akka jiraatu isa kakaaseera . 
 Jaalalli kun gochaanis ta’e barsiisasaatiin Abbaasaatiif ulfina akka kennu isa kakaaseera . 
 Jaalalli inni qabu ‘ hamma du’aatti abboomamaa akka ta’u ’ isa kakaaseera . 
 Abboomamuunsaa kunimmoo jaalalasaa kan argisiisu yommuu ta’u , kunis namoonni amanamoo ta’an Waaqayyo duratti qajeelota akka ta’an carraa baneera . 
 Phaawulos akkas jechuudhaan barreesseera : “ Akkuma abboomamuu diduu nama tokkootiin [ Addaamiin ] baay’een cubbamoota ta’an , abboomamuu nama tokkootiin [ Kiristos Yesusiin ] immoo akkasuma baay’een qajeelota in ta’u . ” — Roomaa 5 : 19 . 
 Waaqayyoon jaallachuun isaaf abboomamuus ni dabalata kan jennu maaliifi ? 
 Akkuma Yesus , nutis Waaqayyoof abboomamuudhaan jaalala isaaf qabnu argisiisuu dandeenya . 
 Yohannis ergamaan inni Yesus jaallatu : “ Jaalala jechuun akka abboommii Waaqayyootti jiraachuu dha ” jedhee barreesseera . 
 Namoonni dhugumaan Yihowaa jaallatan qajeelfamasaa argachuuf hawwu . 
 Karaa jireenyasaanii ofii isaaniitiin geggeeffachuu akka hin dandeenye hubachuudhaan ogummaa Yihowaatti amanamu ; akkasumas qajeelfamasaatiif gammachuudhaan ajajamu . 
 ( Ermiyaas 10 : 23 ) Akkuma warra Beeriyaa duriitti , ergaa Waaqayyo biraa dhufe fudhachuuf ‘ qophaa’uudhaan ’ jaalala Waaqayyoo raawwachuuf fedhii cimaa qabu . 
 Jaalala Waaqayyoo caalaatti hubachuuf Caaffata Qulqullaa’aa qoru ; kunimmoo isaaf abboomamuudhaan jaalala Waaqayyoof qaban argisiisuuf isaan gargaara . 
 Garaa keenya guutuu , jireenya keenya guutuu , yaada keenya guutuufi humna keenya guutuudhaan Waaqayyoon jaallachuu jechuun maal jechuudha ? 
 Akkuma Yesus jedhe , Waaqayyoon jaallachuun garaa guutuu , jireenya guutuu , yaada guutuufi humna guutuudhaan isa jaallachuu kan gaafatudha . 
 Jaalalli akkasii garaadhaa kan maddu yommuu ta’u , kunis miira , fedhiifi yaada keenya , jechuunis fedhii Yihowaa gammachiisuuf qabnu kan dabalatudha . 
 Yaada keenya guutuudhaan isa jaallanna . 
 Isaaf of kennuun wanta beekumsaan ala godhamu miti . 
 Yihowaa beekneerra ; amalawwansaa , sadarkaa ejjennoosaafi kaayyoosaa hubanneerra . 
 Jireenya keenya guutuudhaanis isa jaallanna ; eenyummaa keenya ykn jireenya keenya isa tajaajiluuf itti fayyadamna . 
 Humna keenya Yihowaa tajaajiluufi isa jajachuuf itti fayyadamna . 
 Yihowaa Jaallachuu Kan Qabnu Maaliifi ? 
 Waaqayyo akka isa jaallannu kan nurraa barbaadu maaliifi ? 
 Sababiin Yihowaa jaallachuu itti qabnu inni tokko , amalawwansaa akka argisiisnu waan nurraa barbaaduufidha . 
 Maddiifi fakkeenyi jaalalaa inni guddaan Waaqayyodha . 
 Yohaannis ergamaan “ Waaqayyo jaalala ” jechuudhaan barreesseera . 
 Namoonni jaalala argisiisuu akka danda’aniifi akka bifa Waaqayyootti uumaman . 
 Olaantummaan Yihowaas jaalalarratti kan hundaa’edha . 
 Yihowaan jaalala isaafi bulchiinsasaa isa qajeelummaarratti hundaa’eef qabnuun kakaanee akka isa tajaajillu barbaada . 
 Dhugumayyuu , uumamni hundi nagaafi tokkummaa akka qabaatuuf jaalalli barbaachisaadha . 
 ( a ) Israa’eloonni ‘ Waaqayyokee goofticha jaalladhu ’ kan jedhaman maaliifi ? 
 ( b ) Yihowaan akka isa jaallannu nurraa eeguunsaa sirriidha kan jennu maaliifi ? 
 Wanta Yihowaan nuu godhe waan dinqisiifannuufis isa ni jaallanna . 
 Yesus Yihudootaan ‘ Waaqayyo kee goofticha jaalladhu ’ jedhee akka ture yaadadhaa . 
 Waaqa hin beekamneefi isaanirraa fagoo jiru akka jaallatan utuu hin ta’in , Waaqa isa jaalalasaa isaanitti argisiise akka jaallatan gaafataman . 
 Yihowaan Waaqasaanii ture . 
 Inni isa biyya Gibxii isaan baasee Biyyattii Abdachiifamtetti isaan galche , kan isaan eege , kan isaan jiraachise , kan isaan jaallateefi kan jaalalaan isaan adabe ture . 
 Yeroo ammaattimmoo Yihowaan Waaqa keenya isa jireenya bara baraa akka ittiin argannuuf Ilmasaa furii godhee nuu kennedha . 
 Yihowaan akka isa jaallannu nurraa barbaaduunsaa kan nu dinqisiisu miti . 
 Akka isa jaallannuuf kan nu gaafate Waaqa isa nu jaallatedha . 
 Jaalala akka argisiisnu kan gaafatamne Waaqa isa ‘ duraan dursee nu jaallatedha . ’ — 1 Yohannis 4 : 19 . 
 Jaalalli Yihowaa jaalala warri ijoolleesaaniitiif qaban wajjin kan wal fakkaatu karaa kamiini ? 
 Jaalalli Yihowaan ilmaan namootaatiif qabu , jaalala warri ijoolleesaaniitiif qaban wajjin wal fakkaata . 
 Warri , gonkummaa kan hin qabne ta’aniyyuu , ijoolleesaaniitiif kunuunsa gochuuf jecha jabaatanii hojjetu ; kunimmoo baasii hedduufi wantoota baay’ee aarsaa gochuu gaafata . 
 Warri ijoolleesaaniitiif qajeelfama , jajjabina , gargaarsaafi adaba kan kennan yommuu ta’u , kanas kan godhan ijoolleensaanii gammachuu akka argataniifi jireenya gaarii akka jiraatan waan barbaadaniifidha . 
 Warri erga kana godhanii booda ijoolleensaanii maal akka isaanii godhan barbaadu ? 
 Ijoolleensaanii akka isaan jaallataniifi wanta isaanii godhan akka yaadatan barbaadu . 
 Abbaan keenya inni samiifi inni gonkummaa qabu wanta nuu godheef akka isa jaallannuufi akka isa dinqisiifannu nurraa eeguunsaa sirrii mitii ? 
 Jaalala Waaqayyoof Qabnu Guddisuu 
 Jaalala Waaqayyoof qabnu guddisuuf jalqaba maal gochuu qabna ? 
 Nuti Waaqayyoon hin argine sagaleesaas hin dhageenye . 
 Ta’us , isaa wajjin walitti dhufeenya jaalalarratti hundaa’e akka uumnu nu afeera . 
 Kana gochuu kan dandeenyu akkamitti ? 
 Nama hin beekne tokkoof jaalala guddaa qabaachuun waan hin danda’amneef , nama tokko jaallachuu keenya dura waa’eesaa beekuu qabna . 
 Yihowaan waa’eesaa beekuu akka dandeenyuuf Macaafa Qulqulluu nuu qopheesseera . 
 Karaa jaarmiyaasaa yeroo hundumaa Macaafa Qulqulluu akka dubbisnu jajjabina kan nuu kennus kanumaafidha . 
 Waa’ee Waaqayyoo , waa’ee amalawwansaa , waa’ee eenyummaasaafi waggoota kuma hedduudhaaf walitti dhufeenya inni ilmaan namootaa wajjin qabu kan nutti himu Macaafa Qulqulluudha . 
 Seenaawwan kanarratti yommuu xiinxallu , dinqisiifannaafi jaalalli isaaf qabnu ni guddata . — Roomaa 15 : 4 . 
 Tajaajila Yesusirratti xiinxaluun keenya jaalala Yihowaadhaaf qabnu kan nuu guddisu akkamitti ? 
 Jaalala Waaqayyoof qabnu guddisuu yoo barbaanne jireenyaafi tajaajila Yesusirratti yaaduu qabna . 
 Yesus guutummaatti amala Abbaasaa calaqqisuu waan danda’eef : “ Namni ana arge abbaa arge ” jechuu danda’eera . 
 Ilma haadha hiyyeessaa tokkicha du’aa kaasuudhaan jaalalli Yesus argisiise garaakee hin tuquu ? 
 Ilmi Waaqayyoofi nama namoota hanga har’aatti jiraatan hunda caalu , miilla bartootasaa dhiquusaa beekuun garaa namaa kan tuqu mitii ? 
 Inni nama isa kamirrayyuu kan caaluufi ogummaa kan qabu ta’uyyuu , ijoollee xixinnoo dabalatee namoota hundumaatti kan dhihaatu ta’uusaa beekuunkee akka isa beektu si hin kakaasuu ? 
 Wantoota kanarratti xiinxaluun keenya , Kiristiyaanota Phexros : “ Isin isa mul’achuuf jiru sana hin argine yoo ta’e iyyuu , isa in jaallattu ” jechuudhaan isaaniif barreessee wajjin tokko ta’uuf nu gargaara . 
 Jaalalli Yesusiif qabnu yommuu guddachaa adeemu , jaalalli Yihowaadhaaf qabnus ni guddata . 
 17 , 18 . 
 Jaalala Yihowaadhaaf qabnu kan nuu guddisu qophiiwwan inni nuu godhe akkamiirratti yaaduu keenyadha ? 
 Kaaraan jaalala Waaqayyoof qabnu itti guddisnu inni kaanimmoo , qophiiwwan jireenyatti akka gammannuuf inni nuu qopheesserratti xiinxaluudha . 
 Isaanis , uumama bareedaa , nyaata mi’aawaa gosawwan adda addaa ta’an , walitti dhufeenya namootaa wajjin qabnuufi wantoota gammachuu nuuf argamsiisan hedduu akka fakkeenyaatti fudhachuu dandeenya . 
 Waa’ee Waaqayyoo caalaatti barachaa yeroo adeemnu , gaarummaafi arjummaa inni karaa adda addaa nuu godheef isa galateeffachuuf sababii arganna . 
 Mee wanta Yihowaan dhuunfaatti sii godhe yaadi . 
 Isa jaallachuunkee sirrii akka ta’e sitti hin dhaga’amuu ? 
 Kennaawwan hedduu inni nuu kenne keessaa tokko , inni ‘ kadhata namaa akka dhaga’u ’ beekuudhaan yeroo kamittiyyuu kadhannaadhaan isatti dhihaachuuf carraa argachuu keenyadha . 
 ( Faarfannaa 65 : 2 ) Yihowaan Ilmisaa akka bulchuufi akka faradu aboo isaaf kenneera . 
 Kadhannaa namaa dhaga’uu ilaalchisee garuu Ilmasaa dabalatee eenyuufiyyuu mirga kana hin kennine . 
 Kadhannaa keenya isuma qofatu dhaga’a . 
 Yihowaan jaalala qabeessaafi dhuunfaatti namootaaf kan yaadu ta’uunsaa akka isatti dhihaannu barbaachuusaa argisiisa . 
 Gara Yihowaatti akka dhihaannu kan nu gargaaran abdiiwwan inni kenne kamfa’i ? 
 Wanta Yihowaan ilmaan namootaatiif qopheesse hubachuun keenyas akka isatti dhihaannu nu jajjabeessa . 
 Dhukkuba , gaddaafi du’a balleessuuf abdii kenneera . 
 Ilmaan namootaa takkaa gonkummaa erga argatanii booda , eenyuyyuu dhiphinaan , abdii kutachuufi balaa gaddisiisaadhaan hin rakkatu . 
 Beelli , hiyyummaaniifi waraanni hin jiraatu . 
 ( Faarfannaa 46 : 9 ; 72 : 16 ) Lafti jannata taati . 
 Yihowaan eebbawwan kana kan fidu , akkas gochuun dirqamasaa waan ta’eef utuu hin ta’in waan nu jaallatuufidha . 
 Museen , Yihowaa jaallachuun bu’aa akka qabu kan ibse akkamitti ? 
 Kanaaf , Waaqa keenya jaallachuufi jaalala kanas guddisuuf sababii ga’aa qabna . 
 Jaalalli Waaqayyoof qabdan akka cimu gochuudhaan , jaalalli kun akka jireenya keessan geggeessu ni gootuu ? 
 Filannaansaa kan keessani . 
 Museen jaalala Yihowaadhaaf qaban guddisuufi jaalala kanas eeganii jiraachuun barbaachisaa ta’uusaa hubatee ture . 
 Israa’eloota bara duriitti turaniin akkas jedheera : “ Isin , ijoolleen keessanis akka jiraattaniif jireenya fo’adhaa ! 
 Waaqayyoon gooftaa keessan jaalladhaa , sagalee isaas dhaga’aa ! 
 Isattis maxxanaa ! 
 Inni jireenya keessan waan ta’eef . ” — Keessa Deebii 30 : 19 , 20 . 
 Ni Yaadattaa ? 
 • Yihowaa jaallachuun keenya barbaachisaa kan ta’e maaliifi ? 
 • Jaalala Waaqayyoof qabnu argisiisuu kan dandeenyu akkamitti ? 
 • Yihowaa jaallachuuf kan nu kakaasu sababii akkamii qabna ? 
 • Jaalala Waaqayyoof qabnu akkamitti guddisuu dandeenya ? 
 Nama Jaallachuu Jechuun Maal Jechuudha ? 
 “ Nama akka mataa keetiitti jaallachuutu siif ta’a . ” — MAATEWOS 22 : 39 . 
 Jaalala Waaqayyoof qabnu akkamitti argisiisuu dandeenya ? 
 YIHOWAAN waaqeffattootasaarraa maal barbaada ? 
 Yesus jechoota gabaabaafi hiika guddaa qabaniin walitti qabuudhaan deebii gaaffii kanaa kenneera . 
 Abboommiin inni guddaan Waaqayyoon garaa guutuudhaan , jireenya guutuufi yaada keenya guutuudhaan akkasumas humna keenya guutuudhaan jaallachuu akka ta’e dubbateera . 
 Mataduree darberratti , Waaqayyoon jaallachuun , inni waan nu jaallateef isaaf abboomamuufi abboommiiwwansaa eeguu akka dabalatu ilaalleerra . 
 Jaalalasaa raawwachuun namoota Waaqayyoon jaallataniif ba’aa utuu hin ta’in , gammachuu kan isaaniif argamsiisudha . — Faarfannaa 40 : 8 ; 1 Yohannis 5 : 2 , 3 . 
 2 , 3 . 
 Abboommii namoota akka jaallannu nuu kennameef xiyyeeffannaa kennuu kan qabnu maaliifi ? 
 Haala kanaa wajjin wal qabateen gaaffiiwwan akkamiitu ka’a ? 
 Abboommii guddaan inni lammataa Yesus dubbate isa duraa wajjin walitti dhufeenya kan qabu si’a ta’u innis akkas jedha : “ Nama akka mataa keetiitti jaallachuutu siif ta’a ” jedheera . 
 Amma bal’inaan kan ilaallu waa’ee abboommii kanaa yommuu ta’u , kanas gochuudhaaf sababii ga’aa qabna . 
 Yeroon keessa jiraannu ofittummaafi jaalala sirrii hin taane argisiisuudhaan kan beekamudha . 
 Phaawulos “ guyyoota gara dhumaa ” ilaalchisuudhaan ibsa kenne keessatti namoonni warra kaan utuu hin ta’in akka of jaallatan , akka horii jaallataniifi akka qannoo jaallatan barreesseera . 
 Namoonni hedduun , “ warra jaalala of keessaa hin qabne ” ykn akka hiikni Macaafa Qulqulluu tokko ibsutti “ Warra maatiisaaniitiif jaalala hin qabne ” ta’aniiru . 
 Yesus akkas jechuudhaan raajii dubbateera : “ Namoonni baay’een . . . dabarsanii wal in kennu , walis in jibbu . . . . jaalalli namoota baay’ee qabbanaa’aa in adeema . ” — Maatewos 24 : 10 , 12 . 
 Asirratti Yesus jaalalli namoota hundaa ni qabbanaa’a akka hin jenne hubadhaa . 
 Namoonni jaalala Yihowaan gaafatuufi argachuun isaaf ta’u kennan kanaan duras jiru turan ; gara fuulduraattis ni jiraatu . 
 Namoonni dhugumaan Yihowaa jaallatan , warra kaan akka inni isaan ilaalutti ilaaluuf carraaqqii godhu . 
 Haata’u malee eenyaunfaa jaallachuu qabna ? 
 Namoota akka jaallannu argisiisuu kan dandeenyu akkamitti ? 
 Caaffanni Qulqullaa’aan gaaffiiwwan barbaachisaa ta’an kanaaf deebii nuu kenna . 
 Nama Isa Kam ? 
 Akka Lewwoota boqonnaa 19⁠rratti ibsametti , Yihudoonni eenyuun jaallachuu qabu turan ? 
 Yesus Fariisichatti abboommiin lammataa inni guddaan nama akka ofiitti jaallachuudha jedhee kan dubbate seera Israa’elootaaf kenname caqasuudhaan ture . 
 Seerri kunis Lewwoota 19 : 18⁠rratti argama . 
 Boqonnaadhuma sanarratti Yihudoonni warra Israa’eloota hin ta’inis akka ofiisaaniitti akka jaallatan abboommiin kennameeraaf . 
 Lakkoofsi 34 akkas jedha : “ Namni galaan si bira jiraatu akkuma nama biyyaatti haa ilaalamu ! 
 Atis biyya Gibxiitti galaa waan turteef , akkuma ofii keetiitti isa jaalladhu ! ” 
 Kanaaf namoota Yihudoota hin taane , keessumaammoo warra amantii Yihudii fudhatan jaallachuun barbaachisaa ture . 
 Yihudoonni jecha nama jaallachuu jedhu akkamitti hubatu turan ? 
 Haata’u malee , geggeessitoonni amantii Yihudii bara Yesusitti turan , ilaalcha kanarraa adda ta’e qabu turan . 
 Isaan keessaa tokko tokko , jechi “ nama ” jedhu Yihudoota qofa kan argisiisudha jedhu turan . 
 Namoonni Yihudoota hin taane ni jibbamu turan . 
 Barsiistonni kun , namoonni Waaqayyoon waaqeffatan warra isa hin waaqeffanne tuffachuu qabu jedhanii dubbatu . 
 Kitaabni tokko , “ Haala akkasii keessatti jibbi babal’achuunsaa kan nama dinqisiisu miti . 
 Yeroo akkasiitti wantoonni jibbi akka babal’atu godhan hedduun jiru ” jedheera . 
 Yesus waa’ee nama jaallachuu yommuu dubbate qabxiiwwan akkamii lama ibse ? 
 Yesus Lallabasaa isa Gaaraarratti , yaada kana kaasuudhaan jaallatamuu kan qabu eenyu akka ta’e ibseera . 
 Akkas jedhe : “ ‘ Fira kee jaalladhu , diina kees jibbi ! ’ 
 jedhamee akka himame dhageessaniittu . 
 Ani garuu isinittan hima , diinota keessan jaalladhaa , warra isin ari’ataniifis kadhadhaa ! 
 Kana yoo gootan ijoollee abbaa keessanii isa waaqa irraa in taatu ; innoo aduu isaa warra hamootaa fi warra gaggaariidhaaf in baasa , bokkaa isaas warra qajeelotaa fi warra jal’ootaaf in roobsa . ” 
 Asirratti Yesus qabxiiwwan lama caqaseera . 
 Jalqaba , Yihowaan warra hamootaafi warra gaggaariidhaaf arjummaa , akkasumas gaarummaa akka argisiisu , lammaffaammoo fakkeenyasaa hordofuu akka qabnu ibseera . 
 Nama Samaariyaa isa wanta gaarii godherraa barumsa akkamii arganna ? 
 Yeroo garabiraattimmoo namichi waa’ee Seeraa akka gaariitti beeku tokko : “ Nama isa kam ? ” 
 jechuudhaan Yesusiin gaafate . 
 Yesus waa’ee fakkeenya nama Samaariyaa , isa yommuu Yihudiin tokko harka warra saamtotaatiin miidhaan irra ga’e caqasuudhaan deebii kenneef . 
 Yihudoonni warra Samaariyaa kan tuffatan ta’uyyuu , namni Samaariyaa kun garuu madaa nama kanaa wal’aanuudhaan bakka fayyuu danda’utti isa geesseera . 
 Kanarraa barumsa akkamii arganna ? 
 Namoota sanyii keenya , qomoo keenyaafi amantii keenya hordofan qofa jaallachuu akka hin qabne baranna . — Luqaas 10 : 25 , 29 , 30 , 33 - 37 . 
 Nama Jaallachuu Jechuun Maal Jechuudha ? 
 Lewwoonni boqonnaa 19 jaalala argisiisuu kan qabnu akkamitti akka ta’e ibsa ? 
 Waaqayyoon jaallachuun akkuma hojiidhaan argisiifamuu qabu , jaalalli namootaaf qabnus miiruma nutti dhaga’amu qofa utuu hin ta’in hojiidhaan mul’achuu qaba . 
 Yaada Lewwoota 19⁠rra jiruufi nama akka ofii keenyaatti jaallachuu akka qabnu nu jajjabeessu gadi fageenyaan qoruun keenya faayidaa qaba . 
 Achirratti Israa’eloonni , namoonni rakkataniifi galaa ta’an akka qarmii funaannatan heyyamuu akka qaban dubbisna . 
 Hatuun , nama gowwoomsuun ykn sobuun hin heyyamamu ture . 
 Yeroo murtoo kennanis Israa’eloonni looguu hin qaban turan . 
 Yeroo barbaachisaa ta’etti adaba kennuun sirrii ta’uyyuu , keessumaa : “ Ati garaa keetti obboleessa kee hin jibbin ” jedhamaniiru . 
 Jechoonni kuniifi kaan walumatti qabaatti jecha : “ Nama akka ofii keetiitti jaalladhu ” jedhu kan ibsu ture . — Lewwoota 19 : 9 - 11 , 15 , 17 , 18 . 
 Yihowaan Israa’eloonni saba warra kaanirra adda ta’anii akka jiraatan kan abboome maaliifi ? 
 Israa’eloonni warra kaanitti jaalala argisiisuu kan qaban ta’uyyuu , warra waaqolii sobaa waaqeffatanirraa adda ta’anii jiraachuu qabu turan . 
 Yihowaan hiriyyummaa gadheen balaa akkamii akka fidu isaan akeekkachiiseera . 
 Fakkeenyaaf , saboota Israa’eloonni biyyasaanii qabachuuf jedhan ilaalchisee Yihowaan akkas jechuudhaan isaan abboomeera : “ Isaanitti hin soddoomin , intaloota kee ilmaan isaaniitti hin heerumsiisin , ilmaan kees intaloota isaanii hin fuusisin ! 
 Kanaa achi isaan ilmaan kee waaqayyolii biraaf akka hojjetaniif Waaqayyo biraa in deebisu , dheekkamsi Waaqayyoo si irratti in boba’a . ” — Keessa Deebii 7 : 3 , 4 . 
 Wanta akkamiirraa of eeguu qabna ? 
 Haaluma wal fakkaatuun , Kiristiyaanonnis walitti dhufeenya amantaasaanii laaffisu kamirraayyuu of eeguu qabu . 
 Warra Kiristiyaanota hin taanee wajjin , jechuunis “ warra hin amannee wajjin walitti hin hidhatinaa ” jedhamneerra . 
 Kana malees , Kiristiyaanonni “ nama amane ” qofa hiriyaa gaa’elaa gochuu akka qaban dubbata . 
 Haata’u malee , namoota akka keenya Yihowaa hin waaqeffanne matumaa tuffachuu hin qabnu . 
 Kiristos kan du’e warra cubbamoodhaaf yommuu ta’u , namoonni yeroo tokko wanta gadhee hojjechaa turan hedduun , jireenyasaanii isa gadhee dhiisuudhaan Waaqayyoo wajjin araaramaniiru . — Roomaa 5 : 8 ; 1 Qorontos 6 : 9 - 11 . 
 Namoota Yihowaa hin tajaajille akka jaallannu argisiisuuf karaan hundumaarra caalu isa kami ? 
 Kun kan ta’e maaliifi ? 
 Namoota Waaqayyoon hin tajaajille jaallachuu ilaalchisee wanti fakkeenya Waaqayyoo hordofuu caalu hin jiru . 
 Inni hammeenya kan hin jaallanne ta’uyyuu , karaasaanii isa gadheeraa deebi’anii jireenya bara baraa akka argatan namoota hundumaatiif gaarummaadhaan carraa baneera . 
 ( Hisqi’el 18 : 23 ) Yihowaan “ namoonni hundinuu yaada garaa isaanii akka gedderatan ” barbaada . 
 Inni “ namni hundinuu akka fayyu , dhugaa beekuu biras akka ga’u in fedha . ” 
 Yesus duuka buutonnisaa lallabuufi barsiisuudhaan ‘ saba hundumaa bartootasaa akka godhan ’ kan abboome kanaafidha . 
 Hojii kanarratti hirmaachuudhaan Waaqayyoofis ta’e diinota keenya dabalatee , namoota hundaaf jaalala akka qabnu argisiisna . 
 Namoota Hidhata Amantaa Keenya Ta’an Jaallachuu 
 Obboloota keenya jaallachuu ilaalchisee Yohannis ergamaan maal jedhee barreesseera ? 
 Phaawulos : “ Egaa akkuma fucha argannetti , kottaa nama hundumaaf , addumaan immoo warra amantii keessa jiraniif , gaarii in hojjenna ” jechuudhaan barreesseera . 
 Kiristiyaanota waan taaneef warra amantii keessa jiraniif , jechuunis namoota karaa hafuuraa obboloota keenya ta’aniif jaalala argisiisuuf dirqamni nurra jira . 
 Jaalalli kun hangam barbaachisaadha ? 
 Yohannis ergamaan akkas jedhee barreessuudhaan wanti kun baay’ee barbaachisaa ta’uusaa ibseera : “ Obboleessa isaa kan jibbu hundinuu nama nama ajjeesee dha . . . . 
 Namni , ‘ Waaqayyoon nan jaalladha ’ jedhee , obboleessa isaa immoo yoo jibbe , inni sobduu dha ; obboleessa isaa isa arge kan hin jaallanne , Waaqayyoon isa hin argin jaallachuu hin danda’u . ” 
 Jechoonni kun ergaa cimaa qabataniiru . 
 Yesus Kiristos Seexanni “ nama ajjeesaa ” fi “ sobaa ” ta’uusaa dubbateera . 
 Matumaa nuti kan akkasii ta’uu hin barbaannu . 
 Warra hidhata amantii keenya ta’aniif jaalala argisiisuu kan dandeenyu karaawwan kamiini ? 
 Kiristiyaanonni dhugaa ‘ wal jaallachuun akka isaan barbaachisu Waaqayyo isaan barsiiseera . ’ 
 “ Dubbiidhaa fi afaaniin utuu hin ta’in hojiidhaa fi garaa dhugaadhaan ” wal jaallachuu qabna . 
 Jaalalli keenya “ jaalala dhugaa ” ta’uu qaba . 
 Jaalalli , akka dandeenyu , gaarummaa akka argisiisnu , dhiifama akka goonu , akka obsinu , akka hin hinaafne , akka of hin bokoksine , amala gadheerraa akka fagaannuufi waan nutti tolu duwwaa akka hin barbaanne kan nu godhu ta’uu qaba . 
 Jaalalli ‘ akka waliif ergamnu ’ nu kakaasa . 
 Yesus akkuma inni isaan jaallate bartoonnisaas akka wal jaallatan isaanitti himeera . 
 Kanaaf , Kiristiyaanni tokko yeroo barbaachisaa ta’utti hidhata amantiisaatiif lubbuusaa dabarsee kennuuf kan qophaa’e ta’uu qaba . 
 Maatii keessatti jaalala argisiisuu kan dandeenyu akkamitti ? 
 Jaalalli maatii keessatti mul’achuu kan qabu yommuu ta’u , keessumaammoo abbaa manaafi haadha manaa gidduutti argamuu qaba . 
 Phaawulos akkas jechuudhaan walitti dhufeenyi hiriyaa gaa’elaa gidduu jiru cimaa ta’uusaa ibseera : “ Abbaan manaa akkuma dhagna ofii isaa jaallatutti , haadha manaa isaa jaallachuun in ta’aaf ; namni haadha manaa isaa jaallatu ofii isaa in jaallata . ” 
 Phaawulos lakkoofsa shan boodas jechootuma kana irra deebi’ee dubbachuusaa argina . 
 Namni haadha manaasaa jaallatu , fakkeenya Israa’eloota bara Miilkiyaas turaniifi haadhotii manaasaanii gowwoomsaa turanii hin hordofu . 
 ( Miilkiyaas 2 : 14 ) Isheedhaaf bakka guddaa kenna . 
 Akkuma Kiristos gumii jaallate innis ishee jaallata . 
 Haati manaas akka abbaa manaashee kabajju kan ishee kakaasu jaalaladha . — Efesoon 5 : 25 , 29 - 33 . 
 Namoonni tokko tokko jaalala obbolummaa arguudhaan maal jechuufi maal gochuuf kaka’aniiru ? 
 Kiristiyaanonni dhugaan jaalala akkasiitiin beekamu . 
 Yesus : “ Jaalala yoo waliif qabaattan , kanaan namoonni hundinuu akka isin bartoota koo taatan in beeku ” jedheera . 
 Jaalala waliif qabaachuun keenya , namoonni gara Waaqa nuti jaallannuufi bakka buunutti akka harkifaman godha . 
 Fakkeenyaaf waa’ee maatii Dhugaa Baatota Yihowaa ta’anii gabaasni akkas jedhu Moozaambiikii nu ga’eera : “ Wanta akkasii arginee hin beeknu . 
 Sa’aatii booda qilleensi cimaan bokkaafi cabbii makatee qilleensa’uutti ka’e . 
 Bubbee cimaan kun mana keenya isa leemmanaan ijaarame diiguufi qorqorroosaa irraa kaasuutti ka’e . 
 Obboloonni gumiiwwan naannoo keenyatti argaman garabiraan dhufanii mana keenya isa diigame deebisanii ijaaruudhaan yommuu nu gargaaran , ollaawwan keenya dinqisiifannaadhaan : ‘ Amantiin keessan baay’ee gaariidha . 
 Amantiin keenya gargaarsa akkasii nuu godhee hin beeku ’ jedhan . 
 Achiis Macaafa Qulqulluu baasnee Yohannis 13 : 34 , 35 isaanitti argisiifne . 
 Yeroo ammaatti ollaawwan keenya hedduun Macaafa Qulqulluu qayyabachaa jiru . ” 
 Dhuunfaatti Namoota Jaallachuu 
 Dimshaashumatti namoota jaallachuufi dhuunfaatti namoota jaallachuu gidduu garaagarummaa akkamiitu jira ? 
 Dimshaashumatti namoota jaallachuun ulfaataa miti . 
 Dhuunfaatti namoota jaallachuun garuu kanarraa addadha . 
 Fakkeenyaaf , jaalalli namoota tokko tokkoo jaarmiyaawwan gargaarsaa tokko tokkoof buusii gochuurra wanta caalu akka godhan isaan hin kakaasu . 
 Dhugaadha , nama wajjin hojjennuufi waa’ee keenya dantaa hin qabne , ollaa hamaa ta’e ykn hiriyaa nu aarsu jaallachuu wajjin yeroo waliin ilaalamu namoota ni jaallanna jennee dubbachuun salphaadha . 
 17 , 18 . 
 Yesus namoota dhuunfaatti akka jaallatu kan argisiise akkamitti ? 
 Kana gochuuf kan isa kakaase maal ture ? 
 Dhuunfaatti namoota jaallachuu ilaalchisee , Yesus isa amalawwan abbaasaa sirriitti argisiiserraa barumsa gaarii arganna . 
 Cubbuu namoota hundaa balleessuuf gara biyya lafaatti kan dhufe ta’ullee , dhuunfaatti namoota ni jaallata ture . 
 Kanas dubartii dhukkubsatte , nama lamxiin qabeefi mucaa tokkoof jaalala argisiisuudhaan mirkaneesseera . 
 Nutis haaluma wal fakkaatuun , namoota guyyaa hundumaa waliin hojjennuu wajjin walitti dhufeenya gaarii qabaachuudhaan namoota akka jaallannu argisiisuu dandeenya . 
 Haata’u malee , jaalalli namootaaf qabnu jaalala Waaqayyoof qabnuu wajjin walitti dhufeenya akka qabu dagachuu hin qabnu . 
 Yesus warra hiyyeessa ta’an kan gargaare , warra dhukkubsatan kan fayyiseefi warra beela’an kan nyaachise ta’uyyuu , wantoota kana hundumaa kan godheefi namoota kan barsiise Yihowaa wajjin akka araaraman gargaaruuf ture . 
 Yesus wanta hundumaa kan raawwate Waaqayyoof ulfina fiduuf ta’uusaarrayyuu , akka isa bakka bu’uufi amalawwansaa calaqqisuu hin daganne . 
 Nutis fakkeenya Yesus fudhachuudhaan , namootaaf jaalala dhugaa akka qabnu argisiisuufi kutaa biyya lafaa isa hamaa kanaarraa fagaannee jiraachuu dandeenya . 
 Nama Akka Ofiikeenyaatti Jaallachuu Kan Dandeenyu Akkamitti ? 
 19 , 20 . 
 Nama akka ofii keenyaatti jaallachuu jechuun maal jechuudha ? 
 Yesus : “ Nama akka mataa keetiitti jaallachuutu siif ta’a ” jedheera . 
 Ofiif yaaduufi of kabajuun kan jirudha . 
 Utuu kun ta’uudhaa baatee abboommiin kun faayidaa hin qabu ture . 
 Ofiif jaalala qabaachuun , ofittummaa Phaawulos 2 Ximotewos 3 : 2⁠rratti dubbatee wajjin tokko akka hin taane hubachuu qabna . 
 Kanaa mannaa ofiif ilaalcha gaarii qabaachuu jechuudha . 
 Namni hayyuu Macaafa Qulqulluu ta’e tokko : “ Ofiif jaalala qabaachuu jechuun ‘ ani hundumaarra nan caala ’ jedhanii of jajuus ‘ ani hundumaa gadidha ’ jedhanii of ceepha’uus miti ” jedheera . 
 Warra kaan akka ofiitti jaallachuu jechuun , akka itti ilaalamuu barbaannutti warra kaan ilaaluufi akka itti kunuunfamuu barbaannutti warra kaan kunuunsuu jechuudha . 
 Yesus : “ Waanuma namoonni akka isiniif godhaniif jaallattan , isinis akkasuma isaaniif godhaa ” jedheera . 
 Yesus wanta namoonni isinii godhaniif sana isaanii deebisaa akka hin jenne qalbeeffadhaa . 
 Kanaa mannaa , akkamitti kunuunfamuu akka barbaannu yaaduufi akkuma kanaatti warra kaan kunuunsuu jechuudha . 
 Kana malees , hiriyoota ykn obboloota keessaniif qofa kana godhaa hin jenne . 
 Kanaa mannaa jecha “ nama ” jedhuun kan gargaarame yommuu ta’u , kana kan jedhes namoota hundaaf ilaalcha akkasii qabaachuu akka qabnu ibsuuf ta’uu danda’a . 
 Warra kaan jaallachuudhaan maal argisiisuu dandeenya ? 
 Namoota jaallachuun keenya wanta gadhee raawwachuurraa nu eega . 
 Phaawulos akkas jechuudhaan barreesseera : “ Abboommonni , ‘ Hin ejjin , hin ajjeesin , hin hatin , waan namaa hin hawwin ’ jedhan , warri kaanis hundinuu dubbii tokkicha isa , ‘ Nama akka ofii keetiitti jaalladhu ! ’ 
 jedhuun in xumuramu . 
 Namni nama erga jaallatee , waan hamaa isa irratti hin hojjetu . ” 
 Jaalalli warra kaaniif qabnu wanta gaarii gochuuf carraa akka barbaannu nu kakaasa . 
 Namoota kaan jaallachuudhaan , Yihowaa isa nama akka bifasaatti uume akka jaallannu argisiisna . — Uumama 1 : 26 . 
 Maal Jettee Deebista ? 
 • Jaalala qabaachuu kan qabnu eenyu fa’iifi ? 
 Maaliif ? 
 • Namoota Yihowaa hin tajaajilleef jaalala argisiisuu kan dandeenyu akkamitti ? 
 • Macaafni Qulqulluun jaalala obboloota keenyaaf qabaachuu qabnu kan ibsu akkamitti ? 
 • Nama akka ofii keenyaatti jaallachuu jechuun maal jechuudha ? 
 ‘ Guyyaan Yihowaa Inni Guddaan Dhi’aateera ’ 
 “ Guyyaan Waaqayyoo [ “ Yihowaa , ” NW ] inni guddaan dhi’aateera , dhi’aateera , dafees in dhufa . ” — SEFAANIYAA 1 : 14 . 
 1 , 2 . ( a ) Kiristiyaanonni guyyaa addaa akkamii eeggatu ? 
 ( b ) Gaaffii akkamii of gaafachuu nu barbaachisa ? 
 Maaliif ? 
 SHMARREEN guyyaa cidhashee gammachuufi hawwii guddaadhaan eeggatti . 
 Dubartiin garaatti baattus , guyyaa itti deessu hawwii guddaadhaan eeggatti . 
 Hojjetaan hojiidhaan bututes , guyyaan boqonnaa inni yeroo dheeraadhaaf eegaa turee yeroo itti jalqabu hawwii guddaadhaan eeggata . 
 Wanti hundasaanii wal fakkeessu maalidha ? 
 Hundisaanii , guyyaa addaa jireenyasaaniirratti jijjiirama fidu hawwii guddaadhaan eeggatu . 
 Haallisaanii gargar ta’us , hundisaanii hawwii cimaa qabu . 
 Oolee bulus guyyaan isaan hawwiidhaan eegan ni ga’a ; guyyichas qophiifi abdiidhaan eeggatu . 
 Kiristiyaanonni yeroo ammaatti argamanis , guyyaan addaa dhihaachuusaa hawwii guddaadhaan eeggatu . 
 Guyyaan kunis ‘ guyyaa Yihowaa ’ isa guddaadha . 
 ( Isaayaas 13 : 9 ; Yo’el 2 : 1 ; 2 Phexros 3 : 12 ) Dhufaatiin ‘ guyyaa Yihowaa ’ inni dhihaachaa jiru maalidha ? 
 Dhufti guyyaa kanaa ilmaan namootaarratti dhiibbaa geessisuu kan danda’u akkamitti ? 
 Guyyaa Yihowaa isa dhihaachaa jiruuf qophaa’oo ta’uu keenya akkamitti mirkanaa’oo ta’uu dandeenya ? 
 Yeroo ammaatti , gaaffiiwwan kanaaf deebii argachuuf yaalii gochuun keenya baay’ee barbaachisaadha . 
 Sababiinsaas jechoonni Macaafa Qulqulluu : “ Guyyaan Yihowaa inni guddaan dhi’aateera , dhi’aateera , dafees in dhufa ” jedhan dhugaa ta’uusaanii ragaawwan ni argisiisu . — Sefaaniyaa 1 : 14 . 
 ‘ Guyyaa Yihowaa Isa Guddaa ’ 
 “ Guyyaan Yihowaa inni guddaan ” maalidha ? 
 “ Guyyaan Yihowaa inni guddaan ” maalidha ? 
 Macaafa Qulqulluu keessatti jechi guyyaa addaa Yihowaan diinotasaarratti faraduufi maqaasaa isa guddaa itti qulqulleessu akka ta’e argisiisa . 
 Namoota Yihudaafi Yerusaalem warra amanamoo hin taane , akkasumas Baabilon isheen cunqursituu taateefi Gibxi ‘ guyyaa Yihowaatti ’ firdiitti dhihaachuuf jiru . 
 ( Isaayaas 2 : 1 , 10 - 12 ; 13 : 1 - 6 ; Ermiyaas 46 : 7 - 10 ) Haata’u malee , “ guyyaan Yihowaa ” inni guddaan fuuldura keenya jira . 
 “ Guyyaan ” Yihowaa kun , guyyaa inni namoota maqaasaa balleessanirratti tarkaanfii fudhatudha . 
 Badiisni kun , bulchiinsa amantii sobaa addunyaa maraatti argamtu , jechuunis “ Baabilon Guddittii , ” akkasumas sirna hamaa isa hafe waraana Armaagedoonitti balleessuudhaan jalqaba . — Mul’ata 16 : 14 , 16 ; 17 : 5 , 15 - 17 ; 19 : 11 - 21 . 
 Ilmaan namootaa garri caalaan guyyaan Yihowaa saffisaan dhihaachaa adeemuusaa kan sodaatan maaliifi ? 
 Ilmaan namootaa garri caalaan hubatanis hubachuu baatanis , guyyaan kun saffisaan dhihaachaa dhufuunsaa isaan sodaachisa . 
 Maaliif ? 
 Yihowaan karaa Sefaaniyaa raajichaa akkas jechuudhaan deebiisaa kenneera : “ Guyyaan sun guyyaa dheekkamsaa ti , guyyaa dhiphinaatii fi guyyaa gidiraa ti ; guyyaa rakkinaatii fi guyyaa badiisaa ti ; guyyaa dimimmisaatii fi guyyaa dukkanaa ti ; guyyaa duumessaatii fi guyyaa dukkana limixii ti . ” 
 Dhugumayyuu , guyyaa baay’ee nama sodaachisudha ! 
 Kana malees raajichi : “ Ani namoota irratti rakkina nan fida , isaan ana Waaqayyoon waan yakkaniif ” jedheera . — Sefaaniyaa 1 : 15 , 17 . 
 Namoonni miliyoonaan lakkaa’aman guyyaa Yihowaatiif ilaalcha sirrii akkamii qabu ? 
 Maaliif ? 
 Namoonni miliyoonaan lakkaa’aman garuu guyyaan Yihowaa dhihaachuusaa hawwii guddaadhaan eeggatu . 
 Maaliif ? 
 Sababiinsaa guyyaan kun guyyaa namoonni qajeeloon fayyina itti argataniifi rakkinarraa walaba itti ba’an , akkasumas guyyaa Yihowaan ulfina itti argatuufi maqaansaa itti qulqullaa’u waan ta’eefidha . 
 ( Yo’el 3 : 16 , 17 ; Sefaaniyaa 3 : 12 - 17 ) Namoonni guyyaa kana sodaachuus ta’e hawwiidhaan eeggachuunsaanii , jireenyasaanii isa ammaa kana haala itti fayyadamanirratti kan hundaa’edha . 
 Guyyichaaf ilaalcha akkamii qabda ? 
 Guyyaa sanaaf qophoofteettaa ? 
 Guyyaan Yihowaa akka dhihaate hubachuunkee jireenya keerratti jijjiirama fidaa jiraa ? 
 ‘ Ga’iftoonni Ka’uuf Jiru ’ 
 Namoonni hedduun ‘ guyyaa Yihowaa ’ akkamitti ilaalu ? 
 Kunoo Kiristiyaanota dhugaa kan hin dinqisiifne maaliifi ? 
 Guyyaan kun ariitiidhaan ga’aa kan jiru ta’us , ilmaan namootaa garri caalaan “ guyyaan Yihowaa ” dhihaachuunsaa isaan hin yaaddessu . 
 Namoota guyyaan kun dhihaachuusaa isaan akeekkachiisanittis ni ga’isu . 
 Kun Kiristiyaanota dhugaa hin dinqisiisu . 
 Akeekkachiisa Phexros akkas jechuudhaan kenne ni yaadatu : “ Guyyoota gara dhumaatti ga’iftoonni akka kajeellaa foon isaaniitti jiraatan ka’uuf akka jiran , duraan dursaatii beekaa ! 
 Isaan isinitti ga’isuudhaaf , ‘ Deebi’ee dhufuun isaa abdachiifamee ture mitii ? 
 Meerree kan raawwatame ree ? 
 Erga abboonni keenya iyyuu du’anii , wanti hundinuus akkuma yeroo biyyi lafaa uumametti hafee in jiraata ’ in jedhu . ” — 2 Phexros 3 : 3 , 4 . 
 Miira ariitii keenya akka qabannetti itti fufuuf maaltu nu gargaara ? 
 Ilaalcha sirrii hin taane akkasii kana mo’uufi miira ariitii qabaachuuf maaltu nu gargaara ? 
 Phexros akkas jechuudhaan nutti hima : “ Isaan keessatti isin yaadachiisee yaada keessan isa qullaa’aa nan dammaqsa . 
 Wanta raajonni qulqulloonni duraan dursanii dubbatan , abboommii gooftaa keenyaa fi fayyisaa keenyaa isa karaa ergamoota warra isiniif hojjetanii argattan yaadadhaa ! ” 
 Akeekkachiisa raajonni dubbatanirratti xiyyeeffachuun keenya ‘ yaada keenya isa qullaa’aa dammaqsuuf ’ nu gargaara . 
 Tarii akeekkachiisa kana irra deddeebinee dhageenyee ta’uu danda’a ; ta’us , yeroo kamiyyuu caalaatti akeekkachiisa kanaaf xiyyeeffannaa kennuu nu barbaachisa . — Isaayaas 34 : 1 - 4 ; Luqaas 21 : 34 - 36 . 
 Namoonni hedduun akeekkachiisa Macaafa Qulqulluutiif dantaa kan hin qabne maaliifi ? 
 Namoonni tokko tokko akeekkachiisa kanaaf dantaa kan hin qabne maaliifi ? 
 Phexros itti fufuudhaan akkas jedha : “ Jarri kun bantiiwwan waaqaa durii jalqabanii akka uumaman , laftis sagalee Waaqayyootiin bishaaniin uumamee , bishaan keessaas ba’uu isaa [ ‘ jaalala ofiisaaniitiin , ’ 1899 ] yaadachuu dadhaban . 
 Bishaanuma sanaan immoo biyyi lafaa inni yeroo sana ture sun liqimfamee akka balleeffame hin yaadanne . ” 
 Eeyyee , namoonni dhufa guyyaa Yihowaa hin barbaanne jiru . 
 Wanti garabiraan jireenyasaanii gidduu akka seenu hin barbaadan . 
 Akkaataa jireenyaasaanii isa ofittummaarratti hundaa’eef Yihowaa biratti itti gaafatamuu hin barbaadan ! 
 Akkuma Phexros ibse , “ akka kajeellaa foon isaaniitti ” jiraatu . 
 Namoonni bara Nohiifi bara Loox turan amala akkamii argisiisanii turan ? 
 Ga’istoonni kun , Yihowaan baroota darbanitti dhimma ilmaan namootaa keessa harkasaa galchuusaa amananii fudhachuu kan didan ‘ jaalalasaaniitiinidha . ’ 
 Yesusiifi Phexros baroota Yihowaan dhimma ilmaan namootaa keessa harkasaa itti galchee ture lamaan kan caqasan yommuu ta’u , isaanis wanta “ bara Nohii ” fi ‘ bara Looxitti ’ raawwataman caqasaniiru . 
 Namoonni Bishaan Badiisaa dura turan akeekkachiisa Nohi isaanii kenne utuu hin qalbeeffatin hafaniiru . 
 Badiisa Sodoomiifi Gomoraa duras , wanti Loox soddootasaatti dubbatu waan ‘ taphaaf isaanitti dubbate itti fakkaatee ’ ture . — Uumama 19 : 14 . 
 Yihowaan namoota utuu hin beekin hafaniif ilaalcha akkamii qaba ? 
 Har’as haallisaa kanarraa adda miti . 
 Haata’u malee , namoota utuu hin qalbeeffatin hafan ilaalchisee ilaalchi Yihowaa maal akka ta’e qalbeeffadhaa : “ Namoota ishee warra akka daadhii waynii isa siicoo irratti hafee ta’an , warra of irraa bu’anii , ‘ Waaqayyo wanta gaarii yookiis hamaa hin hojjetu ’ jedhanii yaadan nan adaba . 
 Badhaadhummaan isaanii in saamama , manneetiin isaaniis in ona ; mana in ijaarratu , garuu keessa hin jiraatan ; muka waynii in dhaabbatu , garuu daadhii waynii isaa hin dhugan . ” 
 ( Sefaaniyaa 1 : 12 , 13 ) Namoonni jireenyasaanii isa guyyaa guyyaafi isa “ beekamaa ” ta’e raawwachuusaanii itti fufu ta’a ; haata’u malee , wanta itti dhama’anii argatanirraa yeroo hundaa faayidaa hin argatan . 
 Maaliif ? 
 Guyyaan Yihowaa akka tasaa waan isaanirra ba’uuf , wanti isaan walitti qabatanis isaan hin oolchu . — Sefaaniyaa 1 : 18 . 
 “ Isa Eeggadhu ! ” 
 Gorsa isa kam qalbeeffachuu qabna ? 
 Biyya lafaa isa hamaa kanarraa haala adda ta’een , gorsa Anbaaqom akkas jechuudhaan kenne qalbeeffanna : “ Mul’anni kun yeroo itti raawwatamuun isaaf ta’u in eega , waa’ee guyyaa booddee in dubbata , garuu soba miti ; yoo lafa irra harkifame iyyuu isa eeggadhu ! 
 Inni dhuguma in dhufa , hin turus . ” 
 ( Anbaaqom 2 : 3 ) Namoota akka keenya gonkummaa hin qabneen yeroo ilaalamu , guyyaan sun lafarra kan harkifame fakkaatus , Yihowaan guyyaa kana akka lafarra hin harkisne hubachuu qabna . 
 Guyyaan Yihowaa , yeroo namoonni hin eegnettiifi yeroosaatti dhufa . — Maarqos 13 : 33 ; 2 Phexros 3 : 9 , 10 . 
 Yesus akeekkachiisa akkamii kenneera ? 
 Haala kanarraa faallaa ta’een duuka buutonni Yesus amanamoo ta’an haala akkamiirratti argamu ? 
 Yesus bartootasaa keessaallee namoonni tokko tokko miira ariitii qaban akka dhaban ibsuudhaan , guyyaa Yihowaa eeguun barbaachisaa ta’uusaa akka gaariitti ibseera . 
 Akkas jechuudhaan waa’ee namoota kanaa dursee dubbateera : “ Hojjetaan hamaan sun yaada isaa keessatti , ‘ Gooftaan koo in tura ’ in jedha ta’a ; hojjetoota akka isaatii reebuu , ofii isaatii immoo nyaachuu warra machooftuu wajjinis dhuguu in jalqaba ta’a . 
 Yommus gooftaan isaa guyyaa inni hin eeginitti , yeroo inni hin beekinittis in dhufa ; mataa hojjetaa sanaas in tarsaasa . ” 
 Haala kanarraa adda ta’eenimmoo , hojjetaan amanamaaniifi ogeessi miira ariitii qabu amanamummaadhaan eegee jiraateera . 
 Kutaan hojjetaa amanamaa kanaa dammaqeefi qophaa’ee eegaa jira . 
 Yesusis hojjetaa kana “ qabeenya isaa hundumaa irratti ” isa muudeera . — Maatewos 24 : 42 - 47 . 
 Miirri Ariitii Barbaachisaadha 
 Yesus miira ariitii argisiisuun barbaachisaa ta’uusaa kan ibse akkamitti ? 
 Kiristiyaanonni jaarraa jalqabaa miira ariitiisaanii eeganii jiraachuunsaanii barbaachisaa ture . 
 Yommuu Yerusaalem “ loltuudhaan marfamuu ” ishee argan atattamaan magaalattii keessaa baqachuu qabu turan . 
 Kunimmoo , Dh.K.B . bara 66⁠tti raawwatameera . 
 Yesus , Kiristiyaanonni yeroo sana turan miira ariitii qabaachuunsaanii barbaachisaa ta’uusaa yommuu ibsu maal akka jedhe qalbeeffadhaa : “ Namni bantii mana isaa irra jiru , waan manicha keessa jiru fudhachuudhaaf gad hin bu’in ! 
 Lafa qotiisaa inni jirus wayyaa isaa fudhachuudhaaf hin galin ! ” 
 Seenaan akka argisiisutti , Yerusaalem kan badde kun ta’ee waggaa afur boodadha ; Kiristiyaanonni yeroo sana turan Dh.K.B . bara 66⁠tti akeekkachiisa Yesus miira ariitiisaanii akka eegan isaanii kenne hojiirra oolchuunsaanii barbaachisaa kan ta’e maaliifi ? 
 14 , 15 . 
 Kiristiyaanonni jaarraa tokkoffaa , yommuu Yerusaalem loltootaan marfamtee argan , utuu hin turin baqachuunsaanii barbaachisaa kan ture maaliifi ? 
 Loltoonni warra Roomaa Yerusaalemiin kan balleessan Dh.K.B . bara 70⁠tti ta’us , waggoonni arfan turan garuu rakkina hin qaban jechuu miti . 
 Haallisaa baay’ee adda ture ! 
 Waggoonni sun walirratti ka’uufi dhiiga walii dhangalaasuudhaan kan guutaman turan . 
 Hayyuun seenaa tokko haala bara sana Yerusaalem keessa ture yommuu ibsan , “ waraana guddaa dhiigni walii itti dhangalaafameefi gochawwan gara jabinaa yeroo itti babal’atan ” ture jedhaniiru . 
 Dargaggoonni humna ittisaa akka jabeessan , meeshaa waraanaa akka hidhataniifi loltoota akka ta’aniif filamu turan . 
 Guyyaa guyyaan leenjii waraanaaf gargaarutu kennamaaf ture . 
 Namni gochasaanii isa gara jabinaa mormus akka gantuutti ilaalama ture . 
 Kiristiyaanonni yeroo muraasaaf magaalatti keessa turuu yoo filatan , rakkoo guddaadhaaf saaxilamu . — Maatewos 26 : 52 ; Maarqos 12 : 17 . 
 Yesus , baqachuu kan qaban namoota Yerusaalem keessa jiraatan qofa utuu hin ta’in , ‘ warri Yihudaa jiranis ’ akka baqatan dubbachuusaa qalbeeffachuu qabna . 
 Dhugumayyuu kun barbaachisaa ture ; sababiinsaas waraanni warra Roomaa Yerusaalemiin dhiisee erga adeemee ji’oota muraasa booda , karaa bal’ina qabuun sochii waraanaa gochuusaa itti fufee ture . 
 Jalqabarratti Dh.K.B . bara 67⁠tti Galiilaa to’ate ; waggaa ittaanuttis malaan Yihudaa to’annaasaa jala galche . 
 Kanaan kan ka’es namoonni naannoo sana jiraatan hundi rakkoo guddaadhaaf saaxilamanii turan . 
 Kana malees , guyyaadhaa gara guyyaatti lammii Yihudii kamiifiyyuu , Yerusaalemiin gadi lakkisee ba’uun ulfaataa ta’uu jalqabe . 
 Balballi magaalattii eegamuu waan jalqabameef , magaalatti gadi lakkisanii ba’uuf yaalii gochuun , Yihudoota warra Roomaatti dabarsanii kennuu wajjin tokko ture . 
 Kiristiyaanonni jaarraa tokkoffaatti turan yeroo sodaachisaa fuulasaanii duraa isaan eegu jalaa ooluuf ilaalcha akkamii qabaachuu qabu turan ? 
 Wantoota kana hundaa yaadatti qabachuun keenya , Yesus haallisaa ariifachiisaadha jedhee kan dubbate maaliif akka ta’e hubachuuf nu gargaara . 
 Kiristiyaanonni , hawwiin qabeenyaa akka duubatti isaan hin harkisneef , aarsaawwan tokko tokko kaffaluuf fedhii qabaachuu qabu turan . 
 Akeekkachiisa Yesus kenneef abboomamuuf jecha , ‘ qabeenyasaanii hunda gadhiisuuf ’ fedhii argisiisuu qabu turan . 
 Namoonni abboommii isaanii kennameef atattamaan ajajamuudhaan Yordaanos gamatti baqatan lubbuusaanii oolchaniiru . 
 Miira Ariitii Keenya Eeggachuu 
 Miira ariitii keenya jabeessuu kan qabnu maaliifi ? 
 Raajiiwwan Macaafa Qulqulluu , kan jiraannu xumura guyyoota gara dhumaa keessa ta’uusaa argisiisu . 
 Kanaaf , yeroo kamiyyuu caalaatti miira ariitii keenya jabeessuu nu barbaachisa . 
 Loltuun tokko yeroo nagaan jirutti akka yeroo waraanarra jiruutti dhiphinniifi sodaan itti hin dhaga’amu . 
 Haata’u malee , dammaqee hin eegu taanaan , utuu itti hin yaadin waraanarratti akka bobba’u waamichi yoo dhihaateef , utuu hin qophaa’in hafuu danda’a . 
 Kanaan kan ka’es balaa guddaan isarra ga’uu danda’a . 
 Karaa hafuuraas haallisaa wal fakkaata . 
 Miirri ariitii keenya akka laafu kan heyyamnu yoo ta’e , waraana nurratti banamu ofirraa faccisuuf utuu hin qophaa’in hafuufi guyyaan Yihowaa nutti dhufuu danda’a . 
 ‘ Waaqayyo duukaa bu’uu dhiisee kan garagale ’ yoo jiraate , deebi’ee isa barbaachuuf yeroonsaa ammadha . — Sefaaniyaa 1 : 3 - 6 ; 2 Tasaloniiqee 1 : 8 , 9 . 
 18 , 19 . 
 “ Dhufa guyyaa Yihowaa ” dhiheessinee ilaaluuf maaltu nu gargaara ? 
 Phexros “ dhufa guyyaa Yihowaa ” dhiheessinee akka ilaallu nu akeekkachiisuunsaa nu dinqisiisuu hin qabu . 
 Kana gochuu kan dandeenyu akkamitti ? 
 Karaan inni tokko , “ jireenya qullaa’aa , jireenya namoota Waaqayyoof ta’u ” jiraachuudhaanidha . 
 Sochiiwwan kanatti qabamuun keenya , “ dhufa guyyaa Yihowaa ” hawwiidhaan eeggachuuf nu gargaara . 
 Jechi afaan Giriikii ‘ eeggachuu ’ jedhu , kallattiidhaan yommuu hiikamu “ ariifachiisuu ” jechuudha . 
 Guyyoota hanga dhufni guyyaa Yihowaa ga’utti jiran dafnee dabarsuu ykn ariifachiisuu akka hin dandeenye beekamaadha . 
 Ta’us , tajaajila Yihowaatti kan qabamnu yoo ta’e , yerichi utuu nuti hin beekin darbuufi guyyaa hawwiidhaan eeggannu bira ga’uu dandeenya . — 1 Qorontos 15 : 58 . 
 Dubbii Waaqayyoofi yaadachiisawwan achi keessatti argamanirratti xiinxaluun keenya , dhufa “ guyyichaa jabeessinee barbaaduuf ( eeggachuufi ariifachiisuuf ) , ” eeyyee , “ utuu walirraa hin kutin eeggachuuf ” nu gargaara . 
 Yaadachiisawwan kuniifi raajiiwwan hedduun , guyyaan Yihowaa dhihaachuusaa qofa utuu hin ta’in , eebbawwan hedduu namoonni Yihowaa ‘ eeggatan ’ argatanis qabataniiru . — Sefaaniyaa 3 : 8 . 
 Akeekkachiisa isa kam qalbeeffachuu qabna ? 
 Yeroo ammaatti , hundi keenya akeekkachiisa Sefaaniyaa raajichi nuu kenne qalbeeffachuu qabna : “ Dheekkamsi Waaqayyoo inni boba’aan utuu isinitti hin dhufin , guyyaan dheekkamsa Waaqayyoo sun utuu isinitti hin dhufin walitti qabamaa ! 
 Isin warri gad deebi’oon biyyicha keessa jiraattan , warri isa duratti wanta qajeelaa ta’e hojjettan hundinuu Waaqayyoon barbaaddadhaa ! 
 Guyyaa dheekkamsa isaa sanatti inni isin golboobee isin in oolcha ta’a , isin immoo qajeelinaa fi garraamummaa barbaaddadhaa ! ” — Sefaaniyaa 2 : 2 , 3 . 
 Bara 2007⁠tti murtoon saba Waaqayyoo maalidha ? 
 Kanaaf , caqasni waggaa tajaajilaa 2007 : “ Guyyaan Yihowaa inni guddaan dhi’aateera ” jedhu filatamuunsaa sirriidha . 
 Sabni Waaqayyoo , guyyaan kun “ dhi’aateera , dafees in dhufa ” jedhanii amanu . 
 ( Sefaaniyaa 1 : 14 , NW ) “ Hin turus . ” 
 ( Anbaaqom 2 : 3 ) Kanaaf , yeroo dhufa guyyichaa hawwiidhaan eeggannu kanatti , yeroo raajiin kun itti xumuramu dhihaachuusaa qalbeeffachuudhaan yeroo kamiyyuu caalaatti dammaqnee haa jiraannu ! 
 Deebisuu Dandeessaa ? 
 • Guyyaan Yihowaa inni guddaan maalidha ? 
 • Namoonni hedduun yeroonsaa ariifachiisaa ta’uusaa ilaalchisee dantaa kan hin qabne maaliifi ? 
 • Kiristiyaanonni jaarraa tokkoffaa miira ariitii argisiisuun kan isaan barbaachise maaliifi ? 
 • Miira ariitii keenya caalaatti jabeessuu kan dandeenyu akkamitti ? 
 [ Blurb on page 7 ] 
 Caqasni waggaa 2007 : “ Guyyaan Yihowaa inni guddaan dhihaateera ” kan jedhu ta’a . — Sefaaniyaa 1 : 14 , NW . 
 Yihowaan “ Warra Isa Kadhataniif Hafuura Qulqulluu Kenna ! ” 
 “ Isin hamoota taatanii utuu jirtanii , ijoollee keessaniif kennaa gaarii kennuu erga beektanii , abbaan keessan inni waaqa irraa immoo , hammam isin caalaa warra isa kadhataniif hafuura qulqulluu kenna ! ” — LUQAAS 11 : 13 . 
 Gargaarsi hafuura qulqulluu caalaatti kan nu barbaachisu yeroo akkamiittidha ? 
 GARGAARSA hafuura qulqulluutiin alatti ‘ rakkoo kana kophaakoo mo’uu hin danda’u ! ’ 
 Wanta sitti dhaga’amu akkas jettee dubbattee beektaa ? 
 Kiristiyaanonni hedduun akkas jedhaniiru . 
 Tarii akkas jettee kan dubbatte erga baay’ee dhukkubsattee booda ta’uu danda’a . 
 Yookiinimmoo , hiriyaan gaa’elaakee yeroo dheeraadhaaf wajjin jiraachaa turte du’aan waan dhabdeef ta’uu danda’a . 
 Yookiinimmoo gammachuun ati kanaan dura qabdu badaa adeemuudhaan yeroo abdii kutattetti ta’uu danda’a . 
 Rakkoo guddaa jireenyakee keessatti si mudate jala jabaattee dhaabachuu kan dandeesse hafuura Yihowaarraa ‘ humna humna gararraa ’ waan argatteef qofa akka ta’e sitti dhaga’amee ta’a . — 2 Qorontos 4 : 7 - 9 ; Faarfannaa 40 : 1 , 2 . 
 ( a ) Kiristiyaanota dhugaarra rakkoo akkamiitu ga’a ? 
 ( b ) Mataduree kana keessatti gaaffiiwwan kamirratti mari’anna ? 
 Yeroo ammaatti , Kiristiyaanonni dhugaa dhiibbaafi mormii biyyi lafaa inni Waaqayyoof hin abboomamne isaanirraan ga’u akkasumas dabalaa adeemuu wajjin qabsaa’uun dirqama isaanitti ta’eera . 
 Kana malees , Seexanni duuka buutota Kiristos warra “ abboommii Waaqayyoo eeganii , isa Yesus dhugaa ba’ettis jabaatan ” irratti waraana cimaa baneera . 
 Kanaaf , gargaarsi hafuura Waaqayyoo yeroo kamiyyuu caalaatti amma kan nu barbaachisu ta’uunsaa kan wal nama gaafachiisu miti . 
 Hafuura waaqayyoo baay’inaan argachuu keenya itti fufuuf , maal gochuu qabna ? 
 Yihowaan yeroo rakkinni nu mudatu jabina nu barbaachisu akka nuu kennu akkamitti mirkanaa’oo ta’uu dandeenya ? 
 Deebii gaaffii kanaa fakkeenya Yesus dubbate lamarraa arganna . 
 Deddeebisaa Kadhadhaa 
 3 , 4 . 
 Yesus fakkeenya maalii dubbate ? 
 Fakkeenyi kun kadhannaa wajjin kan wal qabatu akkamitti ? 
 Yeroo tokko bartootasaa keessaa inni tokko Yesusiin : “ Yaa gooftaa , . . . kadhachuu nu barsiisi ! ” 
 jedhee ture . 
 Yesus gaaffii kanaaf deebii yommuu kennetti fakkeenya lama isaaniif kenneera . 
 Fakkeenyi inni jalqabaa nama keessummaan itti dhufe kan argisiisu yommuu ta’u , inni lammaffaanimmoo waa’ee abbaa ilmasaa dhaggeeffatuu kan ibsudha . 
 Mee fakkeenya kana lamaan haa ilaallu . 
 Yesus akkas jedhe : “ Isin keessaa tokko fira yoo qabaate , firri isaa sun immoo halkan walakkaa gara isaa dhaqee , ‘ Yaa hiriyaa ko buddeena sadii anaaf liqeessi . 
 Firri koo tokko karaa utuu adeemuu , ammuma kana mana kootti gorraan , waanan dhi’eessuuf dhabe ’ in jedhaan . 
 Hiriyaan isaa sun immoo mana keessaa , ‘ Obboleessa ko ana hin dhamaasin , balballi cufameera , ijoolleen koos anaa wajjin siree irra jiru , rafaniirus , ani immoo danda’ee ka’ee siif hin kennu ’ in jedhaan ture . 
 Isinittan hima , firummaa isaa ilaalee ka’ee yoo buddeenicha kennuufii baate iyyuu waan inni deddeebisee ija jabaatee kadhateef , ka’ee kan isa barbaachise in kennaaf . ” 
 Ittaansuudhaanis fakkeenyi kun kadhannaa wajjin kan wal qabatu akkamitti akka ta’e akkas jechuudhaan ibse : “ Egaa isinittan hima , kadhadhaa isiniif in kennamaa , barbaadaa in argattuu , balbala rukutaa isiniif in banama . 
 Kan kadhatu hundinuu in fudhata , kan barbaadus in argata , balbala kan rukutuufis in banama . ” — Luqaas 11 : 5 - 10 . 
 Fakkeenyi waa’ee namicha ollaasaa deddeebisee ija jabinaan kadhatee , kadhannaadhaaf ilaalcha akkamii qabaachuu akka qabnu ilaalchisee barumsa akkamii nuu kenna ? 
 Fakkeenyi nama hiriyaasaa deddeebisee ija jabinaan kadhate , kadhannaadhaaf ilaalcha akkamii qabaachuu akka qabnu akka gaariitti kan argisiisudha . 
 Yesus namichi wanta barbaadu kan argate “ waan inni deddeebisee ija jabaatee kadhateef ” ta’uusaa ibseera . 
 Jechi “ deddeebisee ija jabaatee ” jedhu Macaafa Qulqulluu keessatti al tokko qofa caqasame . 
 Jechi kun afaan Giriikiitiin kallattiidhaan yommuu hiikamu “ qaanii malee ” jechuudha . 
 Jechi kun yeroo baay’ee amala gadhee argisiisa . 
 Haata’u malee , wanta gaarii gochuuf qaanii dhabuun ykn deddeebisanii gaafachuun amala gaarii ta’uu danda’a . 
 Kunis nama keessummaan itti dhuferraa ifatti mul’ateera . 
 Namichi wanta barbaadu hamma argatutti deddeebisee ija jabaatee gaafachuu hin saalfanne . 
 Yesus namicha keessummaa simate akka fakkeenyaatti waan nuu kenneef nutis deddeebisnee kadhachuu qabna . 
 Yihowaan akka ‘ kadhannu , akka barbaannuufi akka balbala rukunnu ’ barbaada . 
 Innis “ warra isa kadhataniif hafuura qulqulluu kenna ! ” 
 Bara Yesus lafarra ture , keessummaa simachuu ilaalchisee aadaa akkamiitu ture ? 
 Yesus deddeebisnee kadhachuu kan dandeenyu akkamitti akka ta’e qofa utuu hin ta’in , kana gochuu kan qabnu maaliif akka ta’es ibseera . 
 Namoonni yommuu Yesus fakkeenya nama keessummaa simate dubbate dhaggeeffachaa turan keessummaadhaaf ilaalcha akkamii akka qaban qorachuun keenya barumsa kana sirriitti hubachuuf nu gargaara . 
 Bara duriitti , keessummaa simachuun aadaa bakki guddaan kennamuuf akka ture kan ibsan seenaan Macaafa Qulqulluu hedduun kan jiran yommuu ta’u , keessumaa tajaajiltoonni Waaqayyoo kana gochuu qabu turan . 
 ( Uumama 18 : 2 - 5 ; Ibroota 13 : 2 ) Keessummaa tokkoof simannaa barbaachisu utuu hin godhin hafuun gocha nama yeellaasisu ture . 
 Kana yaadatti qabachuudhaan seenaa Yesus dubbate irra deebinee haa ilaallu . 
 Namichi fakkeenya Yesusirratti keessummaa simachuunsaa ibsame , hiriyaasaa hirribaa dammaqsuu kan hin qaanofne maaliifi ? 
 Fakkeenya nama keessummaa simaterratti akka ibsametti , keessummaansaa kan dhufe halkan walakkaa ture . 
 Namichi kun keessummaasaatiif nyaata dhiheessuu akka qabu itti dhaga’amus , ‘ waan dhiheessuuf hin qabu ’ ture . 
 Akka ilaalchasaatti dhimmi kun wanta atattamaan furmaata argachuu qabudha ! 
 Maaliyyuu yoo ta’e keessummaansaa buddeen xinnoo argachuu akka qabutu itti dhaga’ama . 
 Kanaaf , qaanii tokko malee gara hiriyaasaa dhaqee , “ Yaa hiriyaa ko buddeena sadii anaaf liqeessi ” jedhee isa waamuu jalqabe . 
 Wanta barbaadu hanga argatuttis , gaafachuusaa hin dhaabu . 
 Keessummaasaa sirriitti keessumsiiseera jechuun kan danda’amu buddeena yoo argate qofadha . 
 Wanta Baay’ee Barbaannu Deddeebisnee Kadhanna 
 Hafuura qulqulluu argachuuf deddeebisnee akka kadhannu wanti nu kakaasu maalidha ? 
 Fakkeenyi kun deddeebisanii kadhachuun barbaachisaa ta’uusaa hubachuuf kan nu gargaru akkamitti ? 
 Namichi kun deddeebi’ee ija jabinaan kadhachuusaatiin buddeen argachuunsaa , itti gaafatamummaa keessummaa keessumsiisuuf qabu raawwachuuf akka isa dandeessisu waan hubateefidha . 
 ( Isaayaas 58 : 5 - 7 ) Buddeena keessummaasaatiif barbaachisu utuu hin argatin yoo hafe itti gaafatamummaasaa raawwachuu hin danda’u . 
 Nutis , Kiristiyaanota dhugaa waan taaneef , tajaajila keenya raawwachuuf hafuura Waaqayyoo argachuun akka nu barbaachisu waan hubannuuf , Waaqayyoon kadhachuufi hafuurasaa akka nuu kennu gaafachuu qabna . 
 ( Zakaariyaas 4 : 6 ) Gargaarsa hafuura qulqulluutiin alatti wanti yaanne nuu mijaa’uu hin danda’u . 
 Fakkeenyi kun xumura baay’ee gaarii ta’erra akka geenyu kan nu gargaaru ta’uusaa hubatteettaa ? 
 Hafuura Waaqayyoo atattamaan argachuun akka nu barbaachisu yoo nutti dhaga’ame , hafuurasaa argachuuf deddeebisnee kadhachuun keenya hin oolu . 
 9 , 10 . ( a ) Hafuura Waaqayyoo argachuuf deddeebisnee kadhachuun kan barbaachisu maaliif akka ta’e fakkeenyaan ibsi . ( b ) Maal jennee of gaafachuu qabna ? 
 Maaliif ? 
 Yeroo har’aatti barumsa kana hojiirra oolchuuf akka nu gargaarutti , fakkeenya tokko haa ilaallu . 
 Maatiikee keessaa namni tokko halkan walakkaa dhukkubsate haa jennu . 
 Gargaarsa argachuuf ogeessa fayyaa tokko hirriba keessaa ni kaastaa ? 
 Baay’ee hin dhukkubsanne taanaan akkas hin gootu . 
 Haata’u malee , dhukkubichi dhukkuba onnee yoo ta’e ogeessa fayyaa waamuuf hin qaanoftu . 
 Maaliif ? 
 Dhimmisaa ariifachiisaa waan ta’eefidha . 
 Nama gama kanaan leenjii argate akka si gargaaru beekta . 
 Yeroo akkasiitti gargaarsa gaafachuu dhiisuun nama dhukkubsate sana du’aaf saaxiluu danda’a . 
 Haaluma wal fakkaatuun Kiristiyaanonni dhugaas haala ariifachiisaa keessatti argamu . 
 Seexanni “ akka leenci yeroo beela’utti aadaa naanna’utti ” nu liqimsuuf oliifi gadi kan naanna’u ta’uunsaa beekamaadha . 
 Walitti dhufeenya Yihowaa wajjin qabnu eegnee jiraachuu yoo barbaanne , gargaarsa hafuura Waaqayyoo argachuun keenya baay’ee barbaachisaadha . 
 Gargaarsa Waaqayyoo gaafachuu dhiisuun karaa hafuuraa du’a nutti fiduu danda’a . 
 Kanaaf , Waaqayyo hafuurasaa akka nuu kennuuf jabeessinee kadhanna . 
 Jabina “ hamma dhumaatti ” dhaabachuuf nu dandeessisu argachuu kan dandeenyu yoo akkas goone qofadha . — Maatewos 10 : 22 ; 24 : 13 . 
 Kanaaf , al tokko tokko yeroo fudhannee irratti yaaduufi ‘ deddeebisee kanan kadhadhu hangami ? ’ 
 jennee of gaafachuu qabna . 
 Gargaarsi Waaqayyoo akka nu barbaachisu sirriitti yoo hubanne hafuura qulqulluu argachuuf deddeebinee kadhachuu akka qabnu hin dagannu . 
 Amantaadhaan Akka Kadhannu Kan Nu Kakaasu Maalidha ? 
 Yesus fakkeenya waa’ee abbaafi ilmaa kadhannaa wajjin kan wal qabsiise akkamitti ? 
 Fakkeenyi Yesus nama keessummaa simate ilaalchisee dubbate , ilaalcha namni amane tokko kadhannaadhaaf qabaachuu qabu akka gaariitti kan ibsudha . 
 Fakkeenyi ittaanummoo , ilaalcha isa kadhannaa dhaga’u , jechuunis waa’ee Yihowaa ibsa . 
 Yesus : “ Isin keessaa abbaa kan ta’e , ilmi isaa . . . qurxummii yoo kadhate , qurxummii isa inni kadhate dhowwatee , bofa kan kennuuf jiraa ree ? 
 Yookiis ilmi isaa hanqaaquu yoo kadhate , torbaanqabaa in kennaafii ree ? ” 
 jedhee gaafateera . 
 Yesus wanta dubbachuu barbaade yommuu ibsu akkas jedheera : “ Egaa isin hamoota taatanii utuu jirtanii , ijoollee keessaniif kennaa gaarii kennuu erga beektanii , abbaan keessan inni waaqa irraa immoo , hammam isin caalaa warra isa kadhataniif hafuura qulqulluu kenna ! ” — Luqaas 11 : 11 - 13 . 
 Fakkeenyi waa’ee abbaa kadhannaa ilmasaa dhaga’u ilaalchisee kenname , Yihowaan kadhannaa keenyaaf deebii kennuuf fedha kan qabu ta’uusaa kan argisiisu akkamitti ? 
 Yesus fakkeenya abbaa gaaffii ilmasaatiif deebii kennu ilaalchisee dubbaterratti , ilaalcha Yihowaan namoota kadhannaadhaan isatti dhihaataniif qabu ibseera . 
 Jalqaba wantoota lamaan wal bira qabamanii ibsaman ilaali . 
 Yihowaan akka nama fakkeenya kanarratti ibsameefi gargaarsa akka kennuuf yommuu waamichi isaaf dhihaate xinnoo mamee miti . 
 ( Faarfannaa 50 : 15 ) Kana malees , Yesus Waaqayyoon nama abbaa ta’e tokkoo wajjin wal bira qabee ibsuudhaan Yihowaan nu gargaaruuf fedhii kan qabu ta’uusaa ibseera . 
 Abbaan cubbamaa ta’e tokko cubbuu dhaaleen ‘ hamaa ’ ta’ullee , ilmasaatiif wanta gaarii kan kennu erga ta’ee , Abbaan keenya inni arjaan samiirra jiraatu maatiiwwansaa lafarratti argamaniifi isa waaqeffataniif hafuura qulqulluu caalaatti kenna jennee eeguun keenya sirrii mitii ? — Yaaqoob 1 : 17 . 
 Kadhannaadhaan yommuu Yihowaatti dhihaannu waa’ee maalii mirkanaa’oo ta’uu dandeenya ? 
 Kanarraa barumsa akkamii arganna ? 
 Abbaan keenya inni samii hafuura qulqulluu akka nuu kennuuf yommuu kadhannu isa nuti kadhannee ol akka nuu kennu amanuu dandeenya . 
 Yihowaan deddeebisnee yeroo isa kadhannu matumaa : “ Ana hin dhamaasin , balballi cufameera ” nuun hin jedhu . 
 Kanaa mannaa Yesus : “ Kadhadhaa isiniif in kennamaa , barbaadaa in argattuu , balbala rukutaa isiniif in banama ” jedheera . 
 Eeyyee , Yihowaan ‘ guyyaa isa waammannutti nuu deebisa . ’ — Faarfannaa 20 : 9 ; 145 : 18 . 
 ( a ) Namoonni rakkoon isaanirra ga’e tokko tokko yaada akkamiitu isaan jeeqa ? 
 ( b ) Yeroo rakkoowwan nurra ga’an Yihowaa amantaadhaan kadhachuu kan qabnu maaliifi ? 
 Kanaan alattis , fakkeenyi Yesus waa’ee Abbaa keenya isa jaalala qabeessa ilaalchisee dubbate , arjummaa ilmaan namootaa argisiisan hundaa kan caalu ta’uusaa addeessa . 
 Kanaaf , hundi keenya yeroo rakkoon nu qunnamu , kun kan nurra ga’e Yihowaan waan nutti gaddeefidha jennee yaaduu hin qabnu . 
 Akkas akka yaannu kan barbaadu diina keenya isa guddaa kan ta’e Seexanadha . 
 ( Iyoob 4 : 1 , 7 , 8 ; Yohannis 8 : 44 ) Caaffanni Qulqulluun namni tokko akka of ceepha’u hin jajjabeessu . 
 Yihowaan “ hamaa gochuudhaaf ” nu hin qoru . 
 Rakkoowan bofatti fakkeeffamaniin ykn qorumsawwan torbaanqabaatti fakkeeffaman nutti hin fidu . 
 Abbaan keenya inni samii , “ warra isa kadhataniif waan gaggaarii kenna ! ” 
 Gaarummaa Yihowaafi fedhii inni nu gargaaruuf qabu caalaatti hubachaa adeemuun keenya , amantaa guutuudhaan kadhannaadhaan akka isatti dhihaannu nu kakaasa . 
 Yoo akkas goone nutis akka faarfatichaa akkas jechuu dandeenya : “ Waaqayyo garuu dhuguma ana dhaga’eera , sagalee kadhata kootiis yaadaan anaaf qabeera . ” — Faarfannaa 10 : 17 ; 66 : 19 . 
 Hafuurri Qulqulluun Nu Gargaaruu Kan Danda’u Akkamitti ? 
 ( a ) Yesus hafuura qulqulluu ilaalchisee waadaa akkamii gale ? 
 ( b ) Karaa hafuurri qulqulluun itti nu gargaaru keessaa inni tokko maalidha ? 
 Yesus utuu hin du’in yeroo muraasa dura abdii kenne irra deebi’ee mirkaneesseera . 
 Hafuura qulqulluu ilaalchisee ergamootasaatiin akkas jedheera : “ Ani abbaa nan kadhadha , inni bara baraan isin bira haa jiraatuuf , kan biraa kan isiniif dubbatu , isiniif in kenna . ” 
 Kanaaf , gargaaraa garabiraan ykn hafuurri qulqulluun akka isaanii wajjin ta’u waadaa isaaniif galee kan ture yommuu ta’u , kunimmoo bara keenyas ni dabalata . 
 Yeroo har’aatti karaan gargaarsa guddaa argachuu itti dandeenyu keessaa inni tokko isa kamidha ? 
 Hafuurri qulqulluun rakkoowwan gara garaa akka moonu nu gargaara . 
 Akkamitti ? 
 Rakkoon gara garaa irra ga’ee kan ture Phaawulos , hafuurri qulqulluun akkamitti akka isa gargaare Kiristiyaanota gumii Qorontos turaniif ibseera . 
 Mee maal jedhee akka barreesse gabaabaatti haa ilaallu . 
 Haalli keenya kan Phaawulosii wajjin wal fakkaachuu kan danda’u akkamitti ? 
 Phaawulos jalqabarratti namoota hidhata amantaasaa ta’an “ wanti dhagna [ isaa ] keessa taa’ee [ isa ] waraanu ” tokko wajjin waldhaansoo wal qabaa akka jiru utuu hin dhoksin isaanitti hime . 
 Achiis : “ Akka ana irraa fuudhuuf si’a sadii gooftaa [ Yihowaa ] kadhadheera ” jedhee dubbate . 
 Phaawulos rakkoon isarra ga’e akka isarraa fagaatu Waaqayyoon kadhatus , rakkoo kanarraa walaba hin taane . 
 Tarii atis yeroo ammaatti haala wal fakkaatu keessatti argamta ta’a . 
 Atis akkuma Phaawulos , Yihowaan rakkoo si mudate akka sirraa fageessu irra deddeebitee kadhatteetta ta’a . 
 Irra deddeebitee kadhattus , ammayyuu rakkoo kanaa wajjin waldhaansoo qabaa jirta ta’a . 
 Kana jechuun Yihowaan kadhannaa keetiif deebii hin laanne ykn hafuurrisaa si gargaaraa hin jiru jechuudhaa ? 
 Matumaa akkas jechuu miti ! 
 ( Faarfannaa 10 : 1 , 17 ) Wanta Phaawulos itti fufee dubbate qalbeeffadhu . 
 Yihowaan kadhanna Phaawulosiif deebii kan kenne akkamitti ? 
 Waaqayyo , Phaawulosiif : “ Ayyaanni koo si ga’a , humni koo dadhabaa keessaan akeeka isaa in raawwata ” jechuudhaan deebii kenneera . 
 Phaawulos : “ Humni Kristos ana bira [ “ akka dunkaanaatti , ” NW ] akka buufatuuf , dadhabaa ta’uu kootiin hundumaa irra caalchisee gammachuudhaan of nan jaja ” jedheera . 
 Kanaaf , Phaawulos karaa Kiristos humna Waaqayyoo isa akka dunkaanaa isa golgeen eegumsa argateera . 
 Har’as Yihowaan kadhannaa keenyaaf deebii kan kennu karaa wal fakkaatuunidha . 
 Eegumsasaa akka dunkaanaatti tajaajiltootasaarratti golga . 
 Rakkoowwan keenya mo’uu dandeenya kan jennu maaliifi ? 
 Dunkaanni , bokkaan akka hin roobne ykn qilleensi akka hin qilleensofne dhowwuu akka hin dandeenye beekamaa ta’us , hanga tokko garuu wantoota kanarra nu eega . 
 Haaluma wal fakkaatuunis , eegumsi “ humni Kristos ” nuuf argamsiisu rakkoon ykn dhiphinni akka nurra hin geenye hin ittisu . 
 Miidhaa biyyi lafaafi Seexanni inni isa seerratu nurraan ga’urraa garuu karaa hafuuraa eegumsa akka argannu nu gargaara . 
 Kanaaf , rakkoon ati qabdu kan ‘ sirraa hin fuudhamne ’ ta’us , Yihowaan waldhaansoo ati gootu akka siif hubatuufi “ yommuu ati iyyitu ” deebii akka kennu mirkanaa’aa ta’uu dandeessa . 
 ( Isaayaas 30 : 19 ; 2 Qorontos 1 : 3 , 4 ) Phaawulos akkas jechuudhaan barreesseera : “ Waaqayyo amanamaa waan ta’eefis , humna keessan gararraatti akka isin qoramtaniif isin hin dhiisu , garuu qorama sana keessatti akka isin dandeessan in godha , karaa isin keessaa baatanis isiniif in kenna . ” — 1 Qorontos 10 : 13 ; Filiphisiiyus 4 : 6 , 7 . 
 Murtoonkee maalidha ? 
 Maaliif ? 
 “ Guyyoota gara dhumaa ” kanatti biyyi lafaa inni Waaqayyo malee jiraatu kun ‘ yeroo sodaachisaa ’ keessa akka jiraatu homaa hin shakkisiisu . 
 Kana jechuun garuu , tajaajiltoonni Waaqayyoo dhiibbaa guyyoonni gara dhumaa kun geessisan matumaa mo’uu hin danda’an jechuu miti . 
 Maaliif ? 
 Yihowaan namoota amantaadhaan yeroo hundaa isa kadhatan hundaaf hafuurasaa baay’inaan kennuuf fedhii qaba ; hafuurri kunimmoo gargaarsaafi eegumsa isaaniif argamsiisa . 
 Kanaaf , nutis hafuura Waaqayyoo argachuuf guyyaa guyyaan deddeebisnee kadhachuun murtoo keenya haa ta’u . — Faarfannaa 34 : 6 ; 1 Yohannis 5 : 14 , 15 . 
 Maal Jettee Deebista ? 
 • Hafuura Waaqayyoo argachuuf maal gochuu qabna ? 
 • Yihowaan kadhannaa hafuura qulqulluu argachuuf dhiheessinu akka dhaga’u akkamitti mirkanaa’oo ta’uu dandeenya ? 
 • Hafuurri qulqulluun rakkoo akka moonu kan nu gargaaru akkamitti ? 
 Yihowaan ‘ Dhugaa Ni Baasa ’ 
 “ Waaqayyo immoo warra isaaf fo’amanii , guyyaa fi halkan gara isaatti iyyaniif dhugaa isaanii hin baasu [ u ] fii ree ? ” — LUQAAS 18 : 7 . 
 Madda jajjabinaa kan siif ta’an eenyufa’i ? 
 Maaliif ? 
 DHUGAA BAATONNI YIHOWAA addunyaa maratti argaman obboloota amanamummaadhaan waggoota hedduudhaaf Yihowaa tajaajilaa turanii wajjin ta’uun isaan gammachiisa . 
 Isaan keessaa namoota dhuunfaatti beektu tokko tokko qabdaa ? 
 Tarii obboleettii waggoota hedduu dura cuuphamaniifi umurii dheeraa qaban , akkasumas gumii hafanii hin beekne tokko beekta ta’a . 
 Yookiinimmoo , obboleessa umurii dheeraa qabuufi sochii walga’ii dirreetiif godhamurratti torban torbaniin waggoota dheeraadhaaf deggeraa jiru tokko gara sammuukeetti dhufee ta’a . 
 Namoota amanamoo ta’an akkasii keessaa baay’eensaanii Armaagedoon yeroo ammaa kanatti dhufee wanti hundinuu raawwiisaa argata jedhanii yaadaa kan turanidha . 
 Haata’u malee , biyyi lafaa inni rorroodhaan guutame kun hanga yoonaatti turuunsaa amantiin abdii Yihowaan kennerratti qabanis ta’e , ‘ hamma dhumaatti jabaatanii dhaabachuuf ’ murtoon isaan godhan akka jalaa fashaleessu hin heyyamne . 
 Amantaan jabaan tajaajiltoonni Yihowaa amanamoo ta’an argisiisan kun guutummaa gumichaatiif madda jajjabinaa ta’a . — Faarfannaa 147 : 11 . 
 Haalli akka gaddinu nu taasisu maalidha ? 
 Haata’u malee , yeroo tokko tokko wanta kanarraa faallaa ta’e argina . 
 Dhugaa Baatonni Yihowaa tokko tokko waggoota hedduudhaaf Yihowaa tajaajilaa kan turan ta’anis , oolee bulee amantaansaanii laafuusaarrayyuu , walitti dhufeenya gumii Kiristiyaanaa wajjin qaban dhaabaniiru . 
 Namoonni hidhata keenya turan kun Yihowaa dhiisuunsaanii baay’ee nu gaddisiisa ; ‘ hoolonni badan ’ gara karra hoolotaatti akka deebi’an gargaaruufis fedhii guddaa qabna . 
 ( Faarfannaa 119 : 176 ; Roomaa 15 : 1 ) Wanti faallaa ta’e kun , jechuunis warri tokko tokko amanamummaasaanii eeganii jiraachuunsaaniifi warri kaanimmoo akkas utuu hin godhin hafuunsaanii gaaffii kaasa . 
 Warri tokko tokko kan gochuu dadhabanis , Dhugaa Baatonni hedduun amantaa abdii Yihowaan kennerratti qaban eeganii jiraachuuf kan isaan gargaare maalidha ? 
 “ Guyyaan [ “ Yihowaa , ” NW ] inni guddaan ” yeroo dhihaachaa dhufe kanatti , murtoo goonetti jabaannee itti fufuuf maal gochuu dandeenya ? 
 ( Sefaaniyaa 1 : 14 ) Mee fakkeenya Macaafa Luqaas keessatti argamu tokko haa ilaallu . 
 Akeekkachiisa Namoota “ Ilmi Namaa Yommuu Dhufu ” Jiraniif Kenname 
 Fakkeenya haadha hiyyeessaafi abbaa firdii ilaalchisee kennamerraa caalaatti kan fayyadaman eenyufa’i ? 
 Maaliif ? 
 Luqaas boqonnaa 18⁠rratti fakkeenya Yesus dubartii haadha hiyyeessa taateefi waa’ee abbaa firdii tokko ilaalchisee dubbate argina . 
 Fakkeenyi kun , fakkeenya mataduree darberratti waa’ee namicha keessummaan itti dhufeefi deddeebisee ija jabinaan kadhatee ilaalchisee kennamee wajjin wal fakkaata . 
 Yaanni naannoo caqasa fakkeenya waa’ee haadha hiyyeessaafi abbaa firdii ilaalchisee Macaafa Qulqulluurratti ibsame , “ ilmi namaa [ Mootummaasaatiin ] yommuu dhufu ” jechuunis , namoota bara 1914 booda lafarra jiraatanitti kan raawwatamu ta’uusaa argisiisa . — Luqaas 18 : 8 . 
 * 
 Yesus fakkeenya Luqaas 18⁠rratti argamu caqasuusaa dura maal dubbate ? 
 Yesus fakkeenya waa’ee haadha hiyyeessaafi abbaa firdii dubbachuusaa dura “ balaqqeessi bantii waaqaa gar tokkoo hamma gara kaaniitti balaqqeessa’ee akka ibsu , ” milikkinni aboo Mootummaasaatiin dhufuusaa argisiisus ifaafi bal’inatti kan mul’atu ta’uusaa dubbateera . 
 Haata’u malee , namoonni “ bara isa dhumaa ” keessa jiraatan hedduun ragaa ifa ta’e kanaaf xiyyeeffannaa hin kennine . 
 ( Daani’el 12 : 4 ) Maaliif ? 
 Sababiinsaa namoonni bara Nohiifi Loox turan akeekkachiisa Yihowaan kenneef akka dantaa dhaban isaan taasisee wajjin wal fakkaata . 
 Namoonni yeroo sanatti turan ‘ bishaan badiisaa dhufee hamma isaan balleessetti , nyaachaa , dhugaa , bitaa , gurguraa , biqiltuu dhaabaa , mana ijaaraa turan . ’ 
 Jireenyasaanii isa guyyaa guyyaatti qabamuudhaan jaalala Waaqayyootiif xiyyeeffannaa utuu hin kennin waan hafaniif lubbuusaanii dhabaniiru . 
 Har’as haaluma wal fakkaatuun namoonni jireenyasaanii isa guyyaa guyyaatiin waan qabamaniif ragaawwan badiisni biyya lafaa inni Waaqayyorraa fagaate kun dhihaachuusaa argisiisan hubachuu dadhabaniiru . — Luqaas 17 : 30 . 
 ( a ) Yesus akeekkachiisa kan kenne eenyufa’iifi ? 
 Maaliif ? 
 ( b ) Warri tokko tokko amantaa akka dhaban kan godhe maalidha ? 
 Kanarraa ifatti hubachuun akka danda’amutti , Yesus bartoonnisaallee ‘ gara boodaatti hanga ilaalanitti ’ yaannisaanii hiramuu akka danda’u hubachuunsaa isa yaaddessee ture . 
 Dhugumayyuu , haalli kun Kiristiyaanota tokko tokkorra ga’eera . 
 Namoonni kun yeroo dheeraadhaaf guyyaa Yihowaan hamoota itti balleessu eegaa turan . 
 Haata’u malee , Armaagedoon yeroo isaan eeganitti utuu hin dhufin waan hafeef abdii kutataniiru . 
 Amantaan isaan guyyaan firdii Yihowaa akka dhihaate qaban laafeera . 
 Hinaaffaan isaan tajaajilaaf qaban suuta suuta qabbanaa’aa adeemuudhaan jireenya guyyaa guyyaatti qabamuusaaniitiin yeroon isaan sochiiwwan hafuuraarratti dabarsan jalaa xinnaateera . 
 Yeroo boodammoo ‘ gara boodaatti ’ deebi’aniiru ; kun akkam kan nama gaddisiisudha ! 
 “ Yeroo Hundumaa Kadhachuun ” Barbaachisaa Ta’uusaa 
 6 - 8 . ( a ) Fakkeenya waa’ee haadha hiyyeessaafi abbaa firdii ibsu dubbadhu . ( b ) Yesus fakkeenya kana hojiirra oolchuun kan danda’amu ta’uusaa maal jedhee ibse ? 
 Amantaan abdiin Yihowaan kenne akka raawwataman qabnu akka nu jalaa hin laafneef maal gochuu qabna ? 
 Yesus bartoonnisaa gara biyya lafaa isa hamaa kanatti akka hin deebine erga isaan akeekkachiisee booda , gaaffii kanaaf deebii kenneera . 
 Luqaas akkas jechuudhaan galmeesseera : “ Yeroo hundumaa kadhachuun akka isaaniif ta’u , kadhachuus akka hin dadhabne isaan barsiisuudhaaf Yesus fakkeenya tokko isaanitti hime . ” 
 Akkas jedhe : “ Abbaan firdii Waaqayyoon hin sodaanne , namas hin safeeffanne tokko , mandara tokko keessa ture . 
 Mandarichuma sana keessaa immoo haati hiyyeessaa tokko yeroo yerootti deddeebitee , ‘ Anaa fi isa anatti falmu gidduutti firdii qajeelaa anaaf kenni ! ’ 
 jettee , itti boossi turte . 
 Inni immoo ishee jalaa didee lafa irra duraa harkise ; booddee garuu innumtuu , ‘ Waaqayyoon yoon sodaachuu dhaabaadhe , namas yoon safeeffachuu dhaabaadhe , haati hiyyeessaa kun waan na dadhabsiiftuuf firdii kennuufii anaaf wayya , kanaa achi dhuftee ana nuffisiifti . ’ ” 
 Yesus erga kana isaanitti himee booda fakkeenyi kun akkamitti akka hojiirra oolu akkas jechuudhaan ibse : “ Dhaggeeffadhaa , waan abbaan firdii jal’aan kun jedhu ! 
 Waaqayyo immoo warra isaaf fo’amanii , guyyaa fi halkan gara isaatti iyyaniif dhugaa isaanii hin baasu [ u ] fii ree ? 
 Yookiis lafa irra duraa harkisaa ree ? 
 Ani isinittan hima , dafee dhugaa in baasaaf ; haa ta’u iyyuu malee , ilmi namaa yommuu dhufu amantii lafa irratti argata laataa ? ” — Luqaas 18 : 1 - 8 . 
 “ Firdii Qajeelaa Anaaf Kenni ! ” 
 Fakkeenya waa’ee haadha hiyyeessaafi abbaa firdii ilaalchisee dubbatamerratti ijoo guddaan addeeffame maalidha ? 
 Ijoon dubbii fakkeenya kanaa baay’ee ifaadha . 
 Haasaa Yesus keessattis ta’e fakkeenya namoota akka fakkeenyaatti ibsaman lamaanirratti ifa ta’eera . 
 Haati hiyyeessaa sun : “ Firdii qajeelaa anaaf kenni ” jettee kadhatteetti . 
 Abbaan firdichaammoo : “ Firdii kennuufii anaaf wayya ” jedheera . 
 Yesus : “ Waaqayyo immoo . . . dhugaa isaanii hin baasu [ u ] fii ree ? ” 
 jechuudhaan gaafateera . 
 Yesus , Yihowaa ilaalchisee yommuu dubbatu “ dafee dhugaa in baasaaf ” jedheera . 
 Yihowaan ‘ dhugaa kan baasu ’ yoomi ? 
 ( a ) Jaarraa tokkoffaatti , yeroon adabaa kan ga’e yoom ture ? 
 ( b ) Saba Waaqayyoo yeroo ammaatti argamaniif dhugaan kan baafamu yoomiifi akkamitti ? 
 Jaarraa tokkoffaatti , ‘ guyyoonni adabaa ’ ( ykn ‘ yeroon ijaa ba’uu , ’ 1899 ) kan dhufe Dh.K.B . bara 70⁠tti Yerusaalemiifi manni qulqullummaashee yommuu balleeffametti ture . 
 Saba Waaqayyoo yeroo har’aatti argamaniifis dhugaan kan baafamu ‘ guyyaa Yihowaa isa guddaattidha . ’ 
 ( Sefaaniyaa 1 : 14 ; Maatewos 24 : 21 ) Guyyaa sanatti , Yihowaan namoota sabasaa ‘ rakkisaniif rakkinaan dugda kan baasu ’ yommuu ta’u , Yesusis “ warra Waaqayyoon beekuu hin barbaadin , warra wangeela gooftaa keenya Yesusiif hin abboomaminis in adaba . ” — 2 Tasaloniiqee 1 : 6 - 8 ; Roomaa 12 : 19 . 
 Dhugaan “ dafee ” kan baafamu karaa kamiini ? 
 Haata’u malee , jecha Yihowaan “ dafee ” dhugaa ni baasaaf jedhu akkamitti hubachuu qabna ? 
 Dubbiin Waaqayyoo , Yihowaan akka ‘ obsu ’ ( 1899 ) kan argisiisu ta’ullee yommuu yeroonsaa ga’utti dhugaa akka baasu dubbata . 
 Bara Nohitti yommuu Bishaan Badiisaa ga’eefi Bara Looxitti yommuu ibiddi gadi roobe hamoonni balleeffamaniiru . 
 Yesus : “ Guyyaa itti ilmi namaa mul’atuttis akkasuma in ta’a ” jedheera . 
 Ammas hamootarra “ badiisi itti hin yaadamin . . . in ga’a . ” 
 Dhugumayyuu , Yihowaan haala qajeelummaansaa gaafatuun alatti addunyaan Seexanaa kun guyyaa tokkollee akka turu akka hin heyyamne mirkanaa’oo ta’uu dandeenya . 
 Waaqayyo “ Dhugaa In Baasa ” 
 12 , 13 . ( a ) Fakkeenya Yesus haadha hiyyeessaafi abbaa firdii ilaalchisee dubbaterraa maal baranna ? 
 ( b ) Yihowaan kadhannaa keenya akka dhaga’uufi akka dhugaa nuuf baasu akkamitti mirkanaa’oo ta’uu dandeenya ? 
 Fakkeenyi Yesus dubartii haadha hiyyeessaafi abbaa firdii ilaalchisee dubbate , dhugaa barbaachisaa ta’e garabiraas ni addeessa . 
 Yesus faayidaa fakkeenyichaa yommuu ibsu : “ Dhaggeeffadhaa , waan abbaan firdii jal’aan kun jedhu ! 
 Waaqayyo immoo warra isaaf fo’amanii [ f ] , . . . dhugaa isaanii hin baasuufii ree ? ” 
 Yesus fakkeenya sanarratti Yihowaa abbaa firdichaa wajjin wal bira qabee ibsuunsaa , Waaqayyo namoota isatti amanan akkasitti qaba jechuusaa hin turre . 
 Kanaa mannaa , garaagarummaa Yihowaafi abbaa firdichaa gidduu jiru ibsuudhaan bartootasaa waa’ee Yihowaa barsiiseera . 
 Garaagarummaan gidduusaanii jiran tokko tokko maalfa’i ? 
 Abbaan firdii fakkeenya Yesusirratti ibsame “ jal’aa ” kan ture yommuu ta’u , “ Waaqayyo [ garuu ] abbaa firdii isa qajeelaa dha . ” 
 ( Faarfannaa 7 : 11 ; 33 : 5 ) Abbaan firdichaa haalli haadha hiyyeessaa kun kan isa hin yaaddessine yommuu ta’u , Yihowaan garuu haalli namoota hundaa isa yaaddessa . 
 ( 2 Seenaa 6 : 29 , 30 ) Abbaan firdii kun haadha hiyyeessaa kana gargaaruu hin barbaanne ; Yihowaan garuu tajaajiltootasaa gargaaruuf fedhii kan qabu ta’uusaarrayyuu isaan gargaaruufis qophaa’aadha . 
 ( Isaayaas 30 : 18 , 19 ) Kanarraa barumsa maalii arganna ? 
 Abbaan firdii inni jal’aan kadhannaa haadha hiyyeessaa sana dhaga’ee erga faradeefii , Yihowaanis kadhannaa tajaajiltootasaa akka dhaga’uufi akka dhugaa isaaniif baasu mirkanaa’oo ta’uu dandeenya . — Fakkeenya 15 : 29 . 
 Guyyaa firdii Waaqayyoo isa fuulduratti dhufurratti amantaa dhabuu kan hin qabne maaliifi ? 
 Kanaaf , namoonni guyyaa firdii Waaqayyoo isa dhufurratti amantaa hin qabne guddaa dogoggoraniiru . 
 Maaliif ? 
 “ Guyyaan Yihowaa inni guddaan ” dhihoo ta’uusaatiif amantaa qaban laaffisuudhaan , Yihowaan waadaa gale amanamummaadhaan raawwachuu danda’uusaarratti shakkii akka qaban hojiisaaniitiin argisiisaniiru . 
 Haata’u malee , namni kamiyyuu amanamummaa Waaqayyoorratti gaaffii kaasuuf mirga hin qabu . 
 ( Iyoob 9 : 12 ) Gaaffiin nuti of gaafachuu qabnu hamma dhumaatti amanamaa ta’ee dhaabachuu nan danda’aa ? 
 kan jedhu ta’uu qaba . 
 Yaanni Yesusis , xumura fakkeenya waa’ee haadha hiyyeessaafi abbaa firdii ilaalchisee dubbates kana ture . 
 ‘ Ilmi Namaa Yommuu Dhufu Amantii Akkasii Lafa Irratti Argata Laataa ? ’ 
 ( a ) Yesus gaaffii akkamii gaafate ? 
 Maaliif ? 
 ( b ) Gaaffii akkamii of gaafachuu qabna ? 
 Yesus gaaffii barbaachisaa : “ Ilmi namaa yommuu dhufu amantii [ “ akkasii , ” miiljalee NW ] lafa irratti argata laataa ? ” 
 Yesus “ amantii akkasii ” jedhee yommuu dubbatu , akkasumaan amantii hundaa jechuusaa utuu hin ta’in , amantii cimaa haati hiyyeessaa sun argisiiste adda baasee ibsuusaa ture . 
 Yesus gaaffii gaafateef deebii hin kennine . 
 Gaaffii kana kan kaase , amantiinsaanii hammam jabaa ta’uusaa akka yaadan waan barbaadeefidha . 
 Amantiinsaanii kan laafaa adeemuufi wanta dhiisanii dhufanitti kan isaan deebisumoo , amantii jabaa haadha hiyyeessa sanaa wajjin wal fakkaatu qabu ? 
 Nutis yeroo har’aatti , “ ilmi namaa ” ‘ amantii akkamii ana keessatti arga ? ’ 
 jennee of gaafachuu qabna . 
 Haati hiyyeessaa sun amantii akkamii qabdi turte ? 
 Namoota Yihowaan dhugaa isaaniif baasu keessaa tokko ta’uu yoo barbaanne , fakkeenya haadha hiyyeessaa sana hordofuu qabna . 
 Amantii akkamii qabdi turte ? 
 Yeroo yerootti abbaa firdichaatti “ deddeebitee ” “ firdii qajeelaa anaaf kenni ! ” 
 jechuudhaan amantaa akka qabdu argisiisteetti . 
 Haati hiyyeessaa sun abbaan firdii jal’aa ta’e akka isheedhaaf faradu yeroo yeroodhaan itti deddeebitee erga gaafattee , tajaajiltoonni Waaqayyoo yeroo har’aatti argamanis yeroo isaan eeganii ol kan ture itti fakkaatus , Yihowaan akka isaaniif faradu mirkanaa’oo ta’uu danda’u . 
 Kana malees , deddeebisanii jechuunis , ‘ guyyaafi halkan garasaatti iyyuudhaan ’ abdii Waaqayyo kennerratti amantaa akka qaban argisiisu . 
 Kiristiyaanni tokko dhugaan akka isaaf ba’u kadhachuu yoo dhaabe , Yihowaan tajaajiltootasaatiif yaaduudhaan tarkaanfii akka fudhatu shakkuu jalqabeera jechuudha . 
 Kadhannaatti cimuufi guyyaan firdii Yihowaa akka dhufu amantaa qabnu eegnee jiraachuuf sababiiwwan akkamii qabna ? 
 Haalli haati hiyyeessaa sun keessatti argamtu deddeebisnee kadhachuun barbaachisaa ta’uusaa argisiisa . 
 Garaagarummaa haala isheen keessa turteefi nuti keessa jirru qalbeeffadhaa . 
 Haati hiyyeessaa kun abbaa firdichaatti yommuu deddeebitu nama jabaadhu isheedhaan jedhu hin qabdu turte ; nuti garuu Dubbiin Waaqayyoo “ kadhachuuttis cimaa ” jechuudhaan nu jajjabeessa . 
 Haati hiyyeessaa sun iyyannaanshee fudhatama argachuufi dhiisuusaa hin beektu turte ; nuuf garuu Yihowaan akka dhugaa nuu baasu waadaa nuu galeera . 
 Yihowaan karaa raajiisaa akkas jedheera : “ Yoo lafa irra harkifame iyyuu isa eeggadhu ! 
 Inni dhuguma in dhufa , hin turus . ” 
 ( Anbaaqom 2 : 3 ; Faarfannaa 97 : 10 ) Haati hiyyeessaa kun iyyannishee fudhatama akka argatuuf nama bakka bu’ee isheedhaaf dubbatu hin qabdu turte ; nuti garuu , Yesus isa humna qabuufi ‘ gara mirga Waaqayyootti argamee Waaqayyoon nuuf kadhatuufi ’ nu gargaaru qabna . 
 Haati hiyyeessaa kun haala rakkisaa keessatti firdii qajeelaan naa kennama jettee abdachuudhaan abbaa firdii sanatti deddeebitee itti boo’uushee erga itti fuftee , nutimmoo abdii mirkanaa’aa guyyaan Yihowaa akka dhufu ilaalchisee kennamerratti amantaa qabnu caalaatti eegnee akka jiraannu nu taasisuu hin qabuu ? 
 Kadhannaan amantaan keenya akka jabaatuufi dhugaan akka nuuf ba’u kan nu gargaaru akkamitti ? 
 Fakkeenyi haadha hiyyeessaa kun , kadhannaafi amantii gidduu walitti dhufeenyi guddaan akka jiru , akkasumas kadhannaatti cimuun keenya dhiibbaawwan amantiin keenya akka laafu taasisan mo’uuf akka nu gargaaru argisiisa . 
 Kana jechuun garuu kadhannaan hin hafiniidhaaf dhihaatu amantaan keenya akka hin laafne ittisa jechuu miti . 
 Jireenyi keenya guutummaatti kan hundaa’e Waaqayyorratti akka ta’e hubachuudhaan kadhannaadhaan isatti dhihaachuuf yommuu kakaanu , caalaatti isatti dhihaachuu keenyarrayyuu amantaan keenyaa ni jabaata . 
 Fayyuuf amantaan barbaachisaa waan ta’eef , Yesus “ Yeroo hundumaa kadhachuun akka isaaniif ta’u , kadhachuus akka hin dadhabne ” bartootasaa jajjabeessuunsaa nama hin dinqisiisu . 
 ‘ Dhufti guyyaa Yihowaa inni guddaan ’ kadhannaa keenyarratti kan hundaa’ee miti ; kadhannes kadhachuu baannes dhufuunsaa hin oolu . 
 Haata’u malee , dhuunfaatti dhugaan akka nuuf ba’u ykn waraana Waaqayyoorraa ooluun keenya amantaa qabaachuufi jireenya qajeelaa kadhannaarratti hundaa’e jiraachuufi jiraachuu dhiisuu keenyarratti kan hundaa’e ta’uunsaa homaa hin shakkisiisu . 
 Jaalalli Waaqayyoo ‘ dhugaa nuuf baasuu ’ akka ta’e akka amannu akkamitti argisiisuu dandeenya ? 
 Yesus : “ Ilmi namaa yommuu dhufu amantii lafa irratti argata laataa ? ” 
 jedhee gaafachuusaa ni yaadanna . 
 Deebiin gaaffii xiyyeeffannaa namaa hawwatu kanaa maalidha ? 
 Yeroo har’aatti tajaajiltoonni Yihowaa amanamoon miliyoonaan lakkaa’amaniifi addunyaa maratti argaman , kadhannaa , obsaafi jabaatanii dhaabachuudhaan amantii akkasii qabaachuusaanii baay’ee kan nama gammachiisu mitii ? 
 Eeyyee , addunyaan Seexanaa kun miidhaa nurraan ga’aa kan jiru ta’us , Waaqayyo ‘ warra isaaf fo’amaniif dhugaa akka baasu ’ amantaa cimaa qabna . 
 [ Footnotes ] 
 Hiika fakkeenya kanaa sirriitti hubachuuf , Luqaas 17 : 22 - 33 dubbisi . 
 Jechi “ ilma namaa ” jedhuufi Luqaas 17 : 22 , 24 , 30⁠rratti argamu , gaaffiiwwan Luqaas 18 : 8⁠rratti ka’an deebisuuf gargaara . 
 Ni Yaadattaa ? 
 • Kiristiyaanonni tokko tokko amantaasaanii akka dhaban kan godhu maalidha ? 
 • Guyyaa firdii Yihowaa isa dhufurratti amantaa cimaa akka qabnu argisiisuu kan qabnu maaliifi ? 
 • Sababiiwwan kadhachuutti akka cimnu nu gargaaran maalfa’i ? 
 • Kadhachuutti cimuun amantaan keenya akka hin banne kan nu gargaaru akkamitti ? 
 ‘ Gammadaa ’ 
 “ Ati dhugumaan akka gammaddutti . . . ayyaanicha Waaqayyo . . . gooftaa keef ayyaaneffadhu . ” — KEESSA DEEBII 16 : 15 . 
 ( a ) Seexanni mormii akkamii kaase ? 
 ( b ) Addaamiif Hewwaan Waaqayyorratti erga ka’anii booda Yihowaan raajii akkamii dubbate ? 
 SEEXANNI , Addaamiifi Hewwaan Uumaasaaniirratti akka ka’an yommuu godhetti gaaffii gurguddaa lama kaaseera . 
 Jalqaba , bulchiinsi Yihowaa sirriifi qajeelaa miti jechuudhaan falmeera . 
 Lammaffaammoo , namoonni Waaqayyoon kan tajaajilan ofittummaadhaan kaka’aniitu jechuudhaan dubbateera . 
 Yaannisaa kunis bara Iyoobitti mul’ateera . 
 ( Uumama 3 : 1 - 6 ; Iyoob 1 : 9 , 10 ; 2 : 4 , 5 ) Haata’u malee , Yihowaan dhimma kanaaf atattamaan furmaata kenneera . 
 Addaamiifi Hewwaan iddoo dhaabaa Eeden keessaa utuu hin baafamin mormii kanaaf akkamitti furmaata akka kennu raajii dubbateera . 
 ‘ Sanyiin ’ akka dhufu raajiidhaan dubbatame sun erga koomeensaa iddamee booda , mataa Seexanaa buruqsuudhaan akka isa balleessu raajii dubbateera . — Uumama 3 : 15 . 
 Yihowaan raawwii raajii Uumama 3 : 15⁠rratti galmeeffame ilaalchisee ibsa akkamii kenne ? 
 Yeroo booda , Yihowaan raajii dubbatame kanarratti ibsa dabalataa kennuudhaan raajichi akkamitti raawwiisaa akka argatu ifa godheera . 
 Fakkeenyaaf , Waaqayyo ‘ sanyiin ’ kun hidda dhalootaa Abrahaam keessaa akka dhufu dubbateera . 
 ( Uumama 22 : 15 - 18 ) Ilma ilma Abrahaam kan ta’e Yaaqoob , gosawwan Israa’el 12f abbaa ta’eera . 
 Dh.K.D . bara 1513⁠tti yeroo gosni 12n sun saba tokko ta’an , Yihowaan guyyoota ayyaanaa dabalatee seera ittiin bulmaataa kenneeraaf . 
 Phaawulos guyyoonni ayyaanaa kun “ gaaddidduu wanta dhufuuf jiru sanaa ” ta’uusaanii dubbateera . 
 Guyyoonni kun , haala Sanyichaa wajjin wal qabateen kaayyoon Yihowaa akkamitti raawwiisaa akka argatu kan argisiisanidha . 
 Guyyoota ayyaanaa kana kabajuun Israa’eloota kan gammachiisu ture . 
 Waa’ee guyyoota kanaa hanga ta’e qoruun keenya , abdiiwwan Yihowaan kenne raawwatamuunsaanii akka hin oolle amantaa qabnu nuu jabeessa . 
 Sanyichi Mul’ate 
 Sanyiin abdachiifame eenyu ? 
 Koomeensaa kan iddame akkamitti ? 
 Yihowaan raajii kana erga dubbatee waggaa 4,000 booda Sanyichi abdachiifame sun mul’ateera . 
 Sanyiin kunis Yesus ture . 
 Yesus nama gonkummaa qabu waan ta’eef amanamummaasaa eegee jiraachuudhaan himanni Seexanaa soba ta’uusaa mirkaneesseera . 
 Kana malees , Yesus cubbuu kan hin qabne waan ta’eef , duutisaa gatii guddaa kan qabu ture . 
 Kana gochuudhaanis ijoolleen Addaamiifi Hewwaan warri ajajamoo ta’an hundi cubbuufi du’arraa walaba akka ta’aniif karaa baneera . 
 Yesus mukarratti fannifamee ajjeefamuunsaa , raajiin Sanyiin abdachiifame sun ‘ koomeensaa akka iddamu ’ dubbatame raawwatamuusaa argisiisa . — Ibroota 9 : 11 - 14 . 
 Wanti aarsaa Yesusiif fakkeenya ta’e maalidha ? 
 Yesus Dh.K.B . bara 33 gaafa Niisaan 14 du’eera . 
 * Biyya Israa’elitti Niisaan 14 , yeroo gammachiisaa ayyaanni Faasikaa itti kabajamu ture . 
 Waggaa waggaadhaan guyyaa sanatti ijoolleessaanii dabalatee , maatiidhaan xobboollaa hoolaa mudaa hin qabne qalanii nyaatu turan . 
 Akka kanaan , yeroo ergamaan tokko Dh.K.D . bara 1513 gaafa Niisaan 14 angafoota Gibxii ajjeesuudhaan angafoota Israa’elootaa oolche , ga’ee dhiigichi qabu isaan yaadachiisee ture . 
 ( Ba’uu 12 : 1 - 14 ) Phaawulos : “ Kristos hoolaan faasiikaa keenya aarsaa nuuf ta’eera ” jechuudhaan , xobboollaan Faasikaa sun Yesusiin kan bakka bu’u ta’uusaa barreesseera . 
 Dhiiga hoolaa Faasikaa sanaa wajjin haala wal fakkaatuun , dhiigni Yesus inni dhangala’e namoota hedduudhaaf fayyina argamsiiseera . — Yohannis 3 : 16 , 36 . 
 ‘ Warra Du’an Keessaa Jalqaba Kan Ka’e ’ 
 5 , 6 . ( a ) Yesus du’aa kan ka’e yoomi ? 
 Yeroon sun Seericha keessatti maaliif fakkeenya ta’a ? 
 ( b ) Yesus du’aa ka’uunsaa , raajiin Uumama 3 : 15⁠rratti argamu akka raawwatamu kan godhu akkamitti ? 
 Yesus gatii aarsaa sanaa abbaasaatiif dhiheessuuf guyyaa sadaffaatti du’aa ka’eera . 
 Ayyaanni du’aa ka’uu kanaaf fakkeenya ta’u tokko jira . 
 Ayyaanni kun Niisaan 14 booda kan kabajamu yommuu ta’u , innis Ayyaana Maxinoo kan jedhamu ture . 
 Guyyaan ittaanu jechuunis Niisaan 16 , bissii mataa midhaaniirraa galfatanii gara lubichaatti fiduudhaan lubichis midhaanichi akka isaanii fudhatamutti Waaqayyo duratti ni sochoosa ture . 
 ( Lewwoota 23 : 6 - 14 ) Dh.K.B . bara 33⁠tti jechuunis gaafa Niisaan 16 , Yihowaan carraaqqii Seexanni “ dhuga - baatuu isa amanamaa ” ajjeesuuf godhe jalaa busheessuunsaa sirriidha . 
 Yeroo kanatti Yihowaan hafuura hin duune kennee Yesusiin du’aa kaaseera . — Mul’ata 3 : 14 ; 1 Phexros 3 : 18 . 
 Akka kanaan Yesus ‘ warra du’an keessaa jalqaba ka’eera . ’ 
 Namoota isa dura du’aa ka’anii deebi’anii du’anirraa haala adda ta’een , Yesus deebi’ee hin duune . 
 Kanaa mannaa , gara harka mirga Yihowaa jechuunis gara samii dhaqeera . 
 Hanga mootii Mootummaa Yihowaa ta’uttis eegaa ture . 
 ( Faarfannaa 110 : 1 ; Hojii Ergamootaa 2 : 32 , 33 ; Ibroota 10 : 12 , 13 ) Yesus erga Mootii ta’ee jalqabee , mataa diinasaa isa guddaa kan ta’e Seexana buruqsuu , jechuunis bara baraaf isa balleessuu ni danda’a . — Mul’ata 11 : 15 , 18 ; 20 : 1 - 3 , 10 . 
 Miseensota Sanyii Abrahaam Ta’an Kan Biraa 
 Ayyaanni Torban Torbaa maalidha ? 
 Yesus , Sanyii Eeden keessatti abdachiifameefi karaa Yihowaan “ hojii Seexanaa diiguudhaaf ” itti fayyadamedha . 
 Haata’u malee , yommuu Yihowaan Abrahaamitti dubbatu , “ sanyiin ” Abrahaam nama tokko qofa utuu hin ta’in “ akka urjoota waaqaa , akka cirracha qarqara galaanaas ” akka ta’u dubbateera . 
 ( Uumama 22 : 17 ) Guyyaan ayyaanaa garabiraan warra miseensota “ sanyii ” kanaa ta’an kaaniif fakkeenya ta’a . 
 Niisaan 16⁠rraa guyyaa shantama booda , Israa’eloonni Ayyaana Torban Torbaa ni kabaju ture . 
 Kana ilaalchisee Seerri ba’e akkas jedha ture : “ Hamma guyyaa isa Sanbata torbaffaatti aanutti guyyaa shantama lakkaa’aa ! 
 Yommus midhaan isa haaraa keessaa kennaa midhaanii ana Waaqayyoof dhi’eessaa ! 
 Isin iddoo jiraattanii aarsaa sochoofamuuf buddeena lama fidaa ! 
 Isaanis daakuu ba’eessa harka kurnan eefaa tokko keessaa harki lama raacitiidhaan tolfamanii mataa midhaanii ana Waaqayyoof dhi’eeffaman haa ta’an ! ” 
 * — Lewwoota 23 : 16 , 17 , 20 . 
 Dh.K.B . bara 33 guyyaa Phenxeqosteetti wanta bakki guddaan kennamuuf akkamiitu raawwatame ? 
 Yesus yommuu lafarra turetti , Ayyaanni Torban Torbanii guyyaa Phenxeqostee ( afaan Giriikiitiin “ shantammaffaa ” jechuudha ) jedhuun kan beekamu ture . 
 Dh.K.B . bara 33 guyyaa Phenxeqosteetti , Hangafa Lubootaa kan ta’e Yesus Kiristos inni du’aa ka’e , bartoota 120 ta’aniifi Yerusaalemitti wal ga’anirratti hafuura qulqulluu dhangalaase . 
 Kanaan kan ka’es duuka buutonnisaa kun warra hafuura Waaqayyootiin dibamaniifi obboloota Yesus Kiristos ta’aniiru . 
 Achiis saba haaraa jechuunis “ Israa’el Waaqayyoo ” ta’aniiru . 
 Lakkoofsi saba sanaa dhumarratti 144,000 ta’a . — Mul’ata 7 : 1 - 4 . 
 9 , 10 . 
 Kiristiyaanonni dibamoon ayyaana Phenxeqosteetiif fakkeenya kan ta’an akkamitti ? 
 Buddeenni raacitii qabuufi guyyaa Phenxeqosteetti sochoofamu lamaan Kiristiyaanota dibamoodhaaf fakkeenya ta’a . 
 Buddeenni raacitii qabu sun Kiristiyaanonni dibamoon ammayyuu cubbuu dhaalanii wajjin akka jiran kan argisiisudha . 
 Haata’u malee , aarsaa furii Yesusirratti amanuudhaan Yihowaatti dhihaachuu danda’aniiru . 
 Buddeenichi lama kan ta’e maaliifi ? 
 Namoonni kun garee lamaa akka dhufan kan argisiisu yommuu ta’u , gareen inni tokko Yihudoota , inni kaanimmoo warra saba Waaqayyoo hin ta’inirraa akka dhufan kan argisiisu ture . — Galaatiyaa 3 : 26 - 29 ; Efesoon 2 : 13 - 18 . 
 Buddeenni guyyaa Phenxeqosteetti dhihaatu lamaan kan tolchamu mataa qamadii isa dura galurraa ture . 
 Haaluma wal fakkaatuun , Kiristiyaanonni dibamoon “ uumama isaa hundumaaf angafa ” jedhamaniiru . 
 Dhiiga Yesus isa dhangala’etti amanuudhaan warra cuubbuunsaanii isaanii dhiifamu keessaa warra jalqabaa yommuu ta’an , kunimmoo samii keessatti jechuunis bakka Yesusii wajjin Mootummaa dhaalanitti jireenya hin duune akka argatan isaan gargaara . 
 Ijoollee Waaqayyoo ta’uudhaan dhihootti gaaf tokko ‘ siiqqee sibiilaatiin saba tiksu ’ ; akkasumas ‘ Seexanni yommuu miillasaanii jalatti caccabu ’ ni argu . 
 Yohannis ergamaan akkas jedheera : “ Warri lafa hoolichi dhaqu hundumaatti isa duukaa bu’an isaan kana . 
 Isaan kun warra sanyii namaa keessaa Waaqayyoo fi hoolichaaf furaman , warra jalqabaa ti . ” — Mul’ata 14 : 4 . 
 Guyyaa Dhiifamni Cubbuu Itti Argamu 
 11 , 12 . ( a ) Guyyaa Araaraatti maaltu godhama ? 
 ( b ) Israa’eloonni jibichaafi re’ee aarsaa godhamanirraa faayidaa maalii argatu ? 
 Guyyaa kurnaffaa Etaaniimitti ( yeroo booda Tishrii jedhameera ) , * Israa’eloonni ayyaana faayidaan aarsaa Yesus Kiristosirraa argamu akkamitti hojiirra akka oolu fakkeenya ta’u ni kabaju turan . 
 Guyyaa sanatti sabni sun walitti qabamuudhaan , Guyyaa Araaraatti cubbuusaaniitiif dhiifama argachuuf aarsaa dhiheessu turan . — Lewwoota 16 : 29 , 30 . 
 Guyyaa Araaraatti angafni lubootaa jibicha tokko qaluudhaan , dhiigasaa Saanduqa isa iddoo Hundumaa Caalaa Qulqullaa’aa ta’e dura jirutti al torba facaasa . 
 Sana booda dhiigni sun akka Yihowaadhaaf dhihaateetti ilaalama . 
 Aarsaan sunis cubbuu angafa lubootaa dabalatee , ‘ maatii ’ lubootaafi Lewwoota jala jiraniif kan dhihaatu ture . 
 Achiis angafni lubootaa re’oota lama fudhata . 
 Isa tokko aarsaa sababii cubbuu “ sabaatiif ” qala . 
 Dhiignisaa hanga ta’e fudhatamee Saanduqa isa iddoo Hundumaa Caalaa Qulqullaa’aa ta’erratti facaafama . 
 Sana booda , angafni lubootaa harkasaa mataa re’ee isa tokkorra kaa’uudhaan cubbuu saba sanaa dubbata . 
 Achiis re’ee sana gara lafa onaatti gadhiisuudhaan fakkeenyaan cubbuu saba sanaa fuudhee akka adeemu godha . — Lewwoota 16 : 3 - 16 , 21 , 22 . 
 Wantoonni Guyyaa Araaraatti godhaman ga’ee Yesus qabuu wajjin kan wal fakkaatan akkamitti ? 
 Wantoota kanaa wajjin haala wal simuun , Angafa Lubootaa isa guddaa kan ta’e Yesus dhiifama cubbuu argamsiisuuf gatii dhiigasaatti fayyadama . 
 Jalqaba gatiin dhiigasaatii Kiristiyaanota dibamoo “ mana isa hafuuraa ” jedhamaniif kan oolu yommuu ta’u , kunis qajeelota akka jedhamaniifi Waaqayyo duratti yaada garaa qullaa’aa akka qabaatan gargaara . 
 Kunimmoo fakkeenya aarsaa jibichaa kan bakka bu’udha . 
 Akka kanaan badhaasasaanii isa samii argachuuf karaa isaanii bana jechuudha . 
 Lammaffaarrattimmoo , akkuma aarsaa re’eetiin fakkeeffametti gatiin dhiiga Yesus , namoota isatti amananiifi miliyoonaan lakkaa’aman ni gargaara . 
 Namoonni kun badhaasa Addaamiifi Hewwaan dhaban jechuunis lafarratti jireenya bara baraa argatu . 
 ( Faarfannaa 37 : 10 , 11 ) Akkuma re’een gara lafa onaatti ari’amu cubbuu Israa’elootaa fuudhee adeemu , Yesus dhiigasaa isa dhangala’etti fayyadamuudhaan cubbuu ilmaan namootaa isaanirraa fageessa . — Isaayaas 53 : 4 , 5 . 
 Yihowaa Duratti Gammaduu 
 14 , 15 . 
 Yeroo Ayyaana Gordommaatti maaltu godhama ture ? 
 Kunoo Israa’eloota waa’ee maalii yaadachiisa ture ? 
 Guyyaa Araaraa booda , Israa’eloonni ayyaana baay’ee gammachiisaa ta’e jechuunis Ayyaana Gordommaa ayyaaneffatu turan . 
 ( Lewwoota 23 : 34 - 43 ) Ayyaanichi guyyaa 15⁠ffaadhaa jalqabee hanga 21⁠ffaa Etaanimiitti sirna ho’aadhaan guyyaa 22⁠ffaatti xumurama ture . 
 Yeroon kun yeroo Israa’eloonni makarasaanii itti sassaabbataniifi yeroo gaarummaa Yihowaatiif galata galchan ture . 
 Kanaaf Yihowaan warra ayyaanicha ayyaaneffataniin : “ Ati dhugumaan akka gammaddutti , Waaqayyo gooftaan kee waan ati galfattuun , hojii harka kee hundumaanis waan si eebbisuuf ” jedheera . 
 ( Keessa Deebii 16 : 15 ) Yeroon sun yeroo gammachiisaa akka ture homaa hin shakkisiisu . 
 Guyyaa ayyaanaa sanatti Israa’eloonni guyyaa torbaaf godoo keessa taa’u turan . 
 Kunimmoo yeroo lafa onaa keessa turanitti godoo keessa jiraachaa akka turan isaan yaadachiisa . 
 Ayyaanichi Yihowaan akka abbaa ta’ee akka isaan kunuunse kan isaan yaadachiisu ture . 
 ( Keessa Deebii 8 : 15 , 16 ) Warri sooressis warri hiyyeessis godooma keessa jiraachaa waan turaniif , guyyaan ayyaanaa sun namoonni hundi qixxee ta’uusaanii isaan yaadachiisa . — Nahimiiyaa 8 : 14 - 16 . 
 Wanti Ayyaana Gordommaatti fakkeeffame maalidha ? 
 Ayyaanni Gordommaa ayyaana makara sassaabuu waan ta’eef , yeroo namoonni Yesus Kiristositti amanan gammachuu itti argatanii wajjin kan wal fakkaatudha . 
 Guyyaan makara sassaabuu kun kan jalqabe , yeroo duuka buutonni Yesus “ luboota qulqullummaa ” qaban ta’uudhaan dibamanitti jechuunis Dh.K.D . bara 33⁠tti ture . 
 Israa’eloota guyyoota muraasaaf godoo keessa taa’anii wajjin haala wal fakkaatuun , dibamtoonnis biyya lafaa isa Waaqayyo malee jiraatu kana keessatti warra akka ‘ ormummaatti jiraatan ’ ta’uusaanii beeku . 
 Abdiinsaanii samiirra jiraachuudha . 
 Hojiin Kiristiyaanota dibamoo sassaabuu kun , yeroo namoonni miseensota 144,000 ta’an keessaa warri dhumaa itti sassaabamaa jiran kanatti , jechuunis ‘ guyyoota gara dhumaa kanatti ’ xumurama . — 2 Ximotewos 3 : 1 . 
 17 , 18 . ( a ) Kiristiyaanota dibamoo malees namoonni kaan aarsaa Yesusirraa faayidaa akka argatan kan argisiisu maalidha ? 
 ( b ) Ayyaana Gordommaa yeroo ammaatti kabajamurraa faayidaa argachaa kan jiran eenyu fa’i ? 
 Ayyaanni kun kan xumuramu yoomi ? 
 Guyyoota ayyaanaa bara duriitti ayyaaneffataman kanatti jiboonni 70 ta’an dhihaachuunsaanii ergaa guddaa qaba . 
 ( Lakkoobsa 29 : 12 - 34 ) Lakkoofsi 70⁠ni 7 al 10 baay’isuudhaan kan argamu waan ta’eef , lakkoofsonni kun samiirrattis ta’e lafarratti gonkummaa kan argisiisanidha . 
 Kanaaf , aarsaan Yesus maatii ilmaan namootaa warra 70 ta’aniifi hidda dhalootaa Nohirraa dhufan hundumaatiif faayidaa argamsiisa . 
 ( Uumama 10 : 1 - 29 ) Haala kanaa wajjin wal simuun , yeroo ammaattis hojiin makara sassaabuu kun namoota saba hundumaa keessaa dhufaniifi Yesusitti amanuudhaan lafa jannata taaturratti jireenya bara baraa argachuuf abdii qaban hundumaa kan dabalatudha . 
 Yohannis hojii makara sassaabuu bara dhumaa kanatti raawwatamu mul’ataan argeera . 
 Jalqaba , namoonni 144,000 ta’an yeroo dhumaatiif mallatteeffamuunsaanii yeroo beeksifamu dhaga’eera . 
 Achiis , ‘ tuutni sonaan baay’ee homtinuu lakkaa’uu hin dandeenye ’ “ damee muka meexxii harka isaaniitti qabatanii ” Yihowaafi Yesus dura dhaabatanii arge . 
 Namoonni kun , “ warra rakkina guddaa keessaa ba’anii ” gara addunyaa haaraatti galanidha . 
 Isaanis addunyaa hamaa kana keessatti akka galaa yommuu ta’an , yeroo ‘ hoolichi teessicha dura gara gidduu jiru isaan tiksuufi gara burqaa bishaan jireenya kennuuttis isaan geessu ’ abdiidhaan eeggatu . 
 Yeroo sanatti “ Waaqayyoos imimmaan hundumaa ija isaaniittii in haqa . ” 
 Tuutni sonaan baay’ee warra du’aa ka’anii wajjin ta’uudhaan Bulchiinsa Kiristos Isa Waggaa Kumaa booda yommuu jireenya bara baraa argatan , Ayyaanni Gordommaa kun ni dhaabata . — Mul’ata 20 : 5 . 
 Ayyaanota Israa’el keessatti kabajamaa turan qorachuudhaan faayidaa maalii arganna ? 
 Nutis bara duriitti Israa’el keessatti ayyaanni kabajamu hiika maalii akka qabu yommuu qorannu ‘ gammachuutu nutti dhaga’ama . ’ 
 Raajii Yihowaan Eeden keessatti dubbate qorachuufi sadarkaa sadarkaadhaan yommuu raawwiisaa argatu ilaaluun baay’ee kan nama gammachiisudha . 
 Yeroo ammaatti eenyummaa Sanyii kanaafi koomeensaa akka iddame beekna . 
 Yeroo ammaatti inni samiirratti Mootii ta’eera . 
 Kana malees , namoonni 144,000 ta’an keessaa harki caalaansaanii hanga du’aatti amanamoo ta’uusaanii argisiisaniiru . 
 Raajiin utuu hin raawwatamin jiru isa kamidha ? 
 Guutummaatti kan raawwatamuhoo yeroo hammamii boodadha ? 
 Deebii gaaffiiwwan kanaa mataduree ittaanutti mari’anna . 
 [ Footnotes ] 
 Jiini Niisaan yeroo ammaatti ji’a Bitootessa / Eblaa wajjin tokkodha . 
 Buddeenni lamaan aarsaa sochoofamuuf dhihaatan kun , yeroo baay’ee lubichi buddeena lama barruu harkasaarra kaa’uudhaan , harkasaa ol kaasee buddeena kana asiif achi sochoosa . 
 Kunis aarsaa Yihowaadhaaf dhihaatu argisiisa . — Kitaaba mataduree Caaffata Qulqullaa’aa Gadi Fageenyaan Hubachuu ( Ingiliffa ) jedhuufi Dhugaa Baatota Yihowaatiin qophaa’e Jildii 2 , fuula 528 ilaali . 
 Etaaniim ykn Tishriin Fulbaana / Onkoloolessaa wajjin tokkodha . 
 Ibsuu Ni Dandeessaa ? 
 • Hoolaa Faasiikaatti kan fakkeeffame eenyudha ? 
 • Makarri ayyaana Phenxeqosteetti sassaabamu maaliif fakkeenya ta’a ? 
 • Aarsaan Guyyaa Araaraatti dhihaatu aarsaa Yesus dhiheessee wajjin kan wal fakkaatu akkamitti ? 
 • Ayyaanni Gordommaa hojii Kiristiyaanota dibamoo sassaabuuf godhamee wajjin kan wal fakkaatu akkamitti ? 
 ‘ Du’aa Ka’uun Inni Duraa ’ Amma Ta’aa Jira ! 
 “ Warri Kristositti amananii du’an dura in kaafamu . ” — 1 TASALONIIQEE 4 : 16 . 
 1 , 2 . ( a ) Namoonni du’an abdii akkamii qabu ? 
 ( b ) Du’aa ka’uutti amanuuf ragaa akkamiitu jira ? 
 ( Miiljalee ilaali . ) 
 “ ADDAAM erga cubbuu hojjetee jalqabee , jechi “ warri jiran akka du’an beeku ” jedhu dhugaa ta’uunsaa mirkanaa’eera . 
 Seenaa keessatti namoonni hundi , yeroo booda akka du’an beeku ; kanaafuu namoonni baay’een : ‘ Du’a booda maal taana ? 
 Warri du’an haala akkamii keessatti argamu ? ’ 
 jedhanii gaafatu . 
 Macaafni Qulqulluun : “ Warri jiran akka du’an beeku , warri du’an garuu waan tokko iyyuu hin beekan ” jechuudhaan deebii nuu kenna . — Lallaba 9 : 5 . 
 Namoonni du’an abdii qabuu ? 
 Eeyyee qabu . 
 Kaayyoon Waaqayyo jalqaba ilmaan namaatiif baase kan guutamu yoo ta’e , warri du’an dirqama abdii qabaachuu qabu . 
 Tajaajiltoonni Waaqayyoo warri amanamoon waggoota kumaan lakkaa’amaniif , Sanyii Seexanaafi rakkina inni fide balleessuu ilaalchisee abdii Yihowaan kenne hawwiidhaan eeggachaa turaniiru . 
 ( Uumama 3 : 15 ) Yeroo ammaatti hedduunsaanii du’aniiru . 
 Namoonni kun abdiin kenname kun yeroo raawwatamu akka ilaalan yoo barbaadame , du’aa ka’uu qabu . 
 Kun ta’uu kan danda’udhaa ? 
 Eeyyee , wanta danda’amudha . 
 Phaawulos : “ Warra qajeelotaa fi warra jal’ootaafis du’aa ka’uun akka jiru ” dubbateera . 
 Phaawulos dargaggeessa Oyxikoos jedhamuufi hulaa mana gubbaa isa sadaffaarraa lafa dha’ee ‘ du’e ’ du’aa kaaseera . 
 Du’aa ka’uu Macaafa Qulqulluu keessatti galmeeffamee argamu salgan keessaa inni kun isa dhumaati . — Hojii Ergamootaa 20 : 7 - 12 . 
 * 
 Jechoota Yesus dubbateefi Yohannis 5 : 28 , 29⁠rratti galmeeffamanirraa jajjabina akkamii argatte ? 
 Maaliif ? 
 Du’aa ka’uun raawwataman salgan jecha Phaawulositti akka amannu nu dirqisiisu . 
 Jechoota Yesus akkas jechuudhaan nuu mirkaneessettis akka amannu nu jajjabeessu : “ Warri du’anii awwaalaman sagalee isaa [ Yesus ] yeroon itti dhaga’an in dhufa . 
 Isaan awwaala keessaa in ba’u . ” 
 Jechoonni kun baay’ee kan nama gammachiisaniifi namoota miliyoonaan lakkaa’amanis ta’e firoottansaanii du’aan dhaban kan jajjabeessan mitii ? 
 4 , 5 . 
 Macaafni Qulqulluun waa’ee du’aa ka’uu adda addaa akkamii ibsa ? 
 Mataduree kana keessatti waa’ee du’aa ka’uu isa kamii baranna ? 
 Warra du’aa ka’an keessaa harki caalaansaanii Mootummaa Waaqayyoo jalatti nagaadhaan lafarra jiraatu . 
 ( Faarfannaa 37 : 10 , 11 , 29 ; Isaayaas 11 : 6 - 9 ; 35 : 5 , 6 ; 65 : 21 - 23 ) Haata’u malee , isa dura du’aa ka’uu garabiraan ni raawwatama . 
 Jalqaba , Yesus Kiristos gatii aarsaa nuuf kaffale sana Waaqayyotti dhiheessuuf du’aa ka’uu qaba . 
 Akka kanaan Yesus Dh.K.B . bara 33⁠tti du’ee , du’aa ka’eera . 
 Ittaansuudhaan Kiristiyaanonni dibamoon jechuunis “ Israa’el Waaqayyoo ” ‘ yeroo hundumaa gooftaa bira jiraachuudhaaf ’ ulfinasaa isa samii keessaatti Gooftaa Yesus Kiristosii wajjin ta’u . 
 Du’aa ka’uun kun erga raawwatamee booda , namoonni miliyoonaan lakkaa’aman du’aa ka’anii lafa Jannata taaturra bara baraaf jiraachuuf carraa argatu . 
 Abdiin keenya samiirra jiraachuus ta’e lafarra jiraachuu , ‘ du’aa ka’uu isa duraa ’ qorachuun keenya barbaachisaadha . 
 Du’aa ka’uun inni duraa kan akkamiiti ? 
 Kan raawwatamuhoo yoomi ? 
 “ Dhagni Isaanii Maal Fakkaata ? ” 
 6 , 7 . ( a ) Kiristiyaanonni dibamoon gara samii dhaquusaanii dura , maal ta’uu qabu ? 
 ( b ) Namoonni kun qaama akkamii qabaachuudhaan du’aa ka’u ? 
 Phaawulos xalayaa jalqaba warra Qorontosiif barreesserratti du’aa ka’uu isa duraa ilaalchisee : “ Warri du’an attamitti kaafamu ? 
 Yommuu argaman dhagni isaanii maal fakkaata ? ” 
 jechuudhaan erga gaafatee booda , akkas jechuudhaan deebiseera : “ Wanti ati facaaftu sun ofii isaatii yoo du’e malee , biqilee jiraachuu hin danda’u . . . . 
 Waaqayyo garuu akka jaallatetti dhagna in kennaaf . . . ulfinni warra waaqa irraa tokko , ulfinni warra lafa irraa tokko . ” — 1 Qorontos 15 : 35 - 40 . 
 Phaawulos , Kiristiyaanonni hafuura qulqulluutiin dibaman badhaasasaanii isa samii argachuusaanii dura du’uu akka qaban dubbateera . 
 Yommuu du’an , foonsaanii lafatti deebi’a . 
 ( Uumama 3 : 19 ) Yeroo Waaqayyo jedhetti , qaama jireenya samiitiif mijaa’aa ta’e argatanii du’aa ka’u . 
 Achiis Waaqayyo jireenya matumaa hin duune isaanii kenna . 
 Kana jechuun garuu yeroo dhalatanii kaasee lubbuu hin duunetu kennamaaf jedhamee akkuma dubbatamu miti . 
 Phaawulos : “ Wanti hin duune iddoo wanta du’u kanaa bu’uutu ta’a ” jechuudhaan dubbateera . 
 Du’a utuu hin argin jiraachuun kennaa Waaqayyoo yommuu ta’u , kunis warra du’aa ka’uu isa duraa arganiif kan kennamu ta’a . — 1 Qorontos 15 : 50 , 53 ; Uumama 2 : 7 ; 2 Qorontos 5 : 1 , 2 , 8 . 
 Waaqayyo namoota 144,000 ta’an amantii adda addaa keessaa akka hin filanne akkamitti beekuu dandeenya ? 
 Lakkoofsi namoota jalqaba du’aa ka’anii 144,000 qofadha . 
 Yihowaan namoota kana filachuu kan jalqabe , Yesus du’aa ka’ee utuu baay’ee hin turin jechuunis Dh.K.B . bara 33 guyyaa Phenxeqosteettidha . 
 ‘ Maqaan isaafi [ Yesusiifi ] maqaan abbaa isaatii adda isaaniitti caafameera . ’ 
 Kanaaf , namoonni kun amantii adda addaa keessaa kan filataman miti . 
 Hundisaanii Kiristiyaanota yommuu ta’an , maqaa Abbaa jechuunis Maqaa Yihowaa baachuusaaniitti gammachuutu itti dhaga’ama . 
 Yeroo du’aa ka’an hojiin samiirratti hojjetan isaanii kennama . 
 Kallattiidhaan Waaqayyoon tajaajiluuf abdii qabaachuunsaanii isaan gammachiisa . 
 Amma Ta’aa Jiraa ? 
 Mul’anni 12 : 7fi 17 : 14 du’aa ka’uun inni duraa yoom akka jalqabe tilmaamuuf kan nu gargaaru akkamitti ? 
 Du’aa ka’uun inni duraa yoom ta’a ? 
 Yeroo ammaatti raawwatamaa akka jiru ragaa quubsaa qabna . 
 Fakkeenyaaf , boqonnaawwan lamaan Macaafa Mul’ataa wal bira qabii ilaali . 
 Jalqaba , Mul’ata boqonnaa 12 ilaali . 
 Boqonnaan kun Yesus ergamootasaa wajjin ta’uudhaan Seexanaafi hafuurota xuraa’oorratti lola banuusaa nutti hima . 
 Yeroo baay’ee Masaraan Eegumsaa waraanni kun bara 1914⁠tti godhamuusaa nutti hima . 
 * Haata’u malee , lola kanarratti duuka buutota Kiristos warra dibaman keessaa eenyuyyuu isaa wajjin akka hin turre hubadhaa . 
 Ammammoo Mul’ata boqonnaa 17 ilaalaa . 
 Boqonnaan kun badiisa ‘ Baabilon Guddittiin ’ booda , Hoolichi mootummoota akka mo’u nutti hima . 
 Achiis : “ Warri isaa wajjin jiranis warri waamaman , warri fo’aman , warri amanamanis isaa wajjin in mo’u , NW ” jedha . 
 “ Warri waamaman , warri fo’amaniifi warri amanaman ” Yesusii wajjin Seexana in balleessu taanaan du’aa ka’aniiru jechuun ni danda’ama . 
 Kanarraa ka’uudhaan , warri dibamtoonni Armaagedoon dura du’an , bara 1914fi Armaagedoon gidduutti du’aa ka’u jennee yaaduun keenya sirriidha . 
 10 , 11 . ( a ) Maanguddoonni 24 eenyu fa’i ? 
 Isaan keessaa inni tokko Yohannisiif maal ibse ? 
 ( b ) Kanarraa ka’uudhaan maal jennee yaaduu dandeenya ? 
 Du’aa ka’uun inni duraa yoom akka jalqabe sirriitti beekuu dandeenyaa ? 
 Kana ilaalchisee Mul’ata 7 : 9 - 15⁠rratti Yohannis ergamaan ‘ tuuta sonaan baay’ee , warra homtinuu lakkaa’uu hin dandeenye ’ ilaalchisuudhaan yeroo mul’ata argetti wanta dubbaterraa yaada tokko argachuu dandeenya . 
 Eenyummaa tuuta sonaan baay’ee Yohannisiif kan ibse maanguddoota 24 keessaa isa tokko yommuu ta’u , maanguddoonni kunis warra samii keessatti Kiristosii wajjin bulchan kan argisiisanidha . 
 * Yohannisis samiirra jiraachuuf warra abdii qaban keessaa tokko ture . 
 Haata’u malee , yeroo maanguddoon sun dubbatu lafarra jiraachaa waan tureef , mul’ata sana keessatti Yohannis dibamtoota lafarra jiraniifi jireenya samiirratti isaanii qophaa’e yeroo sanatti akka hin arganne kan argisiisu ture . 
 Maanguddoota 24 keessaa inni tokko waa’ee tuuta sonaan baay’ee Yohannisitti dubbachuusaarraa maal hubanna ? 
 Maanguddoota 24 du’aa ka’an keessaa tokko tokko , yeroo ammaatti dhugaa Waaqayyo biraa dhufu kana babal’isuurratti hirmaachaa jiru jennee akka amannu nu dirqisiisa . 
 Kana gochuunsaanii barbaachisaa kan ta’e maaliifi ? 
 Eenyummaan tuuta sonaan baay’ee warra dibamtootaaf kan ifa ta’e bara 1935⁠tti waan ta’eef ture . 
 Maanguddoota 24 keessaa dhugaa kana kan isaanii ibse isa tokko yoo ta’e , namni kun du’aa kaafamee gara samii kan dhaqe bara 1935⁠tti ture jechuudha . 
 Kanarraa ka’uudhaan du’aa ka’uun inni duraa kan jalqabame bara 1914fi bara 1935 gidduuttidha jennee akka amannu nu dirqisiisa . 
 Dhimma kana ilaalchisee ibsa garabiraa argachuu dandeenyaa ? 
 Du’aa ka’uun inni duraa birraa bara 1918⁠tti raawwatamee ta’uu danda’a kan jennu maaliif akka ta’e ibsi . 
 Waa’ee dhimma kanaa ilaalchisee fakkeenya Macaafa Qulqulluu keessatti ibsame tokko hubachuun keenya nu gargaaruu danda’a . 
 Yesus Kiristos Mootii Mootummaa Waaqayyoo ta’ee kan dibame Dh.K.B . bara 29⁠tti ture . 
 Waggoota sadiifi walakkaa booda , jechuunis Dh.K.B . birraa bara 33⁠tti hafuura humna guddaa qabu ta’uudhaan du’aa ka’eera . 
 Yesus bara 1914 teessoorra kan taa’e yommuu ta’u , Kiristiyaanonni dibamoon waggaa sadiifi walakkaa booda jechuunis birraa bara 1918⁠tti du’aa ka’uu jalqabaniiru jedhanii amanuun sirrii mitii ? 
 Kunis sababii gaarii ta’uu danda’a . 
 Yaanni kun kallattiidhaan Macaafa Qulqulluurratti hin argaminiyyuu malee , caqasawwan garabiraa du’aa ka’uun inni duraa argamuu Kiristosirraa utuu baay’ee hin turin akka raawwatame ibsanii wajjin kan wal simudha . 
 Yaanni 1 Tasaloniiqee 4 : 15 - 17 du’aa ka’uun inni duraa jalqaba argama Kiristositti raawwatameera jennee akka amannu kan nu gargaaru akkamitti ? 
 Fakkeenyaaf Phaawulos akkas jechuudhaan barreesseera : “ Nuyi warri gaafa gooftaan deebi’ee dhufu utuu hin du’in jirru , warra obbaafatan dura hin buunu . 
 Sagaleen guddisee nama abboomu , sagaleen angafa ergamootaa in dhaga’ama , malakanni Waaqayyoos in afuufama . 
 Kana hundumaa wajjin gooftaan waaqa irra gad in bu’a ; warri Kiristositti amananii du’an dura in kaafamu . 
 Kana booddee nuyi warri utuu hin du’in hafne immoo , isaanumaa wajjin qilleensa keessatti gooftaa simachuudhaaf duumessa keessa ol in butamna ; ergasii yeroo hundumaa gooftaa bira in jiraanna . ” 
 Kanaaf , Kiristiyaanonni dibamoon argamuu Kiristos dura du’an , warra yeroo Kiristos argametti lafarra turan dura du’aa ka’anii jireenya samii argataniiru jechuudha . 
 Kana jechuun du’aa ka’uun inni duraa yeroo Yesus argamee jalqabee hanga ‘ deebi’ee dhufutti ” itti fufa jechuudha . 
 Namoonni du’aa ka’uu isa duraarratti hirmaatan , ergaan takkaa utuu hin ta’in suutuma suuta wal duraa duubaan ka’u . 
 “ Uffanni Adaadiin Isaaniif Kenname ” 
 ( a ) Raajiiwwan Mul’ata boqonnaa 6⁠rratti ibsaman kan raawwataman yoomi ? 
 ( b ) Wanti Mul’ata 6 : 9⁠rratti ibsame maalidha ? 
 Mee ragaa Mul’ata boqonnaa 6⁠rratti argamus ilaalaa . 
 Achirratti Yesus akka Mootii fardarra taa’ee mo’aa adeemutti ibsameera . 
 Saboonni walirratti waraana kaasu . 
 Bakka hundumaatti beelli ni babal’ata . 
 Dha’ichi du’aaf nama saaxilu ilmaan namootaarra bu’a . 
 Wantoonni raajiidhaan dubbataman kun hundi , bara 1914 jalqabee haala biyyi lafaa kun irratti argamtu akka gaariitti ibsu . 
 Haata’u malee , wanti yeroo kanatti raawwatame garabiraanis jira . 
 Amma xiyyeeffannaa keenya gara bakka aarsaatti haa goonu . 
 Jallisaa , “ lubbuu warra dubbii Waaqayyootiif , wanta dhugaa ba’aa turanitti jabaachuu isaaniitiifis jedhanii qalamanii ” qabateera . 
 “ Lubbuun [ ykn jireenyi ] uumama foon uffatee dhiiga keessa waan jiruuf ” wanti bakka aarsaa jala jiru , dhiiga tajaajiltoota Yesus warra amanamoo ija jabinaafi hinaaffadhaan dhugaa ba’uusaaniitiin qalamanii kan argisiisudha . — Lewwoota 17 : 11 . 
 15 , 16 . 
 Jechoonni Mul’ata 6 : 10 , 11⁠rratti argaman du’aa ka’uu isa duraa argisiisu kan jennu maaliif akka ta’e ibsi . 
 Dhiigni Kiristiyaanota wareegaman kanaa , akkuma dhiiga Abeel firdii qajeelaa argachuuf lafaa ni iyyata . 
 ( Uumama 4 : 10 ) “ Isaan sagalee guddaadhaan iyyanii , ‘ Yaa gooftaa guddaa , qulqulluu fi dhuga - qabeessaa ! 
 Warra lafa irra jiraatanitti nuuf faraddee hamma dhiiga keenyaaf gumaa nuuf baaftutti hammam tura ? ’ ” 
 jedhu . 
 Achiihoo maaltu ta’e ? 
 “ Yommus adduma addaan uffanni adaadiin isaaniif kenname , obboloonni isaanii , hojii Waaqayyoo keessatti hidhati isaanii , warri akkuma isaanii ajjeefamuuf jiran hamma raawwatanii gumaa’anitti , yeroo xinnoo dabalanii akka aara galfatan isaanitti himame . ” — Mul’ata 6 : 10 , 11 . 
 Uffanni adaadiin kun dhiiga aarsaa jalatti argamuuf qofa kan kennamu turee ? 
 Hin turre ! 
 Uffanni kun kan kennaman namoota dhiignisaanii bakka aarsaatti fakkeeffametti dhangala’e hundaatiif ture . 
 Maqaa Yesusiif jecha lubbuusaanii aarsaa kan godhan yommuu ta’u , ammammoo hafuura ta’anii du’aa kaafamaniiru . 
 Kun ta’uusaa akkamitti beekna ? 
 Macaafa Mul’ataa olitti ilaallerratti yaada akkas jedhu dubbisna : “ Nama mo’utti akkasuma uffata adiitu uffifama ; ani maqaa isaa macaafa jireenyaa , isa warri jireenya argachuuf jiran keessatti caafaman keessaa hin balleessu . ” 
 Kana malees caqasichi maanguddoonni 24 “ uffata adaadii uffatanii , mataattis gonfoowwan warqee kaa’atanii turan ” akka jedhu yaadadhaa . 
 Kanaaf dhiigni bakka aarsaa jalatti argamu du’a namoota 144,000 ta’an du’aa kan ka’an yommuu ta’u , namoonni kun jireenya samii argachuusaaniirrayyuu uffata adii uffatu . 
 Namoonni uffata adaadiin kennameef kan ‘ aara galfatan ’ akkamitti ? 
 Namoonni du’aa ka’an kun dura ‘ aara galfachuu ’ akkasumas yeroo itti Waaqayyo haaloo itti ba’u obsaan eeggachuu qabu . 
 “ Hojii Waaqayyoo keessatti hidhati isaanii ” jechuunis Kiristiyaanonni dibamoon lafarratti kan argaman yommuu ta’u , rakkina keessatti amanamummaasaanii argisiisuu qabu . 
 Guyyaan firdii yommuu ga’u ‘ aara galfiin ’ ykn obsisaanii kun ni xumurama . 
 Yeroo sanatti warri du’aa ka’an Gooftaa Yesus Kiristosii wajjin ta’uudhaan , namoota dhiiga Kiristiyaanotaa dhangalaasan dabalatee biyya lafaa isa hamaa kana ni balleessu . — 2 Tasaloniiqee 1 : 7 - 10 . 
 Kun Nuuf Hiika Maalii Qaba ? 
 18 , 19 . ( a ) Yeroo ammaatti du’aa ka’uun inni duraa raawwatamaa jira kan jennu maaliifi ? 
 ( b ) Du’aa ka’uu isa duraa hubachuu keessanitti maaltu isinitti dhaga’ama ? 
 Dubbiin Waaqayyoo du’aa ka’uun inni duraa yoom akka jalqabamu hin ibsiniyyuu malee , du’aa ka’uun kun yeroo Kiristos argamutti wal duraa duubaan akka raawwatamu ni ibsa . 
 Warri jalqaba du’aa kaafaman Kiristiyaanota dibamoo argamuu Kiristos dura du’an ta’u . 
 Kirstiyaanonni argamuu Kiristos booda du’an , “ battala liphsuu ijaatti ” gara hafuuraatti geddaramu . 
 Kiristiyaanonni dibamoon hundi waraana Armaagedoon dura badhaasasaanii isa samii ni argatuu ? 
 Kana hin beeknu . 
 Haata’u malee , yeroo Waaqayyo jedhetti namoonni 144,000 ta’an hundi Tulluu Xiyoon isa samii jirurratti akka argaman beekna . 
 Kiristiyaanota dibamoo 144,000 ta’an keessaa harki caalaansaanii yeroo ammaatti Kiristosii wajjin akka ta’an beekna . 
 Amma lafarratti kan argaman muraasaanii qofadha . 
 Kun , yeroon Waaqayyo firdii itti kennu baay’ee dhihaachuusaa kan argisiisu mitii ? 
 Yeroo dhihootti guutummaan biyya lafaa inni Seexanni seerratu kun ni bada . 
 Seexannis gara lafa jalaatti darbatama . 
 Achiis guutummaatti du’aa ka’uun ni jalqabama . 
 Namoonni amanamoo ta’an aarsaa furii Yesusitti amanuudhaan gonkummaa Addaam dhabe deebisanii argatu . 
 Yeroo kanatti raajii Yihowaan Uumama 3 : 15⁠rratti dubbate haala dinqisiisaa ta’een raawwatama . 
 Yeroo sanatti jiraachuun mirga guddaa mitii ? 
 [ Footnotes ] 
 Macaafa Qulqulluu keessatti du’aa ka’uun saddeettanimmoo , 1 Mootota 17 : 21 - 23 ; 2 Mootota 4 : 32 - 37 ; 13 : 21 ; Maarqos 5 : 35 , 41 - 43 ; Luqaas 7 : 11 - 17 ; 24 : 34 ; Yohannis 11 : 43 - 45fi Hojii Ergamootaa 9 : 36 - 42⁠rraa ilaaluu dandeessa . 
 Yesus Mootii ta’ee bulchuu kan jalqabe bara 1914⁠tti akka ta’e Caaffata Qulqullaa’aarraa beekuu yoo barbaadde , kitaaba mataduree Macaafni Qulqulluun Maal Barsiisa ? 
 jedhuufi Dhugaa Baatota Yihowaatiin qophaa’e ful . 215 - 218 ilaali . 
 Maanguddoonni 24 Kiristiyaanota dibamoo samiirratti argaman bakka kan bu’an ta’uusaanii beekuu yoo barbaadde , kitaaba Raawwiin Mul’ataa Inni Guddaan Dhihaateera ! 
 ( Amaariffa ) jedhuufi Dhugaa Baatota Yihowaatiin qophaa’e ful . 77 ilaali . 
 Ibsuu Ni Dandeessaa ? 
 Caqasawwan kanatti aananii jiran yeroo ‘ du’aa ka’uun inni duraa ’ itti raawwatame beekuuf kan nu gargaaran akkamitti ? 
 • Mul’ata 12 : 7 ; 17 : 14 
 • Mul’ata 7 : 13 , 14 
 • 1 Qorontos 15 : 23 ; 1 Tasaloniiqee 4 : 15 - 17 
 • Mul’ata 6 : 2 , 9 - 11 
 Wanta Macaafni Qulqulluun Jedhu Barsiisi 
 ‘ Isaan barsiisuudhaan saba hundumaa bartoota koo godhaa ! ’ — MAATEWOS 28 : 19 , 20 . 
 Macaafni Qulqulluun hangam baay’inaan argama ? 
 MACAAFNI QULQULLUUN kitaabota umurii dheeraa qabaniifi addunyaa maratti baay’inaan argaman keessaa isa tokkodha . 
 Macaafni kun guutummaattis ta’e gar tokkoonsaa afaan 2,300 ol ta’uun hiikameera . 
 Namoonni harka 90 ol ta’an Macaafa Qulqulluu afaan dhalootaasaaniitiin argachuu danda’u . 
 2 , 3 . ( a ) Wanta Macaafni Qulqulluun barsiisu ilaalchisee yaanni wal faallessu kan uumame maaliifi ? 
 ( b ) Gaaffiiwwan kamfaa ilaalla ? 
 Namoonni miliyoonaan lakkaa’aman guyyaa guyyaan kutaa Macaafa Qulqulluu keessaa hanga tokko ni dubbisu . 
 Namoonni muraasnimmoo , jalqabaa hanga dhumaatti irra deddeebi’anii dubbisaniiru . 
 Gareen amantii kumaan lakkaa’amanis barumsisaanii Macaafa Qulqulluurratti akka hundaa’e dubbatu . 
 Haata’u malee , barumsa Macaafni Qulqulluun barsiisu ilaalchisee walii galtee hin qaban . 
 Wanti caalaatti nama ajaa’ibsiisummoo , namoota miseensa dhaabbata amantii tokkoo ta’an gidduutti ilaalchi garagaraa jiraachuusaati . 
 Namoonni tokko tokko maddaafi faayidaa Macaafa Qulqulluu ni shakku . 
 Karaa garabiraammoo , namoonni hedduun , macaafni kun yeroo kakatan ykn mana murtiitti dhugaa dubbachuusaanii argisiisuuf kan gargaaru qofa akka ta’e itti dhaga’ama . 
 Dhugaa dubbachuuf taanaan , Macaafni Qulqulluun ergaa Waaqayyo ilmaan namootaatiif dabarse ykn Dubbiisaa isa humna qabudha . 
 Dhugaa Baatota Yihowaa waan taaneef , namoonni Macaafni Qulqulluun maal akka barsiisu akka hubatan barbaanna . 
 Ajaja Yesus bartootasaatiin : ‘ Dhaqaa , isaan barsiisuudhaan saba hundumaa bartoota koo godhaa ! ’ 
 jechuudhaan kenne raawwachuun keenya nu gammachiisa . 
 Tajaajilarratti namoota garaa qajeelaa qabaniifi rakkoowwan amantii biyya lafaa keessatti babal’atee jiruun dhiphatan argina . 
 Waa’ee Uumaa keenyaa dhugaansaa maal akka ta’eefi kaayyoon jireenyaa maal akka ta’e ilaalchisee , Macaafni Qulqulluun maal akka barsiisu baruu barbaadu . 
 Mee amma gaaffiiwwan namoota baay’ee yaaddessan sadii haa ilaallu . 
 Gaaffiiwwan kanarratti geggeessitoonni amantii barumsa dogoggoraa akkamii akka barsiisaniifi Macaafni Qulqulluun maal akka barsiisu ilaalla . 
 Isaanis : ( 1 ) Waaqayyo waa’ee keenya ni yaadaa ? 
 ( 2 ) Lafa kanarra kan jiraannu maaliifi ? 
 ( 3 ) Yeroo duunu maal taana ? 
 kan jedhanidha . 
 Waaqayyo Waa’ee Keenya Ni Yaadaa ? 
 4 , 5 . 
 Namoonni , Waaqayyo waa’ee keenya hin yaadu jedhanii akka yaadan kan godhu maalidha ? 
 Jalqaba gaaffii Waaqayyo waa’ee keenya ni yaadaa ? 
 jedhu haa ilaallu . 
 Namoonni baay’een hin yaadu jedhanii dubbachuusaaniitti baay’ee nama gaddisiisa . 
 Kan akkas jedhan maaliifi ? 
 Sababiin inni tokko , biyyi lafaa jibba , waraanaafi rakkinaan guutamuusaati . 
 ‘ Waaqayyo waa’ee keenya kan yaadu utuu ta’ee , wantoonni nama gaddisiisan akka hin geenye godha ture ’ jedhu . 
 Sababii garabiraan namoonni Waaqayyo waa’ee keenya hin yaadu jedhanii akka yaadan godhemmoo , geggeessitoonni amantii akkas jedhanii akka yaadan waan isaan godhaniifidha . 
 Geggeessittoonni amantii balaan nama gaddisiisu yeroo ga’u maal jedhu ? 
 Dubartiin tokko ijoolleenshee lamaan balaa konkolaataatiin yeroo du’anitti lubni tokko : “ Fedhii Waaqayyooti ; isatu ergamoota lama waan barbaadeef isaan fudhate ” jedheera . 
 Luboonni yaada akkasii yeroo kennan balaa ga’uuf Waaqayyoon itti gaafatamaa gochuusaaniiti . 
 Haata’u malee , Yaaqoob akkas jechuudhaan barreesseera : “ Namni yommuu qoramu , qoramsi kun Waaqayyo biraa anatti dhufe hin jedhin ! 
 Waaqayyo hamaa gochuudhaaf qoramuu hin danda’u , ofii isaatiis nama tokko illee hamaadhaaf hin qoru . ” 
 Matumaa Yihowaan wanti hamaan namootarra akka ga’u hin godhu . 
 Macaafni Qulqulluun , “ Jal’inni Waaqayyo irraa . . . haa fagaatu ! ” 
 jedha . — Iyoob 34 : 10 . 
 Hamminaafi rakkina addunyaarratti argamu duuba kan jiru eenyudha ? 
 Hamminniifi rakkinni akkas kan baay’ate maaliifiree ? 
 Sababiin inni tokko , ilmaan namootaa hundi bulchiinsa Waaqayyoo fudhachuu dhiisuudhaan abboommiiwwansaa warra qajeelummaarratti hundaa’aniifi seerawwan bu’uraa inni baaseef abboomamuu waan didaniifidha . 
 “ Guutummaan biyya lafaa immoo harka isa hamaa jala ” waan jiruuf , ilmaan namootaa utuu hin beekin Seexana isa diina Waaqayyoo ta’eef bitamaa jiru . 
 Kana beekuun keenya wantoonni nama gaddisiisan maaliif akka ga’an hubachuuf nu gargaara . 
 Seexannimmoo , jibbaan , nama gowwoomsuufi hamminaan kan guutamedha . 
 Kanaaf , biyyi lafaa amala Seexanaa akka calaqqisu eeguu qabna . 
 Rakkinniifi dhiphinni hedduun jiraachuunsaa nu dinqisiisuu hin qabu ! 
 Rakkoowwan nurra ga’aniif wantoonni sababii ta’an tokko tokko maalfa’i ? 
 Sababii garabiraan rakkinni akka jiraatu godhemmoo , namoonni gonkummaa kan hin qabne ta’uusaaniiti . 
 Namoonni cubbamoota ta’an olaantummaa argachuuf qabsoo godhu ; kunimmoo waraana , hacuuccaafi rakkinni akka uumamu godha . 
 Lallabni 8 : 9 : “ Yeroon inni tokko warra kaan irratti mo’ee isaan miidhus jira ” jechuudhaan haalasaa sirriitti ibseera . 
 Sababii rakkinni itti jiraate garabiraanimmoo , ‘ yeroofi walitti dhufuu ’ wajjin kan wal qabatedha . 
 ( Lallaba 9 : 11 , 1899 ) Yeroo baay’ee namoonni balaadhaaf kan saaxilaman yeroo malee bakka sirrii hin taanetti argamuusaaniiti . 
 8 , 9 . 
 Waaqayyo akka nuu yaadu akkamitti beekuu dandeenya ? 
 Rakkoo namootarra ga’uuf sababiinsaa Waaqayyo akka hin taane beekuun nama gammachiisa . 
 Haata’u malee , Waaqayyo wantoota nurra ga’aniif dhimma qabaa ? 
 Deebiin gaaffii kanaa eeyyee kan jedhu ta’uunsaa nama gammachiisa ! 
 Waaqayyo namoonni daandii gadheerra akka adeeman maaliif akka heyyame Macaafni Qulqulluun waan nutti himuuf , Inni akka nuuf yaadu mirkanaa’oo ta’uu ni dandeenya . 
 Kanas kan heyyame olaantummaasaafi amanamummaa ilmaan namootaa ilaalchisee gaaffiiwwan lama waan ka’aniifidha . 
 Yihowaan Uumaa hundumaa danda’u waan ta’eef , sababii rakkinni akka jiraatu itti heyyame nuuf ibsuuf wanti isa dirqisiisu hin jiru . 
 Haata’u malee , inni waa’ee keenya waan yaaduuf rakkinni akka jiraatu maaliif akka heyyame nutti himeera . 
 Sababii garabiraa Waaqayyo akka nuuf yaadu argisiisu haa ilaallu . 
 Bara Nohitti , yeroo biyyi lafaa jal’inaan guutamte Waaqayyo ‘ guutummaa garaasaatiin gaddee ’ ture . 
 ( Uumama 6 : 5 , 6 ) Yeroo ammaattoo wanta kanarraa adda ta’etu isatti dhaga’amaa ? 
 Yihowaan waan hin geddaramneef matumaa kanaa ala itti hin dhaga’amu . 
 ( Miilkiyaas 3 : 6 ) Inni jal’ina kan jibbu ta’uusaarrayyuu yeroo namoonni rakkatan arguun isa gaddisiisa . 
 Macaafni Qulqulluun , Waaqayyo miidhaa bulchiinsi ilmaan namootaa fideefi dhiibbaa Seexanni geessise yeroo dhihootti guutummaatti akka balleessu barsiisa . 
 Kun Waaqayyo akka nuuf yaadu kan argisiisu mitii ? 
 Rakkina ilmaan namootaarra ga’uuf Yihowaatti maaltu dhaga’aama ? 
 Geggeessitoonni amantii rakkoowwan gaddisiisoon akka nurra ga’an fedha Waaqayyoo akka ta’e godhanii dubbachuunsaanii sirrii miti . 
 Kanaa mannaa , Yihowaan rakkoowwan ilmaan namootaarra ga’aa jiran balleessuuf fedhii guddaa qaba . 
 1 Phexros 5 : 7 ‘ inni isiniif ni yaada ’ jedha . 
 Barumsi Macaafa Qulqulluu inni sirriin kanadha ! 
 Lafa Kanarra Kan Jiraannu Maaliifi ? 
 Yeroo baay’ee dhaabbileen amantii sababii namni lafarra akka jiraatuuf itti uumame ilaalchisee maal jedhu ? 
 Gaaffii lammaffaa lafa kanarra kan jiraannu maaliifi ? 
 jedhuufi namoota hedduu yaaddessu haa ilaallu . 
 Yeroo baay’ee , dhaabbileen amantii addunyaa maratti argaman namni lafarra kan jiraatu yeroo muraasaaf qofadha jechuudhaan gaaffii kanaaf deebii kennu . 
 Lafa kana akka iddoo namni bakka garabiraa adeemu tokko yeroo gabaabduudhaaf itti boqotu qofa godhanii ilaalu . 
 Luboonni tokko tokko guyyaa tokko Waaqayyo lafa kana ni balleessa jedhanii barumsa sobaa barsiisu . 
 Kanaan kan ka’es , namoonni baay’een wanti isaan eeggatu du’a qofa akka ta’e waan itti dhaga’amuuf , hanga isaaniif danda’ametti jireenyasaanii isa ammaa gammachiisaa gochuu akka qaban yaadu . 
 Sababii lafarra akka jiraannuuf uumamne ilaalchisee Macaafni Qulqulluun maal barsiisa ? 
 12 - 14 . 
 Kaayyoo Waaqayyo lafaafi ilmaan namootaatiif qabu ilaalchisee Macaafni Qulqulluun maal barsiisa ? 
 Waaqayyo lafaafis ta’e ilmaan namootaatiif kaayyoo dinqisiisaa qaba . 
 Lafa kana kan uume “ bifa hin qabnee fi onaa akka ta’uuf ” utuu hin ta’in ‘ akka irra jiraataniifidha . ’ 
 ( Isaayaas 45 : 18 ) Kana malees , Yihowaan ‘ lafa hundeesaarra waan dhaabeef yeroo hundumaa baruma baraan iddoosaatii hin butatu . ’ 
 ( Faarfannaa 104 : 5 ) Kaayyoo Waaqayyo lafaafis ta’e ilmaan namootaatiif qabu maal akka ture beekuun keenya sababii lafa kanarra itti jiraannu hubachuuf nu gargaara . 
 Uumamni boqonnaa 1fi 2 Yihowaan namoonni lafa kanarra akka jiraataniif of eeggannoodhaan akka qopheesse dubbata . 
 Uumamni lafarratti argaman erga uumamanii booda wanti hundinuu “ baay’ee gaarii ” ture . 
 ( Uumama 1 : 31 ) Waaqayyo dhiiraafi dubartii jalqabaa , jechuunis Addaamiifi Hewwaaniin dhaaba Eeden keessa kan isaan kaa’e yommuu ta’u , nyaata isaan barbaachisus baay’inaan isaaniif qopheesseera . 
 Abbaan manaafi haati manaa jalqabaa : “ Horaa , baay’adhaas , lafa guutaa , isas harka jala galfadhaa ! ” 
 jedhamaniiru . 
 Ijoollee akkasaanii gonkummaa qaban godhachuufi jannata ishee bakka jireenyaasaanii taate guutummaa biyya lafaarratti babal’isuu , akkasumas utuu miidhaa isaanirraan hin ga’in bineensota haala jaalalarratti hundaa’een bulchuu qabu turan . — Uumama 1 : 26 - 28 . 
 Kaayyoon Yihowaa ilmaan namootaa gonkummaa qaban bara baraaf lafarra akka jiraatanidha . 
 Dubbiin Waaqayyoo : “ Warri qajeelonni biyya in qabaatu , [ lafa in dhaalu , NW ] yeroo hundumaafis keessa in taa’u ” jedha . 
 ( Faarfannaa 37 : 29 ) Eeyyee , namoonni kan uumaman lafa jannata taate keessa baraa baraaf akka jiraataniif ture . 
 Kun kaayyoo Waaqayyooti ; Macaafni Qulqulluun kana barsiisa ! 
 Yeroo Duunu Maal Taana ? 
 Dhaabbilee amantii addunyaa maratti argaman keessaa garri caalaansaanii yeroo duunu maal taana jedhanii barsiisu ? 
 Mee ammammoo gaaffii sadaffaa yeroo duunu maal taana ? 
 jedhuufi namoota hedduu yaaddessu haa ilaallu . 
 Dhaabbilee amantii addunyaa maratti argaman keessaa garri caalaansaanii , wanti qaama namootaa keessa jirtu tokko erga namoonni du’anii booda jiraachuushee itti fufti jedhanii barsiisu . 
 Gareewwan amantii tokko tokko Waaqayyo namoonni hamoon bara baraaf ibiddaan akka gubatan gochuudhaan adaba jedhanii amanu . 
 Haata’u malee , barumsi kun dhugaadhaa ? 
 Du’a ilaalchisee Macaafni Qulqulluun maal barsiisa ? 
 16 , 17 . 
 Macaafni Qulqulluun haala namoonni du’an keessatti argaman ilaalchisee maal jedha ? 
 Macaafni Qulqulluun : “ Warri jiran akka du’an beeku , warri du’an garuu waan tokko iyyuu hin beekan , gatii dadhabbii isaaniis deebi’anii hin argatan ” jedha . 
 Namoonni du’an ‘ waan tokkoyyuu waan hin beekneef , ’ dhaga’uu , ilaaluu , dubbachuu , qaqqabatanii waa baruufi yaaduu hin danda’an . 
 Gatii dadhabbiisaaniis hin argatan . 
 Wanta tokkoyyuu hojjechuu waan hin dandeenyeef akkamitti gatii dadhabbiisaanii argachuu danda’uree ? 
 Kana malees , ‘ jaalalli , jibbiifi hinaaffaansaaniis waan badeef ’ sana booda wanti isaanitti dhaga’amu hin jiru . — Lallaba 9 : 5 , 6 , 10 . 
 Kana ilaalchisee wanti Macaafni Qulqulluun barsiisu salphaafi ifaa yeroo ta’u , namni tokko erga du’ee booda bakka garabiraa jiraachuu itti fufuu hin danda’u . 
 Erga duunee booda qaama nu keessaa ba’ee jiraachuusaa itti fufu waan hin qabneef , akka namoonni rii’inkarneeshiniitti amanan yaadan qaama garabiraa uffannee lammata hin dhalannu . 
 Yaada kana fakkeenya kanaa gaditti argamuun ibsuun ni danda’ama : Jireenyi keenya akka ifa dungooti . 
 Yeroo ifni dungichaa dhaamu ifni sun eessayyuu hin deemu . 
 Salphaadhumatti dungoon sun ifa kennuusaa dhaaba . 
 Barataan Macaafa Qulqulluu tokko namoonni du’an dhaga’uu akka hin dandeenye yommuu baratu murtoo akkamiirra ga’uu danda’a ? 
 Wanti kun salphaa ta’us dhugaan kun ilaalcha namootaarratti jijjiirama guddaa kan fidu ta’uusaa qalbeeffadhu . 
 Barataan Macaafa Qulqulluu tokko warri du’an homaa akka hin beekneefi yeroo lubbuudhaan turanitti kan isatti mufatan ta’anillee , erga du’anii booda waan tokko isa gochuu akka hin dandeenye salphaadhumatti hubachuu qaba . 
 Kana malees , firoottansaa warri du’an dhaga’uu , ilaaluu , dubbachuu , qaqqabatanii waa baruufi yaaduu akka hin dandeenye yeruma sana hubachuu qaba . 
 Kanaaf , bakka ibiddaan itti qulqulleeffamanitti kophaasaanii rakkachuu ykn bakka gubannaatti dhiphachuu hin danda’an . 
 Haata’u malee , Macaafni Qulqulluun namoonni du’anii yaadannoo Waaqayyoo keessa jiran du’aa akka kaafaman barsiisa . 
 Abdii baay’ee nama gammachiisu mitii ? — Yohannis 5 : 28 , 29 . 
 Kitaaba Haaraa Akka Itti Fayyadamnuuf Qophaa’e 
 19 , 20 . 
 Kiristiyaanota waan taaneef itti gaafatamummaa akkamii qabna ? 
 Tajaajila keenyarratti akka itti fayyadamnuufi Macaafa Qulqulluu akka ittiin qayyabsiisnuuf barreeffama akkamiitu nuu qophaa’e ? 
 Gaaffiiwwan namoonni hedduun kaasan keessaa hanga ammaatti kan ilaalle sadii qofadha . 
 Isaaniin yeroo qorrettis , wanti Macaafni Qulqulluun barsiisu ifaafi dhoksaa kan hin qabne ta’uusaa ilaalleerra . 
 Dhugaa akkasii namoota wanta Macaafni Qulqulluun barsiisu baruu barbaadaniif hiruun baay’ee kan nama gammachiisudha ! 
 Ta’us , gaaffiiwwan hedduun namoonni garaa qajeelaa qaban gaafataniifi deebiisaa argachuu barbaadan garabiraanis jiru . 
 Kiristiyaanota waan taaneef namoonni gaaffiiwwan akkasiitiif deebii akka argatan gargaaruuf itti gaafatama qabna . 
 Dhugaa Macaafa Qulqulluu karaa salphaafi ifa ta’een barsiisuuf , akkasumas garaa namootaa akka tuqu godhanii barsiisuun ulfaataa ta’uu danda’a . 
 “ Hojjetaan amanamanii fi ogeessi ” tajaajila keenya akka ittiin raawwannuuf jecha , kitaaba tokko nuu qopheesseera . 
 Kitaabni fuula 224 qabu kun , mataduree Macaafni Qulqulluun Maal Barsiisa ? 
 jedhu kan qabudha . 
 21 , 22 . 
 Faayidaa kitaabni Macaafni Qulqulluun Maal Barsiisa ? 
 jedhamu qabu keessaa tokko tokko maalfa’i ? 
 Kitaabni Walga’ii Koonyaa Dhugaa Baatota Yihowaa “ Waaqayyoof Abboomamaa ” jedhamuufi 2005 / 06⁠rratti ba’e kun qabiyyee gara garaa qaba . 
 Fakkeenyaaf , yaadawwan seensaa fuula shan ta’uufi qayyabannaa Macaafa Qulqulluu jalqabsiisuuf gargaaran qabateera . 
 Fakkiiwwaniifi caqasawwan yaada seensaa keessatti argamaniin fayyadamuudhaan salphaatti namoota mariisisuuf akka isin fayyadu homaa hin shakkisiisu . 
 Kana malees , saanduqa yaada seensaarratti argamuun gargaaramtanii namoota Macaafa Qulqulluu qayyabsiistan akkamitti caqasoota Macaafa Qulqulluu baafachuu akka danda’an itti argisiisuu dandeessu . 
 Kitaabichi karaa salphaafi ifa ta’een kan barreeffamedha . 
 Barumsicha haala garaa baratichaa tuquun dhiheessuufi yeroo danda’amuttimmoo innis akka yaada kennu gochuuf yaaliin godhameera . 
 Jalqaba tokkoon tokkoon boqonnaa dura , gaaffiiwwan akka seensaatti gargaaran kan qophaa’an yommuu ta’u , xumurarrattimmoo matadureen “ Wanta Macaafni Qulqulluun Barsiisu ” jedhu ni argama . 
 Saanduqni kun gaaffiiwwan jalqaba boqonnichaarratti ka’aniif deebiiwwan Macaafa Qulqulluurratti hundaa’an qabataniiru . 
 Fakkiiwwan gaggaariin kitaabicha keessatti argaman yaadawwan fakkii sana ibsaniifi fakkeenyawwan kennaman baratichi xuqaawwan haaraa akka hubatu isa gargaaru . 
 Kutaan Macaafa kanaa inni guddaan karaa salphaa ta’een kan dhihaate ta’us , baratichi ibsa dabalataa kan barbaadu yoo ta’e , kutaawwan dabalataa gadi fageenyaan irratti mari’achuuf isin gargaaraniif barbaachisaa ta’an 14 qabateera . 
 Kitaaba Macaafni Qulqulluun Maal Barsiisa ? 
 jedhamuun Macaafa Qulqulluu qayyabsiisuu ilaalchisee yaadawwan akkamii kennamaniiru ? 
 Kitaabni Barumsa Macaafa Qulqulluu jedhamu namoota sadarkaa barumsaa gara garaa qabaniifi amantii gara garaa hordofan akka ittiin gargaarruuf kan qophaa’edha . 
 Baratichi waa’ee Macaafa Qulqulluu beekumsa kan hin qabne yoo ta’e , boqonnaa tokko qayyabatee raawwachuuf yeroo tokkoo ol fudhachuu danda’a . 
 Boqonnicha xumuruuf ariifachuu mannaa garaa baratichaa tuquuf yaalii godhi . 
 Fakkeenyi kitaabicharratti kenname baratichatti kan ulfaatu yoo ta’e , ibsiif ykn fakkeenya isaa wajjin wal fakkaatu itti himi . 
 Kitaabichatti akka gaariitti fayyadamuuf yaalii godhi ; akkasumas ‘ dubbii dhugaa qajeeltootti hojjechuuf ’ akka si gargaaruuf Waaqayyoon kadhadhu . — 2 Ximotewos 2 : 15 . 
 Mirga Guddaa Argattaniif Galateeffadhaa 
 24 , 25 . 
 Yihowaan sabasaatiif mirga guddaa akkamii kenneera ? 
 Yihowaan sabasaatiif mirga guddaa kenneera . 
 Eenyummaasaa nu beeksiseera . 
 Matumaa mirga kana akka laayyootti ilaaluu hin qabnu ! 
 Waaqayyo kaayyoosaa namoota of tuulan dhoksuudhaan namoota gad of qabaniif ibseera . 
 Kana ilaalchisee Yesus akkas jedheera : “ Yaa abbaa , gooftaa waaqaatii fi lafaa , isa kana warra ogeessotaa fi hubattoota jalaa dhoksitee , wallaalotatti waan mul’ifteef sin jajadha . ” 
 Namoota gad of qabuudhaan Yihowaa isa uumama cufarratti olaantummaa qabu tajaajilan keessaa tokko ta’uun mirga guddaadha . 
 Kana malees , Yihowaan waa’eesaa namoota kaan akka barsiisnu mirga nuu kenneera . 
 Namoonni waa’eesaa barumsa sobaa barsiisan , warri kaan waa’ee Waaqayyoo ilaalcha sirrii akka hin qabaanne kan godhan ta’uusaa hin dagatin . 
 Barumsi sobaa kunis namoonni hedduun Yihowaan waa’ee namootaa kan hin yaanneefi gara jabeessadha jedhanii akka yaadan godheera . 
 Ilaalcha dogoggoraa kana sirreessuuf carraaqqii godhamurratti hirmaachuuf ni hawwitaa ? 
 Namoonni garaa qajeelaa qabaniifi bakka hundumaatti argaman waa’ee Waaqayyoo dhugaasaa akka baran ni barbaaddaa ? 
 Taanaan , hinaaffaadhaan lallabuufi barumsa Caaffanni Qulqullaa’oon barumsawwan barbaachisaa ta’anirratti kennan warra kaan barsiisuudhaan Yihowaadhaaf akka abboomamtu argisiisi . 
 Namoonni dhugaa barbaadan Macaafni Qulqulluun maal akka barsiisu barachuu qabu . 
 Deebiinkee Maalidha ? 
 • Waaqayyo waa’ee keenya akka yaadu akkamitti beekuu dandeenya ? 
 • Lafa kanarra kan jiraannu maaliifi ? 
 • Yeroo duunu maal taana ? 
 • Akkaataa kitaabni Barumsa Macaafa Qulqulluu jedhamu itti qophaa’e keessaa caalaatti bu’a - qabeessa ta’ee kan argattee isa kamidha ? 
 Namoonni Wanta Macaafni Qulqulluun Barsiisu Hojiirra Akka Oolchan Gargaaraa 
 “ Lafti gaariin , fakkeenya warra dubbicha dhaga’anii , garaa gaariidhaa fi abboomamaadhaan fudhatanii , rakkina hundumaa obsanii ija godhatanii ti . ” — LUQAAS 8 : 15 . 
 1 , 2 . ( a ) Kitaabni Macaafni Qulqulluun Maal Barsiisa ? 
 jedhamu kaayyoo maaliitiif qophaa’e ? 
 ( b ) Waggoota dhihoodhaa asitti Yihowaan carraaqqii sabnisaa namoota bartoota taasisuuf godhan kan eebbise akkamitti ? 
 “ KITAABICHI baay’ee gaariidha . 
 Anis ta’e namoonni ani Macaafa Qulqulluu qayyabsiisu kitaabicha jaallanneerra . 
 Kitaabni kun namoonni akkuma balbalasaaniirra dhaabatanitti qayyabannaa Macaafa Qulqulluu jalqabsiisuuf gargaara . ” 
 Kitaaba Macaafni Qulqulluun Maal Barsiisa ? 
 * jedhamu ilaalchisee akkas jechuudhaan kan dubbatte Dhugaa Baatuu Yihowaa tajaajiltuu yeroo guutuu taate tokkodha . 
 Labsituun Mootummichaa umrii dheeraa qabu tokkommoo akkas jedheera : “ Waggoota 50 tajaajilarratti dabarserratti namoonni baay’een Yihowaa akka baran gargaaruuf mirga argadheera . 
 Kitaabni qayyabannaaf qophaa’ee kun garuu baay’ee adda ta’uusaa ibsuun barbaada . 
 Fakkeenyiifi fakkiiwwan kitaabicharratti argaman baay’ee kan nama hawwatanidha . ” 
 Atoo waa’ee kitaaba Barumsa Macaafa Qulqulluu jedhamu akkas sitti dhaga’amaa ? 
 Kitaabni Macaafa Qulqulluu qayyabachuuf gargaaru kun , abboommii Yesus : ‘ Egaa dhaqaa , waanan isin abboome hundumaa eeguu isaan barsiisaa saba hundumaa bartoota koo godhaa ! ’ 
 jechuudhaan kenne raawwachuuf akka si gargaaruuf kan qophaa’edha . — Maatewos 28 : 19 , 20 . 
 Yeroo har’aatti Dhugaa Baatonni Yihowaa miliyoona 6.6 ta’an , ajaja Yesus namoota akka bartoota taasisnuuf kenne fedhiidhaan raawwachaa akka jiran arguunsaa akka Yihowaa gammachiisu homaa hin shakkisiisu . 
 ( Fakkeenya 27 : 11 ) Yihowaan carraaqqii isaan godhan eebbisaa akka jiru ifaadha . 
 Fakkeenyaaf waggaa tajaajilaa 2005⁠tti , misiraachichi biyyoota 235 ta’anitti kan lallabame yommuu ta’u , giddu galeessaan namoonni 6,061,500 ol ta’an Macaafa Qulqulluu qayyabataniiru . 
 Kanaan kan ka’e , namoonni hedduun ‘ Dubbii Waaqayyoo akka dubbii namaatti utuu hin ta’in akka Dubbii Waaqayyootti fudhataniiru . ’ 
 Waggoota lamaan darbanitti bartoonni haaraan miliyoona walakkaa ol ta’an jireenyasaanii seerawwan bu’uuraa Yihowaan qajeelummaadhaaf baasee wajjin wal simsiisuudhaan Waaqayyoof of murteessaniiru . 
 Mataduree kana keessatti kitaaba Barumsa Macaafa Qulqulluu jedhamuun gargaaramuu ilaalchisee gaaffiiwwan kam ilaalla ? 
 Yeroo dhihoodhaa asitti Macaafa Qulqulluu qayyabsiisuudhaan gammachuu argachuu dandeesseettaa ? 
 Har’as namoonni dubbii Waaqayyoo “ garaa gaariifi abboomamaadhaan fudhatanii rakkina hundumaa obsanii ija godhatan ” addunyaa maratti ni argamu . 
 Kitaaba Barumsa Macaafa Qulqulluu jedhamuun fayyadamnee namoota bartoota taasisuu kan dandeenyu akkamitti akka ta’e mee haa ilaallu . 
 Mataduree kan keessatti gaaffiiwwan armaan gaditti argaman sadanirratti mari’anna : ( 1 ) Qayyabannaa Macaafa Qulqulluu jalqabsiisuu kan dandeessu akkamitti ? 
 ( 2 ) Malli ittiin barsiisuuf caalaatti bu’a - qabeessa ta’e isa kami ? 
 ( 3 ) Namni tokko barataa Macaafa Qulqulluu qofa utuu hin ta’in barsiisaa Dubbii Waaqayyoo akka ta’u akkamitti gargaaruu dandeessa ? 
 Qayyabannaa Macaafa Qulqulluu Jalqabsiisuu Kan Dandeessu Akkamitti ? 
 Namoonni tokko tokko Macaafa Qulqulluu qayyabachuu kan sodaatan maaliifi ? 
 Sodaasaanii kana akka mo’an akkamitti gargaaruu dandeessa ? 
 Laga guddaa tokko tarkaanfii tokkoon akka ceetu utuu gaafatamtee wanti kun matumaa ta’uu akka hin dandeenye sitti dhaga’ama ta’a . 
 Haata’u malee , dhagaan irra ejjettee ceetu utuu sii kaa’amee ce’uun ni danda’ama jetta . 
 Haaluma wal fakkaatuun , namni hojiin itti baay’atu tokko Macaafa Qulqulluu qayyabachuu danda’uusaa mamuu danda’a . 
 Macaafa Qulqulluu qayyabachuun yeroo dheeraafi carraaqqii guddaa akka gaafatu isatti dhaga’amuu danda’a . 
 Sodaasaa kana akka mo’u gargaaruu kan dandeessu akkamitti ? 
 Kitaaba Barumsa Macaafa Qulqulluu jedhamuun maree gabaabaa itti fufiinsa qabuufi barumsa argamsiisaniin gargaaramtee gara qayyabannaa Macaafa Ququlluu idilee ta’etti ceesisuu dandeessa . 
 Akka gaariitti qophooftee kan dhaqxu yoo ta’e , deddeebiin gaaffii ati gootu akka dhagaa irra ejjetanii ittiin ce’anii isaaf ta’uu danda’a . 
 Kitaaba Barumsa Macaafa Qulqulluu jedhamu dubbisuunkee barbaachisaa kan ta’e maaliifi ? 
 Haata’u malee , namoonni kaan kitaaba Barumsa Macaafa Qulqulluu jedhamu kanarraa akka fayyadaman gargaaruukee dura atumtiyyuu yaada kitaaba kanaa sirriitti beekuu qabda . 
 Kitaabicha jalqabaa hanga xumuraatti dubbisteettaa ? 
 Abbaan manaafi haati manaa tokko yeroo boqonnaadhaaf deeman , kitaaba kana fudhatanii deemanii waan turaniif qarqara galaanaatti bashannanaa kitaabicha dubbisuu jalqaban . 
 Dubartiin namoota naannoo sana daawwatanitti mi’a gurgurtu tokko isaanitti dhihaachuudhaan mataduree Macaafni Qulqulluun Maal Barsiisa ? 
 jedhu argite . 
 Achiis , dubartittiin sa’aatii muraasa dura Macaafni Qulqulluun maal akka barsiisu hubachuuf akka ishee gargaaruuf Waaqayyoon kadhattee akka turte isaanitti himte . 
 Abbaan manaafi haati manaa kunis gammachuudhaan kitaabicha isheedhaaf kennan . 
 Atoo , hanga sa’aatiin beellamakee ga’utti ykn hojiirraa yeroo boqonnaa baatu ykn yeroo manni barumsaa cufamu kitaaba kana tarii yeroo lammaffaa dubbisuuf ‘ yeroo siif kenname utuu hin dabarsin ’ itti fayyadamaa jirtaa ? 
 Akkas gochuunkee yaada kitaaba Macaafa Qulqulluu ittiin qayyabsiisuuf gargaaru kana caalaatti beekuuf si gargaaruusaarrayyuu , ergaa kitaabicha keessatti argamu warra kaaniif akka hirtu carraa sii bana . 
 6 , 7 . 
 Kitaaba Barumsa Macaafa Qulqulluu jedhamuun qayyabannaa jalqabsiisuu kan dandeessu akkamitti ? 
 Kitaaba kana yommuu tajaajilarratti raabsitu fakkeenyawwan , caqasootaafi gaaffiiwwan fuula 4 , 5fi 6⁠rratti argaman karaa bu’a - qabeessa ta’een itti fayyadami . 
 Fakkeenyaaf gaaffii akkas jedhu gaafachuudhaan marii jalqabuu dandeessa : “ Rakkoowwan hedduu yeroo har’aatti ilmaan namootaarra ga’aa jiraniif qajeelfamni amansiisaan eessaa argamuu danda’a ? ” 
 Deebii namni kun kennu xiyyeeffannaadhaan erga dhaggeeffattee booda 2 Ximotewos 3 : 16 , 17 dubbisuudhaan Macaafni Qulqulluun rakkoo ilmaan namootaarra ga’uuf furmaata akka kennu ibsiif . 
 Achiis fakkiiwwan fuula 4fi 5⁠rratti argaman itti argisiisuudhaan akkas jedhii gaafadhu : “ Wantoota fakkiiwwan kanarratti argitu keessaa baay’ee kan si yaaddessu isa kami ? ” 
 Fakkiiwwan sana keessaa tokko yoo sitti argisiise , kitaabicha akka sii qabu gochuudhaan caqasa rakkoo kana ilaalchisee caqasame Macaafa Qulqulluurraa dubbisiif . 
 Ittaansuudhaanis , yaada fuula 6⁠rratti argamu dubbisuudhaan akkas jedhii isa gaafadhu : “ Gaaffiiwwan dhuma fuula kanaarratti argaman ja’aan keessaa isa kamiif deebii argachuu barbaadda ? ” 
 Namichi gaaffii tokko yoo filate , boqonnaa gaaffii kanaaf deebii kennu itti argisiisuudhaan kitaabicha kenniif ; guyyaa garabiraa wal argitanii gaaffiisaarratti mari’achuu akka dandeessaniif beellama qabadhu . 
 Yaada armaan olitti argamuun fayyadamtee yeroo daqiiqaa shan hin guunneen maree jalqabuu dandeessa . 
 Haata’u malee , yeroo gabaabaa kana keessatti wantoota nama sana yaaddessan hubachuu , caqasoota lama dubbisuufi ibsuu , bu’uura deddeebii gaaffii gochuuf si gargaaru kaa’uu dandeesseetta . 
 Mareen ati nama kanaa wajjin goote baay’ee isa jajjabeessee ta’uu danda’a . 
 Kanaan kan ka’es , namni hojiin itti baay’atullee daqiiqaa muraasa fudhatee si wajjin mari’achuuf fedhii qabaachuufi tarkaanfii ‘ karaa gara jireenyaatti geessurra ’ akka deddeebi’u isa gargaaruuf carraa sii bana . 
 Fedhiin nama sanaa yommuu guddachaa adeemu , sa’aatiin qayyabannaarratti dabarsitan dheerachaa adeemuu qaba . 
 Kana gochuufimmoo , yeroo dheeraa waliin teessanii qayyabachuu akka dandeessan yaada dhiheessuufii dandeessa . 
 Malawwan Ittiin Barsiisuuf Caalaatti Bu’a - Qabeessa Ta’an 
 8 , 9 . ( a ) Namni Macaafa Qulqulluu qayyabsiistu gufuuwwaniifi qorumsawwan isa mudatan mo’uuf akka qophaa’u gargaaruu kan dandeessu akkamitti ? 
 ( b ) Mi’a ibidda mo’uun amantaa jabaa hundeessuuf gargaaru eessaa argachuu danda’ama ? 
 Namni tokko yommuu barumsa Macaafa Qulqulluutiif abboomamuu jalqabu , rakkoowwan guddinasaatiif gufuu ta’an isa mudachuu danda’u . 
 Phaawulos : “ Karaa Kristos Yesus nama Waaqayyoo ta’ee jiraachuu kan hawwu hundinuu ari’atamuuf jira ” jedheera . 
 Phaawulos , ari’atama kana ibidda mana mi’a jabina hin qabneen ijaarame gubee balleessuufi meeshaawwan akka warqee , meetiifi dhagaa gati - jabeessaan ijaaraman garuu balleessuu hin dandeenyee wajjin akka wal fakkaatu ibseera . 
 Namni ati Macaafa Qulqulluu qayyabsiistu amalawwan ari’atama mo’uuf isa gargaaran akka horatu gargaaruuf , mi’a ibidda danda’uun ijaaruu qabda . 
 Faarfatichi , “ Dubbiin Waaqayyoo dubbii qullaa’aa . . . akka meetii iddoo ibiddaatti si’a torba baqfamee qullaa’ee ” wajjin akka wal fakkaatu ibseera . 
 ( Faarfannaa 12 : 6 ) Dhugumayyuu , Macaafni Qulqulluun meeshaawwan hundee amantaa jabaa ittiin ijaaruuf gargaaran qabateera . 
 ( Faarfannaa 19 : 7 - 11 ; Fakkeenya 2 : 1 - 6 ) Kitaabni Barumsa Macaafa Qulqulluu jedhamu caqasoota karaa bu’a - qabeessa ta’een gargaaramuu kan dandeessu akkamitti akka ta’e ibsa . 
 Baratichi Macaafa Qulqulluurratti akka xiyyeeffatu gargaaruu kan dandeessu akkamitti ? 
 Yommuu qayyabattan , baratichi caqasoota boqonnicha keessatti argamanirratti akka xiyyeeffatu gargaari . 
 Gaaffiiwwan adda addaa gaafachuudhaan caqasoota ijoo ta’an akka qalbeeffatuufi akkamitti hojiirra oolchuu akka danda’u akka hubatu gargaari . 
 Maal gochuu akka qabu dubbachuurraa of qusadhu . 
 Kanaa mannaa fakkeenya Yesus hordofi . 
 Yeroo tokko Yesus gaaffii namni Seera beeku tokko isa gaafateef yommuu deebii kennu : “ Seera keessatti maaltu caafamee jira ? 
 Namootaaf attamitti dubbifta ? ” 
 jedhee isa gaafatee ture . 
 Namichis Caaffata Qulqullaa’oorraa caqasuudhaan deebii kan kenne yommuu ta’u , Yesusis namichi seera bu’uuraa yaada sana keessatti argamu hojiirra oolchuu kan danda’u akkamitti akka ta’e akka hubatu isa gargaare . 
 Kana malees , fakkeenya itti himuudhaan barumsichi isa tuquu kan danda’u akkamitti akka ta’e isa hubachiise . 
 Kitaabni Barumsa Macaafa Qulqulluu jedhamu baratichi seerawwan bu’uuraa Caaffata Qulqullaa’oo keessatti argaman akkamitti hojiirra oolchuu akka danda’u hubachuuf isa gargaaraniifi fakkeenyawwan salphaa ta’an hedduu qabateera . 
 Sa’aatii qayyabannaadhaaf ramadamerratti keeyyata meeqa qayyabachuu qabdu ? 
 Akkuma Yesus yaadawwan ulfaatan karaa salphaafi ifa ta’een ibsaa ture , kitaabni kunis Dubbii Waaqayyoo karaa salphaafi ifa ta’een ibsa . 
 Atis barumsicha karaa salphaafi ifa ta’een barsiisuudhaan fakkeenyasaa hordofi . 
 Barumsicha xumuruuf hin jarjarin . 
 Kanaa mannaa , haalliifi dandeettiin barataan sun qabu , sa’aatii qayyabannaadhaaf ramadame keessatti keeyyata meeqa qayyabachuu akka qabdan murteessuuf isin gargaara . 
 Yesus dandeettiin bartoonnisaa qaban muraasa ta’uusaa waan beekuuf , wanta yeroo sanatti hubachuu danda’an caalaa isaanitti himuudhaan ba’aa barbaachisaa hin taane isaanitti hin feene . — Yohannis 16 : 12 . 
 Kutaa dabalataatti akkamitti fayyadamuu qabda ? 
 Kitaabni Barumsa Macaafa Qulqulluu kutaawwan dabalataa keessatti mataduree 14 qabateera . 
 Barsiisaa waan taateef , fedhii baratichaa tilmaama keessa galchuudhaan kutaan kun akkamitti yoo fudhatame gaarii ta’uu akka danda’u murteessuu qabda . 
 Fakkeenyaaf baratichi barumsa kanaan dura baratee wajjin haala wal qabateen dhimmawwan tokko tokkorratti gaaffii yoo qabaate ykn mataduree tokko hubachuun yoo itti ulfaate , deebiisaa kutaa dabalataarraa akka ilaalu itti himuun qofti ga’aa ta’uu danda’a . 
 Karaa garabiraadhaanimmoo , haalli baratichaa kutaa dabalataa kana isaa wajjin akka ilaaltu kan si dirqisiisu ta’uu danda’a . 
 Kutaan dabalataa kun matadureewwan Caaffata Qulqullaa’oorratti hundaa’aniifi barbaachisaa ta’an kan akka “ ‘ Lubbuu ’ fi ‘ Hafuura ’ — Hiikni Jechoota Kanaa Maalidha ? ” 
 akkasumas “ ‘ Baabilon Guddittii ’ Adda Baasanii Beekuu ” jedhaman qabateera . 
 Matadureewwan kanarratti nama Macaafa Qulqulluu qayyabsiistuu wajjin irratti mari’achuu barbaadda ta’a . 
 Matadureewwan kutaa dabalataa keessatti argamaniif gaaffiiwwan waan hin qophoofneef , gaaffiiwwan gaarii qopheessuu akka dandeessuuf yaada barumsichaa akka gaariitti hubachuuf yaalii godhi . 
 Kadhannaan amantaa jabeessuuratti gahee akkamii qaba ? 
 Faarfannaan 127 : 1 , “ Waaqayyo mana namaa yoo ijaaruu dhaabaate , warri isa ijaaran akkasumaan itti dadhabu ” jedha . 
 Kanaaf , Macaafa Ququlluu qayyabsiisuuf yeroo qophooftu gargaarsa Yihowaa argachuuf kadhadhu . 
 Kadhannaan ati jalqabaafi xumura qayyabanichaarratti dhiheessitu walitti dhufeenya gaarii Yihowaa wajjin qabdu kan argisiisu haa ta’u . 
 Baratichi ogummaa Dubbii Waaqayyoo hubachuuf isa gargaaruufi humna gorsa achirratti argamu hojiirra oolchuuf isa dandeessisu argachuuf kadhannaadhaan Yihowaatti akka dhihaatu jajjabeessi . 
 Akkas gochuunsaa jabina qorumsa mo’uuf isa gargaaru argamsiisuusaarrayyuu , amantaansaa jabaachaa akka adeemu isa gargaara . 
 Barataan Macaafa Qulqulluu Barsiisaa Akka Ta’u Gargaari 
 Bartoonni Macaafa Qulqulluu guddina akkamii gochuu qabu ? 
 Bartoonni Macaafa Qulqulluu ajaja Yesus bartootasaa “ abboome hundumaa ” akka eegan yoo barbaadame , bartoota Dubbii Waaqayyoo ta’uurra darbanii barsiistota ta’uu qabu . 
 Barataan tokko karaa hafuuraa guddina akkasii akka argisiisu akkamitti gargaaruu dandeessa ? 
 Namni Macaafa Qulqulluu qayyabsiistu walga’iiwwan gumiirratti akka argamu jajjabeessuu kan qabdu maaliifi ? 
 Guyyaa qayyabachuu jalqabdanii kaasii baratichi walga’ii gumiirratti akka argamu afeeri . 
 Dubbii Waaqayyoo barsiisuuf leenjii kan argatte walga’iiwwanirraa ta’uusaa ibsiif . 
 Torban muraasaaf tokkoon tokkoon dhuma sagantaa qayyabannaarratti yeroo muraasa fudhachuudhaan qajeelfama hafuuraa walga’iiwwan gumiifi walga’iiwwan gurguddaarraa argatte hiriif . 
 Faayidaa walga’iiwwan kanarraa argatte miira ho’aadhaan dubbadhu . 
 Baratichi yeroo hundaa walga’iiwwanirratti argamuu yoo jalqabe yeroo booda nama Dubbii Waaqayyoo barsiisu ta’uunsaa hin oolu . 
 16 , 17 . 
 Barataan Macaafa Qulqulluu tokko galmawwan bira ga’uu danda’u akkamii baafachuu danda’a ? 
 Barataan Macaafa Qulqulluu kun galma bira ga’uu danda’u akka baafatu gargaari . 
 Fakkeenyaaf waa’ee wantoota barate hiriyaasaatti ykn firasaatti akka himu jajjabeessuu dandeessa . 
 Kana malees , Macaafa Qulqulluu dubbisee fixuuf akka galma baafatu yaada kennuufii dandeessa . 
 Yeroo hundaa Macaafa Ququlluu dubbisuu akka amaleeffatu kan gargaartu yoo ta’e , barsiifannisaa kun erga cuuphamee yeroo dheeraa boodas isa gargaaruu danda’a . 
 Kana malees , baratichi tokkoon tokkoon boqonnaa kitaaba Barumsa Macaafa Qulqulluu jedhamurraa caqasoota gaaffiiwwan gurguddaadhaaf deebii ta’an sammuutti qabachuuf galma akka baafatu maaliif hin jajjabeessitu ? 
 Akkas gochuunsaa , “ akka hojjetaa qoramee fudhatamee , waan itti yeella’u hin qabneetti akka nama dubbicha isa dhugaadhaan qajeeltootti hojjetuu ” akka ta’u isa gargaara . — 2 Ximotewos 2 : 15 . 
 Barataan tokko caqasa itti qophaa’e yaadatee akka dubbatu ykn yaada caqasichaa gabaabaatti akka dubbatu gochuu mannaa , namoota waa’ee amantaasaa gaafataniif yommuu deebii kennu caqasichi mataduree irratti mari’achaa jirtanii wajjin walitti dhufeenya akkamii akka qabu akka ibsu jajjabeessi . 
 Ati akka firasaa ykn nama wajjin hojjetuu ta’uudhaan waa’ee amantaasaa akka sii ibsu gochuuf sagantaa shaakalaa utuu qabaattanii gaariidha . 
 Baratichi ‘ arraba laafaafi nama safeeffachuudhaan ’ akkamitti akka deebii kennu itti argisiisi . — 1 Phexros 3 : 16 . 
 Barataan Macaafa Ququlluu tokko babal’isaa hin cuuphamne ta’uuf ga’eessa yoo ta’e , gargaarsa dabalataa akkamii kennuufii dandeessa ? 
 Yeroo booda barataan kun tajaajilarratti hirmaachuuf ga’eessa ta’uu danda’a . 
 Hojii kanarratti akka hirmaatu isaaf heyyamamuunsaa mirga guddaa ta’uusaa akka gaariiti ibsiif . 
 Jaarsoliin babal’isaa hin cuuphamne ta’uuf ga’eessa akka ta’e yoo murteessan , yaada seensaa gabaabaa akka qophaa’u gargaari ; akkasumas tajaajilarratti isaa wajjin hirmaadhu . 
 Yeroo hundaa bifa tajaajilaa gara garaarratti isaa wajjin hirmaadhu ; akkasumas deddeebii gaaffii bu’a - qabeessa ta’e gochuuf akkamitti qophaa’uu akka qabu itti argisiisi . 
 Fakkeenya gaarii ta’uunkees bu’aa gaarii isaaf argamsiisa . — Luqaas 6 : 40 . 
 ‘ Mataakees Ta’e Warra Si Dhagga’an Gara Fayyinaatti Geessi ’ 
 19 , 20 . 
 Galma akkamii qabaachuu qabda ? 
 Maaliif ? 
 Namni tokko “ dhugaa beekuu biras akka ga’u ” gargaaruun carraaqqii cimaa akka gaafatu beekamaadha . 
 Haata’u malee , warri kaan barumsa Macaafa Qulqulluutiif akka abboomaman gargaaruun gammachuu hangana hin jedhamne argamsiisa . 
 Dhugumayyuu , hojii barsiisuu addunyaa maratti geggeeffamu kanarratti ‘ Waaqayyoo wajjin hojjechuun ’ keenya mirga guddaa mitii ? — 1 Qorontos 3 : 9 , 1899 . 
 Yihowaan yeroo dhihootti Yesusiifi ergamoota ango - qabeeyyii ta’aniin fayyadamee “ warra Waaqayyoon beekuu hin barbaadin , warra wangeela gooftaa keenya Yesusiif hin abboomaminis ” ni adaba . 
 Lubbuun namootaa balaadhaaf saaxilameera . 
 Kitaaba Barumsa Macaafa Qulqulluu jedhamuun fayyadamtee yoo xinnaate nama tokko qayyabsiisuuf galma baafachuu ni dandeessaa ? 
 Hojii kanarratti hirmaachuunkee , ‘ mataakees ta’e warra si dhagga’an gara fayyinaatti geessuurratti ’ hirmaachuuf carraa sii bana . 
 Namoonni wanta Macaafni Qulqulluun barsiisuuf akka abboomaman gargaaruun yeroo kamiyyuu caalaatti amma ariifachiisaadha . 
 [ Footnotes ] 
 Dhugaa Baatota Yihowaatiin kan qophaa’e . 
 Maal Baratte ? 
 • Kitaabni Barumsa Macaafa Qulqulluu jedhamu kaayyoo maaliitiif qophaa’e ? 
 • Kitaaba kanaan fayyadamtee qayyabannaa jalqabsiisuu kan dandeessu akkamitti ? 
 • Malawwan barsiisuuf caalaatti bu’a - qabeessa ta’an maalfa’ii ? 
 • Barataan Macaafa Qulqulluu barsiisaa Dubbii Waaqayyoo akka ta’u akkamitti gargaaruu dandeessa ? 
 Yihowaan Waaqa Dinqisiifatudaha 
 “ Waaqayyo hojii keessanii fi isa jaallachuu keessan . . . hin irraanfatu , hin jal’isus . ” — IBROOTA 6 : 10 . 
 Yihowaan wanta Ruut goote akka dinqisiifatu kan argisiise akkamitti ? 
 YIHOWAAN namoota garaa guutuudhaan jaalalasaa raawwachuuf carraaqan kan dinqisiifatu ta’uusaarrayyuu ni eebbisa . 
 Bo’az amala gaarii Yihowaan qabu kana kan hubate yommuu ta’u , Ruut ishee Mo’aabii dhufteefi amaatiishee ishee haadha hiyyeessaa turte gargaarteen akkas jedheera : “ Gocha keetiif Waaqayyo waan gaarii siif haa deebisu , gatiin kees Waaqayyo gooftaa Israa’el , . . . biraa waan gaariidhaan siif haa guutu ! ” 
 ( Ruut 2 : 12 ) Maarree Yihowaan Ruutiin eebbiseeraa ? 
 Eeyyee ! 
 Seenaanshee Macaafa Qulqulluu keessatti galmeeffamuunsaa kana kan argisiisudha . 
 Kana malees , Bo’azitti kan heerumte yommuu ta’u , Daawit Mootichaafis ta’e Yesus Kiristosiif akaakilii taateetti . 
 ( Ruut 4 : 13 , 17 ; Maatewos 1 : 5 , 6 , 16 ) Seenaan kun fakkeenyawwan hedduu Yihowaan tajaajiltootasaa akka dinqisiifatu argisiisan keessaa isa tokko qofadha . 
 2 , 3 . ( a ) Yihowaan kan dinqisiifatu ta’uunsaa kan nu ajaa’ibsiisu maaliifi ? 
 ( b ) Wanta nuti goonu akka dinqisiifatu kan isa godhu maalidha ? 
 Fakkeenyaan ibsi . 
 Yihowaan wanta tajaajiltoonnisaa hojjetan utuu hin dinqisiifatin hafuu akka jal’inaatti ilaala . 
 Ibroonni 6 : 10 akkas jedha : “ Waaqayyo hojii keessanii fi isa jaallachuu keessan isa isin warra isaaf qulqullaa’an gargaartanii , ammas gargaaruutti jiraachuu keessaniin argisiiftan hin irraanfatu , hin jal’isus . ” 
 Caqasni kun , tajaajiltoonnisaa warri isaaf of kennan cubbammoofi ulfinni Waaqayyoo kan isaanitti hir’ate ta’us , Waaqayyo akka isaan dinqisiifatu kan argisiisu ta’uunsaa nama ajaa’ibsiisa . — Roomaa 3 : 23 . 
 Gonkummaa kan hin qabne waan taaneef , nama Waaqayyoo ta’uudhaan hojiin nuti hojjennu homaa gatii akka hin qabneefi eebba Yihowaa kan nuuf hin argamsiifne akka ta’e nutti dhaga’amuu danda’a . 
 Haata’u malee , Yihowaan kaka’umsa keenyaafi haala keenya sirriitti kan hubatu ta’uusaarrayyuu , tajaajila garaa guutuudhaan isaaf dhiheessinuuf bakka guddaa kenna . 
 Fakkeenyaan ibsuuf : Haati tokko dirata mormaa rakasaan bitame minjaalarratti argatte haa jennu . 
 Jalqaba kennaa kana akka waan salphaatti ilaaluu dandeessi . 
 Haata’u malee , kaardiin kennaa sanaa wajjin ergameef sun kennaa kana kan kenneef intalashee ishee xinnoo ta’uusheefi kanas kan goote waan qabdu hundumaa walitti qabuudhaan akka ta’e kan ibsudha . 
 Amma garuu ilaalchi haati kun kennaa kanaaf qabdu ni geddarama . 
 Tarii boo’aa intalashee hammattee dinqisiifannaa isheedhaaf qabdu ibsitiif ta’a . 
 4 , 5 . 
 Yesus warra kaan dinqisiifachuudhaan fakkeenya Yihowaa kan hordofu akkamitti ? 
 Yihowaan kaka’umsaafi humna keenya sirriitti waan beekuuf , xinnoos ta’e guddaa hamma humna keenyaa yommuu goonu ni dinqisiifata . 
 Kana ilaalchisee Yesus amala Abbaasaa sirriitti calaqqiseera . 
 Seenaa Macaafa Qulqulluu waa’ee haadha hiyyeessaa dubbatu yaadachuun ni danda’ama . 
 Caqasichi akkas jedha : “ Yesus achi ilaalee , badhaadhonni kennaa isaanii qodaa buusii keessa utuu buusanii arge . 
 Haati hiyyeessaa tokkos sibiila diddiimtuu , kan akka saantima lamaa , qodaa buusii kana keessa buusuu ishee arge . 
 Kana irratti inni , ‘ Dhuguman isinitti hima , haati hiyyeessaa kun hunduma isaanii caalaa buufteetti . 
 Isaan kun hundinuu bultoo isaanii irraa hafee kan kaa’atan keessaa qodaa buusii keessa buusan ; isheen kun garuu danuu hiyyuma ishee keessaa , har’a ittiin buluudhaaf kan qabdu hundumaa qodicha keessa buufte ’ jedhe . ” — Luqaas 21 : 1 - 4 . 
 Eeyyee , haala haati hiyyeessaa kun keessa jirtu hubachuudhaan , kennaasheetiif bakka guddaa kennee ishee galateeffateera . 
 Yihowaanis ilaalcha Yesus qaba . 
 Haala akkamiiyyuu keessa yoo jiraatte , Waaqayyoofi Ilmasaa warra nama dinqisiifatan biratti fudhatama akka qabdu beekuun kan nama jajjabeessu mitii ? 
 Yihowaan Namicha Itoophiyaa Isa Waaqayyoon Sodaatu Eebbiseera 
 6 , 7 . 
 Yihowaan Ebeed - Melekiin kan dinqisiifate maaliifi ? 
 Dinqisiifannaasaa kana kan argisiise akkamitti ? 
 Yihowaan namoota jaalalasaa raawwatan akka dinqisiifatu Caaffata Qulqullaa’oo keessatti bakka hedduutti ibsameera . 
 Mee seenaa namicha Itoophiyaa Waaqayyoon sodaatuufi maqaansaa Ebeed - Melek jedhamu tokkoo akka fakkeenyaatti fudhadhu . 
 Innis hojjetaa Mootii Yihudaa isa amanamaa hin turreefi Zedeqiiyaa jedhamuu yommuu ta’u , bara Ermiyaasitti kan jiraatedha . 
 Ebeed - Melek mootonni Yihudaa Ermiyaas uummata mootummaarratti kakaaseera jedhanii himata sobaa irratti dhiheessuudhaan beelaan akka du’uuf boolla bishaaniitti isa darbachuusaanii dhaga’e . 
 ( Ermiyaas 38 : 1 - 7 ) Ermiyaas kan jibbame ergaa kana waan lallabeef ta’uusaa waan hubateef , Ebeed - Melek lubbuusaa balaarra buusuudhaan dhimma kana mootichatti dhiheesse . 
 Namni kuush [ Itoophiyaa ] kun ija jabinaan akkas jedhee dubbate : “ Yaa mootii ! 
 Wanti jarreen kun Ermiyaas raajicha irratti hojjetan hundinuu wanta jal’aa dha ; isaan darbatanii boolla bishaanii keessa isa buusaniiru , mandarattii keessa immoo buddeenni waan hin jirreef , inni achitti beelaan in du’a . ” 
 Achiis Ebeed - Melek ajaja mootichaatiin namoota 30 fudhachuudhaan raajii Waaqayyoo kana du’arraa oolcheera . — Ermiyaas 38 : 8 - 13 . 
 Amantaan Ebeed - Melek qabu sodaa itti dhaga’amuu danda’u hunda akka mo’u isa gargaareera . 
 Yihowaanis dhimma kana ilaaleera . 
 Kanaan kan ka’es , Yihowaan karaa Ermiyaas dinqisiifannaa Ebeed - Melekiif qabu akkas jechuudhaan ibseera : “ Waaqayyo inni kan Israa’el , ‘ Kunoo , jireenya utuu hin ta’in badiisa isan mandarattii kana irratti fiduuf dubbadhe amma fidee ishee nan balleessa ; . . . 
 Gaafas ani sin oolcha malee , harka warra ati sodaattuutti dabarsee si hin kennu ; ati ana waan amanatteef billaadhaan akka ati hin duunetti dhugumaan ani sin oolcha , atis jalaa in baata ’ jedha . ” 
 ( Ermiyaas 39 : 16 - 18 ) Eeyyee , Yihowaan Ebeed - Melekiinis ta’e Ermiyaasiin harka mootota Yihudaarraas ta’e Baabilonota warra Yerusaalemiin balleessan harkaa isaan oolcheera . 
 Faarfannaan 97 : 10 akka jedhutti : “ Inni [ Yihowaan ] lubbuu warra isaaf of kennanii in eega , harka jal’ootaas isaan in oolcha . ” 
 “ Abbaan Kee Inni Dhoksaatti Argus Gatii Kee Siif In Kenna ” 
 8 , 9 . 
 Yesusirraa akka barannutti Yihowaan kadhannaawwan akkamii dinqisiifata ? 
 Kadhannaa ilaalchisee yaada Macaafni Qulqulluun kennurraa , Yihowaan nama Waaqayyoo ta’uu keenya akka dinqisiifatuufi bakka guddaa akka kennu hubachuun ni danda’ama . 
 Solomoon : “ Kadhanni qajeelotaa garuu [ Waaqayyotti ] in tola ” jedheera . 
 ( Fakkeenya 15 : 8 ) Bara Yesusitti dura buutonni amantii hedduun , garaa qulqulluudhaan utuu hin ta’in , namoota kaan ajaa’ibsiisuuf jecha uummata duratti kadhannaa dhiheessu turan . 
 Yesus namoota kanaan : “ Isaan gatii isaanii fudhataniiru ” erga jedhee booda , duuka buutotasaatiin akkas jedheera : “ Ati garuu yeroodhuma kadhattu mana keetti ol gali , balbala cufadhu , abbaa kee isa iddoo dhoksaa sana jiru kadhadhu ! 
 Abbaan kee inni dhoksaatti argus gatii kee siif in kenna . ” — Maatewos 6 : 5 , 6 . 
 Yesusis darbee darbee namoota duratti kadhannaa dhiheessaa waan tureef , namoota duratti kadhannaa dhiheessuun dogoggoradha jechuusaa akka hin taane beekamaadha . 
 Yihowaan warra kaan ajaa’ibsiisuuf utuu hin ta’in , kadhannaa garaa qulqulluudhaan dhiheessinu ni dinqisiifata . 
 Kadhannaan dhuunfaa keenyatti goonu , hammam Waaqayyoon akka jaallannuufi isatti amanamnu kan argisiisudha . 
 Kanaaf , yeroo baay’ee Yesus kophaasaa kadhannaa dhiheessuuf barbaaduunsaa kan nama ajaa’ibsiisu miti . 
 Yeroo tokko Yesus : “ Ganama barii amma illee utuu hin ifin ” ka’ee kadhannaa akka dhiheesse ibsameera . 
 Yeroo garabiraattimmoo , “ kophaa isaatti kadhachuudhaaf gara gaaraatti ol ba’e . ” 
 Bartootasaa 12n filachuusaa dura halkan guutuu kadhannaa godheera . — Maarqos 1 : 35 ; Maatewos 14 : 23 ; Luqaas 6 : 12 , 13 . 
 Waaqayyoon gammachiisuuf fedhii qabaachuudhaan kadhannaa kan goonu yoo ta’e , waa’ee maalii mirkanaa’oo ta’uu dandeenya ? 
 Mee Yihowaan kadhannaa Ilmisaa dhiheesse akkamitti akka dhaggeeffachaa ture yaadi ! 
 Dhugumayyuu , Yesus takka takka , “ sagalee guddaadhaan imimmaaniin ” kadhata kan dhiheesse yommuu ta’u , “ sababii inni ulfina Waaqayyoof gad of deebisee , isatti of kennateefis , kadhanni isaa in dhaga’ameef . ” 
 Nutis Waaqayyoon gammachiisuuf fedhii qabaachuudhaan garaa guutuudhaan yoo kadhanne Abbaan keenya inni samii akka nu dhaga’uufi akka dinqisiifatu mirkanaa’oo ta’uu dandeenya . 
 Eeyyee , “ Waaqayyo . . . warra dhugaadhaan isa waammatan hundumaatti dhi’oo dha . ” — Faarfannaa 145 : 18 . 
 Yihowaan wanta dhoksaatti hojjennuuf maaltu itti dhaga’ama ? 
 Yihowaan dhoksaatti isa kadhachuu keenya kan dinqisiifatu yoo ta’e , dhoksaatti isaaf abboomamuun keenya hangam isa gammachiisuu danda’a ! 
 Yihowaan wanta dhoksaatti goonu akka beeku homaa hin shakkisiisu . 
 Dhugumayyuu , yommuu kophaa keenya taanu amanamoo ta’uun keenya , isaaf abboomamuuf fedhii qabaachuu keenya , “ garaa guutuudhaan ” Yihowaa akka jaallannu , yaanni garaa keenyaa qulqulluu akka ta’eefi wanta sirrii ta’e raawwachuuf jabina akka qabnu kan argisiisudha . 
 ( 1 Seenaa 28 : 9 ) Kana gochuun keenya garaa Yihowaa akka ciibsu homaa hin shakkisiisu . — Fakkeenya 27 : 11 ; 1 Yohannis 3 : 22 . 
 12 , 13 . 
 Sammuufi yaada garaa keenya eeguu kan dandeenyu akkamitti ? 
 Naataanaa’el isa amanamaa fakkaachuu kan dandeenyuhoo akkamitti ? 
 Kanaan kan ka’es , Kiristiyaanonni amanamoon cubbuu sammuufi yaada garaa xureessan , jechuunis fakkiiwwan saalqunnamtiifi walirratti ka’uu argisiisanirraa of eegu . 
 Dhoksanii cubbuuwwan tokko tokko hojjechuun kan danda’amu ta’ullee , Waaqa isa ‘ wanti hundinuu saaqamaa ija isaa durattis mul’ataa ta’eefi waan goone sababii isaa wajjin isatti himnu biratti mul’ataa ’ akka ta’e beekna . 
 Wanta Yihowaa gaddisiisurraa fagaachuuf carraaqqii gochuudhaan , yaada garaa qulqulluu qabaachuufi surraa Waaqayyoo akka argannu beekuudhaan gammachuu argachuu dandeenya . 
 Eeyyee , Yihowaan nama “ balleessaa malee jiraatu , nama wanta qajeelaa hojjetu , nama garaa isaatiin dhugaa dubbatu ” akka dinqisiifatu beekamaadha . — Faarfannaa 15 : 1 , 2 . 
 Haata’u malee , biyya lafaa isa hamminaan guutame kana keessatti sammuufi yaada garaa keenya eeguu kan dandeenyu akkamitti ? 
 ( Fakkeenya 4 : 23 ; Efesoon 2 : 2 ) Qophiiwwan hafuuraa Yihowaan nuu godhu hundumaatti fayyadamuu dabalatee , wanta hamaa ta’e hundumaa jibbuufi wanta gaarii hojjechuuf carraaqqii gochuu qabna . 
 Fedhiin sirrii hin taane nu keessatti guddatee gara cubbuutti akka nu hin geessine dafnee tarkaanfii fudhachuu qabna . 
 Yesus Naataanaa’eliin “ Ilaa , nama Israa’el isa dhugaa isa sobni keessa hin jirre ” jedheera . 
 Siinis utuu akkas jedhee hangam akka gammaddu mee yaadi . 
 Naataanaa’el inni Bartolomewos jedhamu yeroo booda bartoota Yesus 12n keessaa isa tokko ta’uuf mirga argateera . — Maarqos 3 : 16 - 19 . 
 “ Angafa Lubootaa Isa Oo’a - Qabeessaa fi Amanamaa ” 
 Yesus wanta Maariyaam gooteef warra kaanirra haala adda ta’een maal jedhe ? 
 Yesus “ bifa Waaqayyo inni ijaan hin argamne ittiin namatti mul’atu ” waan ta’eef , yeroo hundumaa fakkeenya Abbaasaa hordofuudhaan namoota yaada garaa qulqulluu qabaatanii Waaqayyoon tajaajilan ni dinqisiifata . 
 Fakkeenyaaf , ajjeefamuusaa guyyaa shan dura , Yesusiifi bartoonnisaa tokko tokko mana Simoon isa Bitaaniyaa jirutti afeeramanii turan . 
 Galgala sanattis Maariyaam obboleettiin Alaazaariifi Maartaa “ urgooftuu dibataa makaa hin qabne hidda biqiltuu gati - jabeessa ‘ Naardos ’ jedhamu irraa kan hojjetame , akka walakkaa liitrii kan ta’u ” ( yeroo sanatti mindaa namni tokko waggaatti argatu ta’a ) fiddee miillaafi mataa Yesusirratti naqxe . 
 Isaan keessaa tokko tokko “ kun maaliif lafatti bade ? ” 
 jedhan . 
 Yesus garuu wanta Maariyaam goote karaa garabiraa ilaale . 
 Inni yeroo xinnoo booda akka ajjeefamuufi akka awwaalamu waan beekuuf , gocha Maariyaam akka gaarummaatti ilaaleera . 
 Kanaan kan ka’es , Yesus ishee ceepha’uu mannaa kan ishee kabaje yommuu ta’u , waa’eeshee akkas jedheera : “ Guutummaa biyya lafaatti , iddoodhuma wangeelli itti lallabametti , wanti isheen goote immoo seenaa isheetiif in dubbatama . ” — Maatewos 26 : 6 - 13 . 
 15 , 16 . 
 Yesus nama ta’ee jiraachuudhaan Waaqayyoon tajaajiluunsaa kan nu fayyadu akkamitti ? 
 Namni dinqisiifatu kun Geggeessaa keenya ta’uunsaa kan nama gammachiisu mitii ? 
 Yesus , jalqaba dibamtoota , achiis guutummaa biyya lafaatiif Hangafa Lubootaafi Mootii ta’ee kan tajaajilu yommuu ta’u , nama ta’ee lafarra jiraachuunsaammoo , hojii Yihowaan gara fuulduraatti isaaf qopheesse kana hojjechuuf isa qopheesseera . — Qolosaayis 1 : 13 ; Ibroota 7 : 26 ; Mul’ata 11 : 15 . 
 Yesus utuu gara lafaatti hin dhufin duras ilmaan namootaatiif ni yaada akkasumas isaan jaallata ture . 
 ( Fakkeenya 8 : 31 ) Nama ta’ee jiraachuunsaa , yommuu Waaqayyoon tajaajillu rakkina nurra ga’u guutummaatti akka hubatu isa gargaareera . 
 Phaawulos akkas jechuudhaan barreesseera : “ [ Yesus ] karaa hundumaa obboloota isaa fakkaachuu isa barbaachise . 
 Inni waan ofii isaatii dhiphatee , qoramee arge keessatti , warra qoramni itti dhufu gargaaruu in danda’a . ” 
 Yesus , nama “ dadhabbiin keenya garaa isaa hin rukunne ” miti ; sababiinsaas inni ‘ cubbuutu irraa dhabame malee , isa karaa hundumaan akka keenya qoramedha . ’ — Ibroota 2 : 17 , 18 ; 4 : 15 , 16 . 
 17 , 18 . ( a ) Yesus dinqisiifannaa akka qabu xalayaa inni gumiiwwan torban Eeshiyaa Ishee Xinnoo keessatti argamaniif barreesserraa hubachuun kan danda’amu akkamitti ? 
 ( b ) Kiristiyaanonni dibamoon maal gochuuf qophaa’aa jiru ? 
 Yesus erga du’aa ka’ee booda , rakkina duuka buutotasaarra ga’u caalaatti hubachuu akka jalqabe ilaaluun ni danda’ama . 
 Mee xalayaasaa isa Yohannis gumiiwwan torba warra Eeshiyaa Ishee Xinnootti argamaniif barreesse haa ilaallu . 
 Yesus gumii Simiirnaatiin : “ Rakkina si irra ga’e , hiyyuma kee ” beeka jedheera . 
 Yesus kana jechuunsaa ‘ rakkina keessan nan hubadha ; rakkina akkamii keessa akka jirtan sirriitti beeka ’ jechuusaa ture . 
 Achiis , innumtiyyuu hanga du’aatti waan dhiphateef gara laafinaan akkas jechuudhaan waadaa isaanii gale : “ Du’a yoo sitti fide iyyuu , ati hamma du’aatti amanamaa ta’i ! 
 Ani immoo gonfoo ittiin jireenya argatan siifan kenna . ” — Mul’ata 2 : 8 - 10 . 
 Xalayaan gumiiwwan torbaaf ergaman , yaadawwan Yesus rakkina duuka buutotasaarra ga’u sirriitti akka beekuufi amanamummaa argisiisaniif akka isaan dinqisiifatu ibsan hedduu qabataniiru . 
 Ergaawwan kun Kiristiyaanota dibamoo warra isaa wajjin samiirratti bulchuuf abdii qabaniif kan barreeffaman ta’uusaanii hin dagatin . 
 Gooftaasaanii wajjin haala wal fakkaatuun furiisaatti fayyadamuudhaan ilmaan namootaa fayyisuuf gara laafina guddaa argisiisuuf qophaa’aa jiru . — Mul’ata 5 : 9 , 10 ; 22 : 1 - 5 . 
 19 , 20 . 
 ‘ Tuutni sonaan baay’ee ’ dinqisiifannaa Yihowaafis ta’e Ilmasaatiif qaban kan argisiisan akkamitti ? 
 Yesus dibamtootaaf qofa utuu hin ta’in , “ hoolota kan biraa ” miliyoonaan lakkaa’amaniifi “ tuuta sonaan baay’ee , saba hundumaa keessaa ” dhufaniifi “ rakkina guddaa keessaa ba’an ” ni jaallata . 
 Namoonni kun furii aarsaa Yesus waan dinqisiifataniifi abdii jireenya bara baraa waan qabaniif gara Yesusitti dhufaa jiru . 
 Dinqisiifannaa qaban kan argisiisan akkamitti ? 
 ‘ Halkaniifi guyyaa mana qulqullummaa isaa keessatti Waaqayyoof hojjechuudhaanidha . ’ — Mul’ata 7 : 15 - 17 . 
 Gabaasni tajaajilaa addunyaa maraa bara 2006 fuula 27 hanga 30⁠tti jiru akka argisiisutti , dhugumayyuu tajaajiltoonni amanamoo ta’an kun , ‘ halkaniifi guyyaa mana qulqullummaa isaa keessatti isaaf [ Yihowaadhaaf ] hojjechaa ’ jiru . 
 Namoonni kun waggaa darbe Kiristiyaanota dibamoo muraasa ta’anii wajjin tajaajilarratti sa’aatii 1,333,966,199 kan dabarsan yommuu ta’u , kunimmoo gara waggaatti yommuu jijjiiramu waggaa 152,283 ol ta’a ! 
 Dinqisiifannaa Argisiisuu Keessaan Itti Fufaa ! 
 21 , 22 . ( a ) Dinqisiifannaa wajjin haala wal qabateen keessumaa yeroo ammaatti Kiristiyaanonni of eeggannoo gochuu kan qaban maaliifi ? 
 ( b ) Mataduree ittaanurratti waa’ee maalii baranna ? 
 Yihowaafi Ilmisaa namoota gonkummaa hin qabneef dinqisiifannaa guddaa argisiisuunsaanii nama dinqisiisa . 
 Namoonni hedduun dhimma mataasaaniirratti xiyyeeffachuudhaan , Waaqayyoof iddoo guddaa kan hin kennine ta’uunsaanii nama gaddisiisa . 
 Phaawulos namoonni “ guyyoota gara dhumaa ” keessa jiraatan : “ warra ofittoo , sassatoota , . . . warra galata hin qabne ” ta’u jedheera . 
 Namoonni kun , Kiristiyaanota dhugaa garaadhaa kadhannaa dhiheessan , fedhiidhaan Yihowaadhaaf abboomamuufi garaa guutuu isa tajaajiluudhaan wanta isaanii godhameef dinqisiifannaa qaban ibsanirraa addadha . — Faarfannaa 62 : 8 ; Maarqos 12 : 30 ; 1 Yohannis 5 : 3 . 
 Mataduree ittaanutti qophiiwwan hafuuraa hedduu Yihowaan nuu godhe keessaa tokko tokko ilaalla . 
 ‘ Kennaawwan gaarii ’ kanarratti yommuu xiinxallu , dinqisiifannaan keenya caalaatti akka guddatu hawwii keenyadha . — Yaaqoob 1 : 17 . 
 Maal Jettee Deebista ? 
 • Yihowaan Waaqa dinqisiifatu ta’uusaa kan argisiise akkamitti ? 
 • Kophaa keenya yommuu taanu garaa Yihowaa ciibsuu kan dandeenyu akkamitti ? 
 • Yesus dinqisiifannaa qabu kan argisiise karaawwan kamiini ? 
 • Yesus nama ta’ee jiraachuunsaa gara laafessaafi geggeessaa dinqisiifatu akka ta’u kan isa gargaare akkamitti ? 
 Dinqisiifannaan Keessan Guddachaa Haa Adeemu 
 “ Yaadni kee maal maal anatti jabaata , yaa Waaqayyo ! 
 Guutummaattis maal maal baay’ata ! ” — FAARFANNAA 139 : 17 . 
 1 , 2 . 
 Dubbii Waaqayyoo dinqisiifachuu kan qabnu maaliifi ? 
 Faarfatichi dinqisiifannaasaa kan ibse akkamitti ? 
 WANTA nama ajaa’ibsiisutu argame . 
 Manni qulqullummaa Yihowaa inni Yerusaalemitti argamu utuu haaromfamaa jiruu , Hangafni Lubootaa Hilqiiyaan “ macaafa seera Waaqayyoo isa karaa Musee kenname ” argate . 
 Macaafni kun isa jalqaba barreeffame yommuu ta’u , yeroo sanatti erga barreeffamee waggaa 800 akka ta’u homaa hin shakkisiisu . 
 Yosiyaas Mootichi inni Waaqayyoon sodaatu yommuu macaaficha ilaale maaltu akka itti dhaga’ame tilmaamuu dandeessaa ? 
 Shaafaan inni yeroo sanatti barreessaa ture , sagaleesaa ol fuudhee akka isaaf dubbisu gaafachuudhaan Mootichi macaafichaaf bakka guddaa akka kennu argisiiseera . — 2 Seenaa 34 : 14 - 18 . 
 Yeroo ammaattis , namoonni biliyoonaan lakkaa’aman Dubbii Waaqayyoo guutummaatti ykn gartokkoosaa argachuu danda’aniiru . 
 Haata’u malee , kun Caaffanni Qulqullaa’oon faayidaa guddaa akka hin qabne kan argisiisudhaa ? 
 Matumaa ! 
 Caaffanni Qulqullaa’oon yaada Isa Hundumaa Danda’uu kan qabataniifi faayidaa keenyaaf kan barreeffamanidha . 
 Daawit Dubbii Waaqayyoo ilaalchisuudhaan wanta isatti dhaga’ame akkas jechuudhaan barreesseera : “ Yaadni kee maal maal anatti jabaata , yaa Waaqayyo ! 
 Guutummaattis maal maal baay’ata ! ” — Faarfannaa 139 : 17 . 
 Daawit karaa hafuuraa beekumsa gadi fagoo akka qabu kan argisiisu maalidha ? 
 Dinqisiifannaan Daawit Yihowaadhaaf , Dubbiisaatiifi qophii inni waaqeffannaa dhugaatiif godhe qabu hin qabbanoofne . 
 Faarfannaawwan gaggaariin inni qindeesse yaadasaa sirriitti kan ibsanidha . 
 Fakkeenyaaf Faarfannaa 27 : 4⁠rratti akkas jechuudhaan barreesseera : “ Ani Waaqayyoon waan tokkicha nan kadhadha , isas argachuu nan barbaada ; innis , bara jireenya koo hundumaa mana Waaqayyoo keessa jiraachuu , gaarummaa Waaqayyo hojjetu ilaaluu , mana qulqullummaa isaa keessattis isa yaadachuu dha . ” 
 Afaan Ibrootaatiin jechi “ yaadachuu ” jedhu irratti xiinxaluu , eeguu , gammachuufi dinqisiifannaadhaan ilaaluu kan argisiisudha . 
 Daawit nama karaa hafuuraa beekumsa gadi fageenya qabu , qophiiwwan Yihowaan karaa hafuuraa godhe kan dinqisiifatuufi qophii kana hundatti kan fayyadamu ture . 
 Dinqisiifannaa ilaalchisee fakkeenyasaarraa barumsa gaarii argachuu dandeenya . — Faarfannaa 19 : 7 - 11 . 
 Dhugaa Macaafa Qulqulluu Beekuuf Mirga Argatte Dinqisiifadhu 
 ‘ Yesus hafuura qulqulluutti akka gammadu ’ kan isa godhe maalidha ? 
 Dubbii Waaqayyoo gad fageenyaan hubachuun dandeettii ykn beekumsa biyya lafaa isa kooraaf nama saaxilu argachuurratti kan hundaa’e miti . 
 Kanaa mannaa , gaarummaa Yihowaarratti kan hundaa’e yommuu ta’u , ogummaa kanas kan inni kennu namoota gad of qabaniif , namoota garaa qajeelaa qabaniifi karaa hafuuraa wanti isaanitti hir’ate akka jiru hubataniifidha . 
 Yesus namoonni gonkummaa hin qabne tokko tokko maqaansaanii waaqarratti barreeffamuusaa yommuu yaadu “ hafuura qulqulluutti gammadee , ‘ Yaa abbaa , gooftaa waaqaatii fi lafaa , isa kana warra ogeessotaa fi hubattoota jalaa dhoksitee , wallaalotatti waan mul’ifteef sin jajadha ; eeyyee , yaa abbaa isa kanatti gammaddeetta ’ jedhe . ” — Luqaas 10 : 17 - 21 . 
 Bartoonni Yesus dhugaa Mootummichaa isaaniif ife akka laayyootti ilaaluu kan hin qabne maaliif ture ? 
 Yesus garaasaa guutuudhaan kadhannaa kana erga godhee booda , gara bartootasaatti garagalee akkas jedhe : “ Iji waan isin amma argitan kana argu ayyaantuu dha . 
 Raajonnii fi mootonni baay’een isa isin argitan kana arguu akka kajeelan akka hin argin hafanis , waan isin dhageessanis dhaga’uu akka kajeelan , akka hin dhaga’in hafanis , isinittan hima . ” 
 Eeyyee , Yesus duuka buutonnisaa warri amanamoon dhugaa waa’ee Mootummichaa isaanii ife akka laayyootti akka hin ilaalle isaan jajjabeesseera . 
 Dhugaan kun tajaajiltoota Waaqayyoo warra isaan dura turaniifis ta’e “ warra ogeessotaa fi hubattoota ” bara Yesusitti turaniif hin ibsamne . — Luqaas 10 : 23 , 24 . 
 6 , 7 . ( a ) Dhugaa Waaqayyo nuu ibse dinqisiifachuu kan qabnu maaliifi ? 
 ( b ) Yeroo ammaatti amantii dhugaafi sobaa gidduu garaagarummaa akkamiitu jira ? 
 Yeroo keenyattis , Yihowaan karaa ‘ hojjetaa amanamaafi ogeessaa ’ sabnisaa Dubbiisaarratti hubannaa gad fageenya qabu akka argatan waan godheef dhugaa kana dinqisiifachuuf sababii ga’aa qabna . 
 Daani’el guyyoota gara dhumaa ilaalchisee : “ Baay’een isa bira ga’uudhaaf in dhama’u , beekumsis baay’achuuf jira ” jechuudhaan barreesseera . 
 ( Daani’el 12 : 4 ) Yeroo ammaatti beekumsi Waaqayyoo akka ‘ baay’ateefi ’ tajaajiltoonni Yihowaa karaa hafuuraa nyaata gaarii argachaa akka jiran sitti hin dhaga’amuu ? 
 Badhaadhummaa sabni Waaqayyoo karaa hafuuraa argataniifi burjaaja’uu amantii Baabilon Guddittii keessa jiru gidduu garaa garummaa guddaan hin jiruu ? 
 Kanaan kan ka’es , namoonni hedduun wanta amantii sobaa gidduutti godhamutti gadduu ykn jibbuudhaan gara amantii dhugaatti dhufaa jiru . 
 Namoonni hoolotatti fakkeeffaman kun , warra ‘ cubbuu ishee [ Baabilon Guddittii ] keessaa qabaachuu ykn dha’icha ishee irraas hirmaachuu ’ hin barbaannedha . 
 Yihowaafi tajaajiltoonnisaa namoota akkasii hunda gara gumii Kiristiyaanaa isa dhugaatti akka dhufan afeeraa jiru . — Mul’ata 18 : 2 - 4 ; 22 : 17 . 
 Namoonni Dinqisiifatan Gara Waaqayyootti Dhufu 
 8 , 9 . 
 Jechoonni Haagee 2 : 7⁠rratti argaman yeroo ammaatti raawwatamaa kan jiran akkamitti ? 
 Yihowaan mana waaqeffannaasaa isa hafuuraa ilaalchisee akkas jechuudhaan raajii dubbateera : “ Saba lafa irraa hundumaa nan sochoosa , badhaadhummaan saba lafa irraa hundinuu as in fidama . ” 
 ( Haagee 2 : 7 ) Bara Haageetti , yommuu sabni Waaqayyoo warri boojuudhaa deebi’an Yerusaalemitti mana qulqullummaa deebisanii ijaaran raajiin kun raawwatameera . 
 Yeroo ammaattis jechoonni Haagee mana qulqullummaa hafuuraa Yihowaa isa guddaa wajjin haala wal qabateen raawwiisaa isa guddaa argachaa jira . 
 Namoonni miliyoonaan lakkaa’aman ‘ hafuuraafi dhugaadhaan ’ Waaqayyoon waaqeffachuuf gara mana qulqullummaa isa fakkeenyaan ibsame kanatti kan yaa’an ta’uusaarrayyuu , waggaa waggaadhaan namoonni 200,000 ol ta’an jechuunis “ badhaadhummaan saba lafarraa hundinuu ” gara mana kanaatti yaa’aa jiru . 
 Fakkeenyaaf gabaasni waggaa tajaajilaa 2006 akka argisiisutti , namoonni 248,327 ta’an Yihowaadhaaf of murteessuusaanii bishaaniin cuuphamuudhaan argisiisaniiru . 
 Kana jechuunis guyyaa guyyaadhaan giddu galeessaan namoonni 680 ta’an ni cuuphamu jechuudha ! 
 Jaalalli dhugaadhaafis ta’e labsitoota Mootummichaa ta’uudhaan Yihowaa tajaajiluuf fedhiin isaan qaban , Waaqayyo garasaatti isaan harkisuusaa kan argisiisudha . — Yohannis 6 : 44 , 65 . 
 10 , 11 . 
 Muuxannoo namoonni dhugaa Macaafa Qulqulluu akka dinqisiifatan argisiisu dubbadhu . 
 Namoonni hedduun garaa qajeelaa qaban kun gara dhugaatti kan dhufan ‘ garaa garummaa warra qajeelotaafi warra jal’oota gidduu jiru , warra Waaqayyoof hojjetaniifi warra isaaf hin hojjenne gidduu jiran ’ waan hubataniifidha . 
 ( Miilkiyaas 3 : 18 ) Fakkeenya haadha manaafi abbaa manaa Weeniifi Varjiiniyaa jedhaman haa ilaallu . 
 Namoonni kun miseensota jaarmiyaa amantii Phenxeqostee kan turan yommuu ta’u , gaaffii isaanii hin deebine hedduu qabu turan . 
 Haati manaafi abbaan manaa kun waraana kan jibban yommuu ta’u , yeroo luboonni loltootaafi meeshaa waraanaa eebbisan ilaaluun isaan dhiphisa ture . 
 Varjiiniyaan waggoota hedduudhaaf mana barumsaa Dilbataatti barsiisaa kan turte ta’uyyuu , yommuu umriinsaanii dabalaa adeemu , warri waldaa sana keessa jiran akka isaan gatanitti itti dhaga’ame . 
 “ Eenyuyyuu nu gaafatee ykn jireenya hafuuraa keenyaaf yaadee hin beeku , wanti waldaan sun nurraa barbaadu qarshii keenya qofa ture . 
 Wanti kun nuu galuu didee ture ” jedhaniiru . 
 Waldaansaanii saalqunnamtii namoota saala wal fakkaatu qaban gidduutti godhamu yommuu heyyamtu caalaatti isaan gaddisiise . 
 Kana gidduutti , mucaa mucaa Weeniifi Varjiiniyaa takka tureemmoo intallisaanii Dhugaa Baatota Yihowaa ta’an . 
 Weeniifi Varjiiniyaan yeroo jalqabaatiif dhimma kanatti kan aaran ta’uyyuu , yeroo booda yaadasaanii jijjiiruudhaan Macaafa Qulqulluu qayyabachuu jalqaban . 
 Ween akkas jedheera : “ Waggoota 70 dabarsine caalaa , ji’a sadii qofa gidduutti waa’ee Macaafa Qulqulluu caalaatti baranne . 
 Maqaan Waaqayyoo Yihowaa ta’uusaa , waa’ee Mootummichaafi waa’ee Jannata ishee lafarratti hundeeffamtuu hin beeknu turre . ” 
 Utuu baay’ee hin turinis , abbaan manaafi haati manaa kun walga’iiwwanirratti argamuufi tajaajilarratti hirmaachuu jalqaban . 
 Varjiiniyaan : “ Dhugaa kana nama hundumaatti himuu barbaanna ” jechuudhaan dubbatteetti . 
 Lamaansaaniiyyuu bara 2005⁠tti umrii 80 keessa utuu jiranii kan cuuphaman yommuu ta’u , “ Maatii Kiristiyaanota dhugaa arganneerra ” jedhaniiru . 
 Gargaarsa ‘ Hojii Gaarii Hundaaf ’ Akka Qophooftu Sii Godhame Dinqisiifadhu 
 Yihowaan yeroo hundumaa tajaajiltootasaatiif maal qopheessa ? 
 Kanarraa fayyadamuu yoo barbaanne maal gochuu qabna ? 
 Yihowaan yoomiyyuu tajaajiltoonnisaa jaalalasaa akka raawwatan ni gargaara . 
 Fakkeenyaaf Nohi , akkamitti markaba akka ijaaru ilaalchisee qajeelfamni ifa ta’eefi yaada hundumaa qabate isaa kennameera . 
 Yeroo lammataatiif markaba sana ijaaruuf carraa waan hin qabneef jalqabumaa kaasee sirriitti hojjechuu qaba ture . 
 Markabichis sirriitti hojjetameera . 
 Maaliif ? 
 Nohi ‘ akkuma Waaqayyo isa abboometti hundumaa hojjetee waan raawwateefidha . ’ 
 ( Uumama 6 : 14 - 22 ) Yeroo ammaattis , Yihowaan tajaajiltoonnisaa jaalalasaa akka raawwatan sirriitti isaan qopheessa . 
 Hojiin keenya inni guddaan misiraachoo Mootummaan Waaqayyoo hundeeffamuusaa ibsu lallabuufi namoonni garaa qajeelaa qaban bartoota Yesus Kiristos akka ta’an gargaaruudha . 
 Akkuma Nohi nutis hojii nuu kenname kana sirriitti hojjechuu kan dandeenyu yoo abboomamne qofadha . 
 Qajeelfama Yihowaan karaa Dubbiisaafi karaa jaarmiyaasaa nuu qopheessu hordofuu qabna . — Maatewos 24 : 14 ; 28 : 19 , 20 . 
 Yihowaan karaa kamiin nu leenjisa ? 
 Hojii nuu kenname kana raawwachuuf meeshaa keenya isa guddaa jechuunis Dubbii Waaqayyoo ‘ qajeeltootti hojjechuu ’ qabna . 
 Dubbiin Waaqayyoo kunis “ barsiisuuf , balleessaa hubachiisuuf , qajeelchuuf , qajeelummaattis leejjisuudhaaf dhimma in baasa . 
 Namni Waaqayyoo waa gochuuf kan danda’e , hojii gaarii hundumaafis kan qophaa’e akka ta’u in godha . ” 
 Yihowaan akkuma jaarraa jalqabaa har’as karaa gumii leenjii barbaachisaa ta’e nuu kenna . 
 Yeroo ammaatti gumiiwwan 99,770 ta’aniifi addunyaa maratti argaman keessatti , Manni Barumsaa Tajaajila Ti’okraasiifi Walga’iin Tajaajilaa torban torbaniin kan geggeeffaman yommuu ta’u , isaanis hojii lallabaatiif nu gargaaru . 
 Yeroo hundumaa walga’iiwwan kanarratti argamuufi wanta achitti barattu hojiirra oolchuudhaan dinqisiifannaa qabdu ni argisiiftaa ? — Ibroota 10 : 24 , 25 . 
 Tajaajiltoonni Yihowaa mirga Waaqayyoon tajaajiluuf argataniif dinqisiifannaa qaban kan ibsan akkamitti ? 
 ( Yaada chaartii ful . 27 hanga 30⁠rra jiru dabalii dubbadhu . ) 
 Sabni Waaqayyoo miliyoonaan lakkaa’aman tajaajilarratti hirmaachuuf carraaqqii gochuudhaan , leenjii argatan kanaaf dinqisiifannaa qaban argisiisaa jiru . 
 Fakkeenyaaf waggaa tajaajilaa 2006⁠tti , babal’istoonni Mootummichaa 6,741,444 ta’an dimshaashatti sa’aatii 1,333,966,199 ta’u hojii kanarratti hirmaachuudhaan kan dabarsan yommuu ta’u , kunimmoo qayyabannaa Macaafa Qulqulluu 6,286,618 ta’an geggeessuus kan dabalatu ture . 
 Kun gabaasa addunyaa maratti argamaniifi nama jajjabeessan keessaa muraasasaaniiti . 
 Obboloonni jaarraa jalqabaa gabaasa hojii lallabaa yeroosaaniitti godhamaa turerraa akkuma jajjabina argatan , atis gabaasa kana akka gaariitti ilaaluudhaan jajjabina argachuu dandeessa . — Hojii Ergamootaa 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 Eenyuyyuu garaa guutuudhaan Yihowaa tajaajiluuf hanga carraaqqii godhetti abdii kutachuu kan hin qabne maaliifi ? 
 Ulfinni tajaajiltoonni Yihowaa waggaa waggaadhaan Waaqayyoof dhiheessan , Yihowaa beekuusaaniifi dhugaa baatotasaa ta’uusaaniitiif dinqisiifannaa akka qaban kan argisiisudha . 
 ( Isaayaas 43 : 10 ) Dhugaadha , aarsaan obboloonni dullooman , dhukkubsataniifi rakkina garabiraa qaban dhiheessan , saantima haati hiyyeessaa sun kennitee wajjin kan wal fakkaatu ta’uu danda’a . 
 Haata’u malee , Yihowaanis ta’e Ilmisaa namoota garaa guutuudhaan Waaqayyoon tajaajiluuf hanga danda’an carraaqqii godhan hunda akka dinqisiifatan dagachuu hin qabnu . — Luqaas 21 : 1 - 4 ; Galaatiyaa 6 : 4 . 
 Waaqayyo yeroo dhihoodhaa asitti kitaabota barsiisuuf nu gargaaran akkamii nuu qopheesseera ? 
 Yihowaan tajaajilaaf nu leenjisuu qofa utuu hin ta’in , karaa jaarmiyaasaa barreeffamoota gaarii ittiin barsiisuuf nu gargaaran nuu qopheessuudhaan nu hidhachiisa . 
 Waggoota kurnan dhihoodhaa asitti kitaabota Dhugaa Jireenya Bara Baraatti Geessu , Lafarra Jannata Keessa Bara Baraan Jiraachuu Ni Dandeessa , Beekumsa Jireenya Bara Baraatti Geessuufi dhihoottimmoo Macaafni Qulqulluun Maal Barsiisa ? 
 jedhaman nuu qopheesseera . 
 * Namoonni dhugumaan qophii kana dinqisiifatan tajaajilarratti akka gaariitti itti fayyadamu . 
 Kitaaba Barumsa Macaafa Qulqulluu Jedhamutti Akka Gaariitti Fayyadami 
 17 , 18 . ( a ) Tajaajilarratti kutaa kitaaba Barumsa Macaafa Qulqulluu keessaa isa kam ibsuutu sitti tola ? 
 ( b ) Daawwataan olaanaa aanaa tokko waa’ee kitaaba Barumsa Macaafa Qulqulluu jedhamu ilaalchisee maal jedheera ? 
 Kitaabni Macaafni Qulqulluun Maal Barsiisa ? 
 jedhamu boqonnaa 19fi kutaa dabalataa barumsawwan gad fageenya qaban kan ibsu akkasumas , karaa salphaafi ifa ta’een kan qophaa’e waan ta’eef tajaajilaafis baay’ee gaarii ta’uunsaa hubatameera . 
 Fakkeenyaaf boqonnaan 12 mataduree “ Jireenya Waaqayyoon Gammachiisu Jiraachuu ” kan danda’amu akkamitti akka ta’e ibsa . 
 Boqonnaan kun , namni Macaafa Qulqulluu qayyabatu akkamitti jaalallee Waaqayyoo ta’uun akka danda’amu kan ibsu yommuu ta’u , kunimmoo wanta namoonni hedduun hin beekneefi ni danda’ama jedhanii hin yaannedha . 
 Namoonni kitaaba Macaafa Qulqulluu qayyabsiisuuf qophaa’e kanaaf ilaalcha akkamii qabu ? 
 Ilaaltuun olaanaa aanaa Awustiraaliyaatti argamu tokko , kitaabni Barumsa Macaafa Qulqulluu jedhamu , “ Akkaataa dhiheenyaa gaarii namoonni balbalasaanii dura utuu jiranii maree jalqabsiisuuf gargaaru qabateera ” jechuudhaan gabaaseera . 
 Itti dabaluudhaanis kitaabni kun itti fayyadamuuf salphaa waan ta’eef “ babal’istoonni Mootummichaa hedduun tajaajilarratti jabinaafi gammachuu akka qabaatan godheera ” jedheera . 
 Namoonni tokko tokko kitaaba kanaan warqeedha jechuunsaanii kan nama ajaa’ibsiisu miti ! ” 
 19 - 21 . 
 Muuxannoo faayidaa kitaaba Barumsa Macaafa Qulqulluu jedhu ibsan tokko tokko dubbadhu . 
 Dubartiin biyya Gaayaanaatti argamtu tokko , qajeelchaa manaa gara manaatti utuu tajaajiluu ishee argate tokkoon “ Waaqayyotu si erge ” jetteetti . 
 Namni ishee wajjin jiraachaa ture tokko dhiheenyatti isheefi ijoolleeshee lamaan dhiisee deemeera . 
 Qajeelchaan kun kitaaba kana boqonnaa 1 mataduree , “ Jal’ina Nurratti Raawwatamuuf Waaqayyotti Maaltu Dhaga’ama ? ” 
 jedhurraa keeyyata 11⁠ffaa sagaleesaa ol fuudhee dubbiseef . 
 Qajeelchaan sun “ yaanni achirratti argamu garaashee waan tuqeef , suuqiishee duuba dhaquudhaan garmalee boosse ” jedheera . 
 Boodas , dubartiin kun obboleettii naannoo sana jirtuu wajjin Macaafa Qulqulluu akka qayyabattu afeerrii isheedhaaf dhihaate kan fudhatte yommuu ta’u , yeroo ammaattis guddina argisiisaa jirti . 
 Namni Hosee jedhamuufi biyya Ispeen jiraatu tokko , haati manaasaa balaa konkolaataatiin jalaa duute . 
 Gaddasaa kana irraanfachuuf jechas qoricha sammuu namaa hadoochu kan fudhatu yommuu ta’u , namoonni yaalii fayyaa godhanis gargaarsa isaa godhu turan . 
 Haata’u malee , namoonni yaalii fayyaa godhaniif kun gaaffii “ Waaqayyo haati manaakoo akka duutu maaliif heyyame ? ” 
 jedhuufi boqonnaa isa dhowwatu deebisuufii hin dandeenye . 
 Gaaf tokko Hoseen nama isaa wajjin hojjetuufi Firaancheesk jedhamuu wajjin mari’ate . 
 Firaancheesk kitaaba Barumsa Macaafa Qulqulluu jedhamu boqonnaa 11 mataduree , “ Waaqayyo Rakkinni Akka Jiraatu Maaliif Heyyame ? ” 
 jedhurratti akka mari’atan yaada dhiheesseef . 
 Caaffata Qulqullaa’oorratti hundaa’uudhaan ibsi kennamu , fakkeenyi waa’ee barsiisaafi waa’ee barataa sanaa ibsu baay’ee isa dinqisiise . 
 Achiis Hoseen qayyabannaa kan jalqabeefi walga’ii aanaarratti kan argame yommuu ta’u , yeroo ammaattis walga’iiwwan Galma Mootummaatti godhamanirratti ni argama . 
 Roomaan biyya Poolaand keessa kan jiraatu , hojii daldalaarratti kan bobba’eefi nama waggaa 40ti . 
 Haata’u malee , hojiisaatti muddamee waan tureef , Macaafa Qulqulluu qayyabachuudhaan guddina argisiisuu hin dandeenye . 
 Ta’us , walga’ii koonyaarratti argamuudhaan kitaaba Barumsa Macaafa Qulqulluu jedhu fudhate . 
 Sana boodas , jijjiirama gaarii argisiisuu jalqabe . 
 “ Kitaabni kun , barumsa bu’uuraa Macaafa Qulqulluu sirriitti akkan argadhu na gargaareera ” jedheera . 
 Roomaan Macaafa Qulqulluu qayyabachaa kan jiru yommuu ta’u , guddina gaariis argisiisaa jira . 
 Dinqisiifannaa Qabdu Guddisaa Adeemi 
 22 , 23 . 
 Abdii nuu kennameef dinqisiifannaa qabnu argisiisuu keenya itti fufuu kan dandeenyu akkamitti ? 
 Walga’ii Koonyaa “ Fayyinni Keenya Dhihaateera ! ” 
 jedhamurratti akkuma ibsame , Kiristiyaanonni dhugaan “ fayyina bara baraa ” , ( 1899 ) isa Waaqayyo abdachiiseefi karaa dhiiga Yesus Kiristos isa dhangala’een nuu qophaa’e argachuuf hawwu . 
 Abdii nuu kenname kanaaf dinqisiifannaa qabnu argisiisuuf karaan inni hundarra caalu ‘ hojii isa du’atti geessu dhiifnee , Waaqayyo isa jiraataadhaaf hojjetoota ta’uufi caalchisnee yaada garaa keenya qulleessuudha . ’ — Ibroota 9 : 12 , 14 . 
 Eeyyee , yeroo hundumaa ofittummaa akka argisiifnu dhiibbaan yeroo guddachaa dhufe kanatti , labsitoonni Mootummichaa miliyoona ja’aa ol ta’an tajaajila Waaqayyootti jabaachuunsaanii dinqiidha . 
 Kunimmoo tajaajiltoonni Yihowaa ‘ itti dadhabuunsaanii gooftaa biratti akkasumaan akka hin ta’in beekanii ’ mirga Waaqayyoon tajaajiluuf argatan akka dinqisiifatan kan argisiisudha . 
 Dinqisiifannaan kun guddachaa akka adeemu hawwina ! — 1 Qorontos 15 : 58 ; Faarfannaa 110 : 3 . 
 [ Footnotes ] 
 Kitaaba Macaafni Qulqulluun Maal Barsiisa ? 
 jedhamuun alatti warri kaan afaan Oromootiin hin hiikamne . 
 Maal Jettee Deebista ? 
 • Waaqayyoonis ta’e qophiiwwan inni karaa hafuuraa nuu godhe dinqisiifachuudhaan faarfaticharraa maal baranna ? 
 • Yeroo ammaatti jechoonni Haagee 2 : 7⁠rratti argaman raawwatamaa kan jiran akkamitti ? 
 • Yihowaan tajaajiltoonnisaa karaa bu’a qabeessa ta’een akka isa tajaajilan kan isaan hidhachiise akkamitti ? 
 • Gaarummaa Yihowaa dinqisiifachuuf maal gachuu dandeessa ? 
 Abbootiin Manaa Kiristos Mataa Ta’uusaa Amantanii Fudhachuudhaan Fakkeenyasaa Hordofaa 
 ‘ Kristos mataa warra dhiiraati . ’ — 1 QORONTOS 11 : 3 . 
 1 , 2 . ( a ) Namni tokko abbaa manaa gaarii ta’uunsaa kan gamaaggamamu maaliinidha ? 
 ( b ) Gaa’ela kan hundeesse Waaqayyo ta’uusaa hubachuun barbaachisaa kan ta’e maaliifi ? 
 NAMNI TOKKO abbaa manaa gaarii ta’uusaa kan madaaltu maaliini ? 
 Beekumsaafi jabina qaamaa qabaachuusaatiinii ? 
 Qarshii hedduu argachuu danda’uusaatiinii ? 
 Moo jaalalaafi gaarummaadhaan haadha manaafi ijoolleesaa kunuunsuusaatiini ? 
 Abbootiin manaa hedduun ilaalcha biyya lafaafi seera namootaa waan hordofaniif , jaalalaafi gaarummaadhaan haadha manaafi ijoolleesaanii hin kunuunsan . 
 Maaliif ? 
 Qajeelfama qaamni gaa’ela Hundeesse kennu waan hin beekneefi hojiirra hin oolchineefidha . 
 Qaamni kun Isa , ‘ lafee cinaachaa isa namicha keessaa fuudhe sanarraa erga dubartii tolchee booda gara namichatti fiduudhaan ’ gaa’ela jalqabsiisedha . — Uumama 2 : 21 - 24 . 
 Yesus Kiristos caqasa Macaafa Qulqulluu kana caqasuudhaan , gaa’ela kan hundeesse Waaqayyo ta’uusaa mormitoota barasaatti turaniif akkas jechuudhaan deebii kenneera : “ Waaqayyo inni jalqabatti isaan uume ‘ dhiiraa fi dubartii akka uume ’ hin dubbifnee ree ? 
 jedhe . 
 Itti dabalees , ‘ Sababii kanaaf dhiirri abbaa isaa fi haadha isaa in dhiisa haadha manaa isaattis in maxxana ; isaan lachanuus foon tokko in ta’u . ’ 
 Egaa isaan lama miti , foon tokko malee ; kanaafis waan Waaqayyo [ gaa’elaan ] walitti qabsiise , namni gargar hin baasin ! ” 
 Kanaaf , namni tokko gaa’ela gaarii qabaachuu yoo barbaade , gaa’ela kan hundeesse Waaqayyo ta’uusaa hubachuufi qajeelfama Macaafa Qulqulluu keessatti argamu hojiirra oolchuun barbaachisaa ta’uusaa beekuu qaba . 
 Abbaa Manaa Gaarii Ta’uuf Maal Gochuun Barbaachisaadha ? 
 3 , 4 . ( a ) Yesus waa’ee gaa’elaa beekumsa gaarii akka qabaatu kan isa gargaare maalidha ? 
 ( b ) Haati manaa Yesus isheen fakkeenyaan ibsamte eenyu ? 
 Abbootiin manaa haadhotii manaasaanii akkamitti kunuunsuu qabu ? 
 Abbaa manaa gaarii ta’uuf , wanta Yesus jedhe barachuufi wanta inni godhe hojiirra oolchuu qaba . 
 Yesus yeroo abbaan manaafi haati manaa jalqabaa uumamanis ta’e gaa’ela raawwatan waan tureef waa’ee gaa’elaa akka gaariitti beeka . 
 Yihowaan : “ Kottaa ! 
 Akka bifa keenyaatti , akka fakkaattii keenyaattis nama in umnaa ” jedheenii ture . 
 ( Uumama 1 : 26 ) Eeyyee , Waaqayyo kan itti dubbachaa ture , isa wanta hundumaa dura uumeefi ‘ isaa wajjin hojjechaa tureenidha . ’ 
 ( Fakkeenya 8 : 22 - 30 ) Yesus “ uumama hundumaa dura ” dhalate . 
 Inni ‘ jalqaba uumama Waaqayyoo , ’ [ 1899 ] yommuu ta’u , samiifi lafti utuu hin uumamin duras jira ture . — Qolosaayis 1 : 15 ; Mul’ata 3 : 14 . 
 Yesus “ hoolicha Waaqayyoo ” jedhameera ; akkasumas abbaa manaatti fakkeeffameera . 
 Yeroo tokko ergamaan Waaqayyoo : “ Kottu , ishee misirroo , haadha manaa hoolichaa sitti nan argisiisaa ” jedheera . 
 Maarree misirroon sun ykn haati manaasaa eenyu ? 
 “ Haadha manaa hoolichaa ” kan jedhaman , Kiristiyaanota amanamoo duuka buutota Kiristos warra hafuuraan dibamaniifi gara fuulduraatti isaa wajjin samiirratti bulchanidha . 
 Kanaaf , akkaataan Kiristos bartootasaa itti kunuunse , akkaataa abbootiin manaa haadhotii manaasaanii itti kunuunsuu qabaniif fakkeenya ta’a . 
 Yesus eenyuuf fakkeenya ta’a ? 
 Yesus duuka buutotasaa hundaatiif fakkeenya akka ta’u Macaafni Qulqulluun akkas jechuudhaan ibsa : “ Kristos immoo isiniif dhiphatee , faana isaa duukaa akka buutaniif fakkeenya isiniif kenneera . ” 
 ( 1 Pheexros 2 : 21 ) Keessumaa warra dhiiraatiif fakkeenya gaarii ta’a . 
 Macaafni Qulqulluun akkas jedha : “ Kristos mataa warra dhiiraa , abbaan manaa mataa haadha manaa , Waaqayyo mataa Kristos ta’uu isaa , akka beektan nan barbaada . ” 
 Kiristos mataa warra dhiiraa waan ta’eef abbootiin manaa fakkeenyasaa hordofuu qabu . 
 Kanaaf , maatiin gammachuu akka argatu yoo barbaadame seerri matummaa hojiirra ooluu qaba jechuudha . 
 Maatiin gammachuu kana akka argatu yoo barbaadame , abbootiin manaa kunuunsa Kiristos bartootasaa warra dibamoo haadha manaatti fakkeeffamaniif godhe hojiirra oolchuu qabu . 
 Rakkoowwan Gaa’ela Keessatti Uumaman Hiikuun Kan Danda’amu Akkamitti ? 
 Abbootiin manaa haadhotii manaasaanii wajjin akkamitti jiraachuu qabu ? 
 Biyya lafaa isa jeequmsaan guutame kana keessatti , keessumaa abbootiin manaa , obsa jaalalaafi seerawwan qajeelummaarratti hundaa’an hordofuuf jabina Yesus argisiise hojiirra oolchuudhaan fakkeenyasaa hordofuu qabu . 
 Fakkeenya Yesus nuu kaa’e ilaalchisee Macaafni Qulqulluun akkas jedha : “ Dhiirota nana , dubartoota keessaniif beekaatii wajjin jiraadhaa ! ” 
 Akkuma Yesus rakkoowwan isarra ga’an beekumsaan hiike , abbootiin manaas rakkoowwan gaa’ela keessatti uumaman beekumsaan hiikuu qabu . 
 Inni eenyuyyuu caalaatti rakkoowwan gurguddaan kan isarra ga’an yommuu ta’u , kanaaf kan itti gaafataman Seexana , hafuurota hamoofi biyya lafaa isa hamaa kana ta’uusaanii beeka ture . 
 Yesus rakkinni isarra ga’e matumaa isa hin dinqisiifne ; abbaan manaafi haati manaas ‘ jireenyasaaniitti rakkinni yoo isaan argate ’ dinqisiifachuu hin qaban . 
 Macaafni Qulqulluun rakkinni akkasii namoota hiriyaa gaa’elaa qabanirra akka ga’u ibsa . — 1 Qorontos 7 : 28 . 
 7 , 8 . ( a ) Beekumsaan haadhotii manaa wajjin jiraachuun maalfaa dabalata ? 
 ( b ) Haadhotiin manaa ulfina argachuu kan qaban maaliifi ? 
 Macaafni Qulqulluun abbootiin manaa haadhotii manaa keessaniif “ beekaatii wajjin jiraadhaa ! . . . akka gar tokko dhagna keessanii isa dadhabaatti ulfina kennaaf ” jedha . 
 Akka Macaafni Qulqulluun raajiidhaan dubbateefi dhiironni hedduun godhan , abbaan manaa tokko haadha manaasaa gara jabinaan cunqursuudhaan utuu hin ta’in , ishee kabajuudhaan surraa Waaqayyoo argachuu danda’a . 
 ( Uumama 3 : 16 ) Akka qabeenya gati - jabeessaatti ishee ilaala malee , matumaa humnasaatti fayyadamee ishee hin miidhu . 
 Kanaa mannaa , fedhiishee tilmaama keessa galchuudhaan yeroo hundumaa kabajaafi ulfinaan ishee kunuunsa . 
 Abbootiin manaa haadhotii manaasaaniitiif ulfina kennuu kan qaban maaliifi ? 
 Macaafni Qulqulluun : “ Walii wajjin jireenya isa tola isiniif kennamutti galuuf waan jirtaniif , kadhanni keessan gufuu argatee akka hin ittifamnetti ” jechuudhaan deebii kenna . 
 Abbootiin manaa , Yihowaan dhiira Isa waaqeffatu dubartii Isa waaqeffatturra caalchisee akka hin ilaalle hubachuu qabu . 
 Dubartoonni surraa Waaqayyoo argatan warra dhiiraa wajjin badhaasa jireenya bara baraa kan argatan yommuu ta’u , baay’eensaaniimmoo bakka “ dhiira yookiis dubartii ” jechuun hin jirretti , jechuunis samiirratti jireenya bara baraa argatu . 
 Kanaaf , abbootiin manaa , namni tokko Waaqayyo biratti fudhatama akka argatu kan isa godhu , dhiira ykn durba , abbaa manaa , haadha manaa ykn ijoollee ta’uusaa utuu hin ta’in , amanamaa ta’uusaa qofa akka ta’e hubachuu qabu . — 1 Qorontos 4 : 2 . 
 ( a ) Akka Phexros jedhetti , abbootiin manaa haadhotii manaasaaniitiif ulfina kennuu kan qaban maaliifi ? 
 ( b ) Yesus dubartootaaf ulfina akka kennu kan argisiise akkamitti ? 
 Abbootiin manaa haadhotii manaasaaniitiif ulfina kennuunsaanii barbaachisaa akka ta’e jecha Phexros , “ kadhanni keessan gufuu argatee akka hin ittifamnetti ” jechuudhaan barreesserraa hubachuun ni danda’ama . 
 Sababa kanaan kadhanni nama tokkoo ittifamuunsaa baay’ee nama sodaachisa ! 
 Abbootiin manaa haadhotii manaasaanii kabajuu dhiisuunsaanii akkuma tajaajiltoota Waaqayyoo bara duriitti turaniifi dantaa hin qabne tokko tokkorra ga’ee ture , kadhannaansaanii akka ittifamu gochuu danda’a . 
 ( Faaruu Ermiyaas 3 : 43 , 44 ) Kanaaf , Kiristiyaanonni abbootii manaa ta’anis ta’e , fuudhuu barbaadan , akkaataa Yesus dubartootaaf kabaja itti kenne qorachuunsaanii gaariidha . 
 Yesus isaa wajjin akka tajaajilaniif dubartoota simachuusaarrayyuu , gaarummaafi ulfinaan isaan kunuunsa ture . 
 Yeroo tokko , wanta nama ajaa’ibsiisu warra dubartiitiif ibsuudhaan isaanimmoo warra dhiiraatti akka himan ajajeera . — Maatewos 28 : 1 , 8 - 10 ; Luqaas 8 : 1 - 3 . 
 Fakkeenya Keessumaa Abbootii Manaatiif Ta’u 
 10 , 11 . ( a ) Abbootiin manaa keessumaa fakkeenya Yesus barachuu kan qaban maaliifi ? 
 ( b ) Abbootiin manaa haadhotii manaasaanii akka jaallatan akkamitti argisiisuu qabu ? 
 Akkuma olitti ibsame , Macaafni Qulqulluun walitti dhufeenya abbaan manaa haadha manaasaa wajjin qabu , walitti dhufeenya Kiristos “ misirroo ” ykn duuka buutotasaa warra dibamoo waliin qabuu wajjin wal fakkeessa . 
 Macaafni Qulqulluun : “ Kristos mataa waldaa kristiyaanaa akkuma ta’e , abbaan manaas mataa haadha manaa ti ” jedha . 
 Jechoonni kun abbootiin manaa Kiristos duuka buutotasaatiif mataa ykn geggeessituu akkamii akka ta’e akka qoratan isaan kakaasuu qabu . 
 Abbootiin manaa , fakkeenya Kiristos gumiidhaaf godhe hordofuudhaan haadhotii manaasaaniitiif qajeelfama kennuu , jaallachuufi kunuunsuu kan danda’an yoo kana godhan qofadha . 
 Macaafni Qulqulluun : “ Kristos akkuma waldaa kristiyaanaa jaallate , waldaadhaafis dabarsee of kenne , akkasuma abbaan manaas haadha manaa isaa haa jaallatu ! ” 
 jechuudhaan Kiristiyaanota gorsa . 
 Efesoon boqonnaa afurirratti , “ waldaan kristiyaanaa ” “ dhagna Kristos ” jedhameera . 
 Qaamni fakkeenyaan ibsame kun buusaa adda addaa saala lamaanii kan qabate yommuu ta’u , hundisaaniiyyuu dhagni sirriitti hojiisaa akka hojjetu kan gargaaranidha . 
 Yesus : “ Mataa waldaa kristiyaanaa isa dhagna isaa jedhamee waamamee ti . ” — Efesoon 4 : 12 ; Qolosaayis 1 : 18 ; 1 Qorontos 12 : 12 , 13 , 27 . 
 Yesus warra fakkeenyaan dhagnasaa jedhaman akka jaallatu kan argisiise akkamitti ? 
 Yesus “ waldaa ” isa buusaa dhagnasaatti fakkeeffameef kunuunsa gochuudhaan akka isaan jaallatu argisiiseera . 
 Fakkeenyaaf , yeroo duuka buutonnisaa dadhabanii turanitti : “ Isin duwwaan anaa wajjin gara iddoo qoofniitti ba’aa , takkas boqodhaa ” isaaniin jedheera . 
 Yesus ajjeefamuusaa sa’aatii muraasa dura ilaalcha inni isaaniif qabu , bartootasaa keessaa inni tokko akkas jechuudhaan barreesseera : “ Kan isaa [ fakkeenyaan buusaa dhagna isaa ] warra ta’an akkuma jaallate , hamma dhumaatti jaalala guutuu isaan argisiise . ” 
 Abbootiin manaa haadhotii manaasaanii akkamitti kunuunsuu akka qaban Yesus fakkeenya gaarii kaa’eera . 
 Abbootiin manaa haadhotii manaasaanii akka jaallatan gorsa akkamiitu kennameef ? 
 Phaawulos , abbootiin manaa fakkeenya Yesus hordofuusaanii akka itti fufan akkas jechuudhaan gorseera : “ Abbaan manaa akkuma dhagna ofii isaa jaallatutti , haadha manaa isaa jaallachuun in ta’aaf ; namni haadha manaa isaa jaallatu ofii isaa in jaallata . 
 Namni foon isaa in soora , in dhimmaaf malee , takkaa foon isaa jibbee hin beeku ; Kristosis waldaadhaaf akkasuma godhe . 
 Dubbiin kun isinis immoo in ilaala ; tokkon tokkon abbaa manaa akkuma kanatti haadha manaa isaa akka ofii isaatiitti haa jaallatu . ” — Efesoon 5 : 28 , 29 , 33 . 
 Abbaan manaa qaamasaa isa gonkummaa hin qabne akkamitti kunuunsa ? 
 Kunimmoo haadha manaasaatiif kunuunsa akkamii gochuu akka qabu argisiisa ? 
 Mee jechoota Phaawulosirratti yaadi . 
 Namni sammuu fayyaa qabu tokko utuu beekuu qaamasaa miidhaa ? 
 Namni gufate tokko , isatu na gufachiise jechuudhaan qubasaa rukutaa ? 
 Matumaa hin rukutu ! 
 Abbaan manaa tokko hiriyootasaa biratti of salphisaa ? 
 Yookiin waa’ee dadhabbiisaa kaasuudhaan of hamataa ? 
 Matumaa kana hin godhu ! 
 Abbaan manaa tokko haati manaasaa yoo dogoggorte ishee arrabsuunsaa ykn kanarras darbee ishee rukuchuunsaa sirriidhaa ? 
 Abbootiin manaa wanta isaan gammachiisu qofa utuu hin ta’in , wanta haadhotii manaasaaniis gammachiisu gochuu qabu . — 1 Qorontos 10 : 24 ; 13 : 5 . 
 ( a ) Yesus yeroo duuka buutonnisaa dadhabbina argisiisan maal godhe ? 
 ( b ) Fakkeenyasaarraa barumsa akkamii argachuu dandeenya ? 
 Mee Yesus galgala du’asaa dura turetti yeroo duuka buutonnisaa dadhabbina argisiisanitti isaaniif akka yaadu akkamitti akka argisiise haa ilaallu . 
 Duuka buutonnisaa deddeebisanii akka kadhatan isaanitti himuyyuu , ashaakiltii Getesemaanee keessatti yeroo sadii utuu rafanii isaan arge . 
 Achiis akkuma tasaa loltoonni isaan marsan . 
 Yesusis : “ Eenyuun barbaaddu ? ” 
 isaaniin jedhe . 
 Isaanis : “ Yesus namicha biyya Naazireet ” jedhan , Yesusis deebisee “ Innoo , ana ” jedhe . 
 Yesus ‘ yeroon inni itti ajjeefamu ga’uusaa ’ waan beekeef : “ Kanaaf ana barbaaddu yoo ta’e , isaan kana dhiisaa , haa dhaqan ” jedhe . 
 Yesus duuka buutotasaa ykn misirrootasaa warra fakkeenyaan ibsamaniif utuu hin yaadin hafee hin beeku ; akkasumas karaa isaan rakkina keessaa itti ba’an isaaniif qopheessa ture . 
 Abbootiin manaa , Yesus duuka buutotasaa akkamitti akka kunuunse qoruudhaan , seera bu’uuraa haadhotii manaasaanii itti kunuunsuu qaban argachuu danda’u . — Yohannis 18 : 1 - 9 ; Maarqos 14 : 34 - 37 , 41 . 
 Jaalalli Yesus Miirarratti Qofa Kan Hundaa’e Miti 
 Yesus Maartaadhaaf ilaalcha akkamii qaba ture ? 
 Haata’u malee sirreeffama kan kenneef akkamitti ? 
 Macaafni Qulqulluun , yeroo baay’ee manasaaniitti warra isa simachaa turan : “ Yesus immoo Maartaa fi obboleettii ishee , Alaazaarinis in jaallata ture ” jedha . 
 Haata’u malee , Maartaan nyaata qopheessuurratti xiyyeeffachuudhaan karaa hafuuraa barumsa isarraa argattu dhabaa akka jirtu waan beekeef , Yesus isheedhaaf gorsa kennuurraa duubatti hin jenne . 
 “ Yaa Maartaa , yaa Maartaa , ati in yaaddofta , waan baay’eettis hammacamta . 
 Kan barbaachisu waan tokkicha ” jedheen . 
 Yesus Maartaa waan jaallatuuf gorsa inni kenneef fudhachuuf akka itti hin ulfaanne homaa hin shakkisiisu . 
 Haaluma wal fakkaatuun , abbootiin manaa gaarummaadhaan , jaalalaafi jechoota gaarii filachuudhaan haadhotii manaasaanii kunuunsuu qabu . 
 Haata’u malee , yeroo sirreeffamni barbaachisutti akkuma Yesus godhe dhoksaa malee isaanitti himuu qabu . 
 17 , 18 . ( a ) Phexros Yesusiin kan gorse akkamitti ture ? 
 Innoo sirreeffama argachuu kan isa barbaachise maaliifi ? 
 ( b ) Abbaan manaa itti gaafatamummaa akkamii qaba ? 
 Yeroo garabiraattimmoo Yesus gara Yerusaalem dhaquudhaan “ harka maanguddootaatiin , harka luboota warra angafootaa fi barsiisota seeraatiin guddaa dhiphachuun , ajjeefamuun , guyyaa sadaffaattis du’aa kaafamuun akka isa irra jiru ” ergamootasaatti hime . 
 Yeroo kanatti Phexros garuu gara bukkeetti isa qabuudhaan : “ Waaqayyo si haa oolchu ! 
 Kun si irratti dhufuun hin ta’uuf ” jechuudhaan isa gorsuutti ka’e . 
 Kanarraa hubachuun akka danda’amutti ilaalchi Phexros miirarratti qofa kan hundaa’e ture . 
 Yeroo kanatti Phexrosiif sirreeffamni kennamuu qaba ture . 
 Kanaaf Yesus : “ Na duraa turi Seexana nana ! 
 Ati gufuu anatti taate , ati kan namootaa malee kan Waaqayyoo hin yaaddu ” jedheen . — Maatewos 16 : 21 - 23 . 
 Yesus rakkinni isarra ga’uunsaafi ajjeefamuunsaa jaalala Waaqayyoo akka ta’e ibseef . 
 ( Faarfannaa 16 : 10 ; Isaayaas 53 : 12 ) Kanaaf , Phexros Yesusiin gorsuunsaa sirrii hin turre jechuudha . 
 Eeyyee , akkuma nuti darbee darbee sirreeffamni cimaan nu barbaachisu , Phexrosis sirreeffamni cimaan isa barbaachisee ture . 
 Abbaan manaas mataa maatii waan ta’eef , haadha manaasaa dabalatee maatiisaa sirreessuuf aboofi itti gaafatama qaba . 
 Sirreeffamni cimaan kennamuu kan qabu ta’us , sirreeffamni kun gaarummaafi jaalalaan kennamuu qaba . 
 Yesus , ilaalchasaa akka sirreessu Phexrosiin akkuma gargaare , darbee darbee abbootiin manaa haadhotii manaasaanii gargaaruu qabu . 
 Fakkeenyaaf , akkaataan uffannaa ykn miidhaginaashee gorsa Caaffata Qulqullaa’oorratti kennamerraa faallaa yoo ta’e , abbaan manaa gaarummaadhaan sirreeffama akka gootu isheetti himuunsaa barbaachisaadha . — 1 Phexros 3 : 3 - 5 . 
 Abbootiin Manaa Obsa Qabaachuunsaanii Barbaachisaadha 
 19 , 20 . ( a ) Waldhabiinsi ergamoota Yesus gidduutti ka’e maal ture ? 
 Yesus waldhabiinsa kanaaf furmaata kan kenne akkamitti ? 
 ( b ) Carraaqqiin Yesus hammam bu’a qabeessa ture ? 
 Dogoggorri cimaan yoo uumame , abbootiin manaa gorsi gaarummaadhaan kennan atattamaan bu’aa argamsiisuu qaba jedhanii eeguu hin qaban . 
 Yesus ilaalcha ergamootasaa sirreessuun yeroo baay’ee carraaqqii cimaa gochuu isa gaafateera . 
 Fakkeenyaaf , yeroo Yesus ajjeefamuunsaa ga’ee turetti bartootasaa gidduutti wal morkiin uumamee ture . 
 Isaan keessaa guddaan eenyu akka ta’e ilaalchisee wal falmanii turan . 
 Utuu baay’ee hin turin yeroo lammaffaadhaaf dhimma kanarratti erga wal falmanii booda , Yesus ayyaana Faasikaa isa dhumaa isaanii wajjin kabajuuf qophii godhe . 
 Yeroo sanatti , isaan keessaa eenyuyyuu hojii gad aanaafi yeroo sanatti beekamaa ture , jechuunis miilla warra kaanii isa awwaara uffate dhiquuf kan of qopheesse hin turre . 
 Yesus garuu kana godheera . 
 Achiis , ‘ ani fakkeenya isiniif ta’eera ’ jedheen . — Yohannis 13 : 2 - 15 . 
 Yeroo baay’ee abbootiin manaa gad of deebisan akkasii , deggersaafi gargaarsa haadhotii manaasaanii argatu . 
 Haata’u malee , obsi barbaachisaadha . 
 Guyyuma ayyaana Faasikaa galgala , isaan keessaa guddaan eenyu akka ta’e wal falmiin ergamoota gidduutti ka’eera . 
 Ilaalchaafi amala ofiirratti jijjiirama gochuun yeroo fudhata . 
 Ta’us , akkuma ergamoota Yesus , kana gochuun yeroo booda kan bu’aa argamsiise ta’uunsaa kan nama gammachiisu mitii ? 
 Yeroo haalli rakkisaan baay’ate kanatti , abbootiin manaa maal akka yaadataniifi maal akka godhan gorfamaniiru ? 
 Yeroo ammaatti , gaa’elli yeroo kamiyyuu caalaa balaarra bu’eera . 
 Namoonni hedduun waadaa gaa’elaaf galan hin eegan . 
 Kanaaf , abbootiin manaa haala itti gaa’elli hundaa’erratti xiinxaluu qabu . 
 Gaa’ela kan hundeesseefi kan jalqabsiise Waaqa keenya isa nu jaallatu , jechuunis Yihowaa ta’uusaa yaadadhaa . 
 Ilmisaa Yesus Furii ta’uudhaan akka nu Fayyisu qofa utuu hin ta’in , fakkeenya abbootiin maanaa hordofuu qaban akka ta’utti nuu kenneera . — Maatewos 20 : 28 ; Yohannis 3 : 29 ; 1 Phexros 2 : 21 . 
 Maal Jettee Deebista ? 
 • Gaa’ela kan hundeesse eenyu akka ta’e beekuun keenya barbaachisaa kan ta’e maaliifi ? 
 • Abbootiin manaa haadhotii manaasaanii akka jaallatan kan gorfaman karaawwan kamiini ? 
 • Abbootiin manaa haadhotii manaasaaniirratti matummaa Kiristos argisiisee wajjin wal fakkaatu akka argisiisan kan isaan gargaaru , Kiristos bartootasaatiif kunuunsa akkamii gochuusaati ? 
 Haadhotiin Manaa Abbootii Manaa Keessaniif Ulfina Kennaa 
 ‘ Haati manaa abbaa manaasheetiif haa abboomamtu ! ’ — EFESOON 5 : 22 . 
 Yeroo baay’ee abbaa manaatiif ulfina kennuun rakkisaa kan ta’u maaliifi ? 
 BIYYOOTA HEDDUUTTI , dhiirriifi durbi tokko yommuu wal fuudhan misirroon sun abbaa manaasheetiif akka ulfina kennitu waadaa galti . 
 Haata’u malee , haalli abbootiin manaa haadhotii manaasaanii itti qaban waadaa kana eeganii jiraachuun rakkisaa ykn salphaa akka ta’u gochuu danda’a . 
 Gaa’elli jalqabnisaa gaarii ture . 
 Waaqayyo lafee cinaacha nama isa jalqabaa jechuunis Addaam keessaa fuudhee dubartii uume . 
 Addaam : “ Isheen kun lafeen ishee lafee koo keessaa , foon ishees foon koo irraa fuudhame ” jechuudhaan gammachuusaa ibse . — Uumama 2 : 19 - 23 . 
 Yeroo dhihoodhaa asitti iddoo dubartoonni gaa’ela keessatti qabaniifi ilaalcha gaa’elaaf qabanirratti jijjiiramni akkamii godhameera ? 
 Gaa’elli jalqabnisaa gaarii ta’us , sochiin bilisummaa dubartootaa jedhamuufi dubartoota hacuuccaa warra dhiiraa jalaa baasu bara 1960 keessa Yuunaayitid Isteetsitti jalqabame . 
 Yeroo sanatti abbootiin manaa maatiisaanii dhiisanii adeeman 300 keessaa 1 qofa ta’aniyyuu , dhuma bara 1960⁠tti lakkoofsi kun 100 keessaa 1 ta’ee ture . 
 Yeroo ammaatti dubartoonni warra kaan arrabsan , tamboo xuuxaniifi amala addaggummaa raawwatan lakkoofsisaanii warra dhiiraa wajjin kan wal qixxaate fakkaata . 
 Dubartoonni kana gochuunsaanii gammachuu isaaniif argamsiiseeraa ? 
 Matumaa . 
 Biyyoota tokko tokkotti namoota fuudhan ykn heeruman keessaa walakkaansaanii wal hiiku . 
 Sochii dubartoonni tokko tokko gaa’elasaanii sirreessuuf godhan fooyya’iinsa argamsiisemoo caalaatti akka badaa adeemu godhe ? — 2 Ximotewos 3 : 1 - 5 . 
 Rakkina gaa’ela keessatti uumamaa jiruuf bu’uurrisaa maalidha ? 
 Hundeen rakkina kanaa maalidha ? 
 Rakkinni kun erga Hewwaan ergamaa hamaa “ bofni bara durii , inni Diiyaabilos , Seexanas jedhame ” ishee gowwoomsee jalqabee kan jirudha . 
 Seexanni wanta Waaqayyo barsiisu akka tuffatan godhe . 
 Fakkeenyaaf , Seexanni gaa’elli kan nama hidhu , akkasumas rakkisaa ta’ee akka namootatti mul’atu godheera . 
 Meeshaalee sab - qunnamtii biyya lafaatti fayyadamuudhaan , qajeelfamni Waaqayyo kennu loogiirratti kan hundaa’eefi kan yeroon itti darbe fakkeessee olola sobaa oofa . 
 Haata’u malee , yaada gaarii qabaachuudhaan dhimma kana yoo xiinxalle , itti gaafatama haati manaa qabdu ilaalchisee wanti Dubbiin Waaqayyoo jedhu sirriifi hojiirra ooluu kan danda’u ta’uusaa hubanna . 
 Akeekkachiisa Warra Gaa’ela Raawwachuu Barbaadaniif Kenname 
 4 , 5 . ( a ) Durbi tokko heerumuushee dura of eeggannoo gochuunshee barbaachisaa kan ta’e maaliifi ? 
 ( b ) Durbi tokko heerumaaf waliigaluushee dura maal gochuu qabdi ? 
 Macaafni Qulqulluun akeekkachiisa qabateera . 
 Biyya lafaa Seexanni seerratu keessatti namoonni gaa’ela gaarii qabanillee , “ rakkinni ” akka isaan mudatu dubbata . 
 Kanaaf , gaa’elli qophii Waaqayyoo yoo ta’ellee , Macaafni Qulqulluun namoonni gaa’ela raawwachuu barbaadan of eeggannoo akka godhan akeekkachiisa . 
 Barreessaan Macaafa Qulqulluu tokko hafuura qulqulluutiin geggeeffamee , dubartii abbaan manaa irraa du’eefi heerumuu dandeessu ilaalchisee ‘ yoo heerumuu dhiifte caalaa gammachuu argatti ’ jechuudhaan ibseera . 
 Yesusis namoonni ‘ fudhachuu danda’an ’ qeentee ta’anii akka jiraatan jajjabeesseera . 
 Haata’u malee , namni tokko fuudhuu ykn heerumuu yoo barbaade , “ nama amanetti ” jechuunis nama of murteessee cuuphamuudhaan Yihowaa waaqeffatutti haa ta’u malee fuudhuu ykn heerumuu danda’a . — 1 Qorontos 7 : 28 , 36 - 40 ; Maatewos 19 : 10 - 12 . 
 Macaafni Qulqulluun ‘ dubartiin heerumte tokko , seeraan abbaa manaasheetti hidhamteetti ’ jechuudhaan akeekkachiisuunsaa , nama itti heerumtu of eeggannoodhaan filachuu akka qabdu argisiisa . 
 ‘ Seera isa ittiin abbaa manaa ishee sanatti hidhamteettii hiikamuu ’ kan dandeessu , yoo abbaan manaashee du’e ykn ejja raawwate qofadha . 
 Jalqabarratti akka wal arganiin wal jaallachuun gaarii fakkaatus , wanti kun gaa’ela gaarii qabaachuuf ga’aadha jechuu miti . 
 Kanaaf durbi qeentee taate tokko , ‘ Seera nama kanaa jalatti buluu nan fedhaa ? ’ 
 jettee of gaafachuu qabdi . 
 Dhimma kanarratti yaaduun barbaachisaa kan ta’u , erga heerumtee booda utuu hin ta’in isa dura ta’uu qaba . 
 Yeroo ammaatti shamarran hedduun murtoo akkamii gochuu danda’u ? 
 Kunoo barbaachisaa kan ta’e maaliifi ? 
 Yeroo ammaatti biyyoota hedduutti , durbi tokko gaaffii heerumaaf isheedhaa dhihaatu fudhachuu ykn diduu dandeessi . 
 Haata’u malee , dubartiin tokko gaa’elasheerraa jaalalaafi walitti dhufeenya gaarii qabaachuuf fedhiin isheen qabdu cimaa waan ta’eef , filannaa sirrii gochuun ishee rakkisuu danda’a . 
 Barreessaan tokko akkas jedheera : “ Gaa’ela raawwachuufii tabba ba’uu dabalatee waan tokko gochuu yeroo barbaannu , wanti hundinuu gaarii akka ta’e yaaduu keenyarrayyuu , wanta dhaga’uu barbaannu qofa xiyyeeffannaadhaan dhaggeeffanna . ” 
 Namni tokko utuu itti hin yaadin tabba ba’uuf murtoo gochuunsaa lubbuusaa isa dhabsiisuu danda’a ; haaluma wal fakkaatuun hiriyaa gaa’elaa sirrii hin taane filachuunis balaadhaaf nama saaxiluu danda’a . 
 Hiriyaa gaa’elaa barbaachuu ilaalchisee gorsi gaarii akkamii kennameera ? 
 Durbi tokko seera nama abbaa manaashee ta’uuf gaaffii isheedhaa dhiheesse jala galuun maalfaa akka dabalatu hubachuu qabdi . 
 Waggoota murtaa’an dura durbi biyya Hindi tokko akkas jechuudhaan dubbatteetti : “ Warri keenya umrii dheeraa kan qabaniifi ogeeyyii waan ta’aniif , akka keenya dafanii hin gowwooman . . . . 
 Ani garuu salphaadhumatti dogoggora hojjechuu nan danda’an ture . ” 
 Gargaarsi warra keenyaa ykn namoonni kaan nuu godhan baay’ee barbaachisaadha . 
 Namni tokko dargaggoonni abbaafi haadha nama gaa’elaaf barbaadan sana akka gaariitti beekuuf carraaqqii akka godhan , namni kun abbaafi haadhasaa akkasumas miseensota maatiisaa warra kaanii wajjin walitti dhufeenya akkamii akka qaban hubachuunsaanii gaarii ta’uusaa gorseera . 
 Yesus Akka Abboomamu Kan Argisiise Akkamitti ? 
 8 , 9 . ( a ) Yesus Waaqayyoof abboomamuudhaaf ilaalcha akkamii qaba ture ? 
 ( b ) Abboomamuun bu’aa akkamii argamsiisa ? 
 Abboomamuun rakkisaa ta’uyyuu , haadhotiin manaa akkuma Yesus godhe amala kana akka ulfinaatti ilaaluu qabu . 
 Waaqayyoof abboomamuunsaa mukarratti fannifamee du’uu dabalatee rakkina kan isatti fidu ta’uyyuu , kana gochuudhaan gammachuu argateera . 
 Macaafni Qulqulluun : “ Abbaan manaa mataa haadha manaa , Waaqayyo mataa Kristos ” waan jedhuuf , dubartoonni fakkeenya Yesus hordofuu qabu . 
 Dubartoonni olaantummaa warra dhiiraa jalatti jiraachuu kan jalqaban erga heerumanii booda qofa miti . 
 Macaafni Qulqulluun dubartiin tokko heerumtes heerumuu baattes , namoota karaa hafuuraa ga’eessota ta’aniifi gumii Kiristiyaanaa olaantummaadhaan to’ataniif abboomamuu qabdi jedha . 
 Dubartoonni namoota akkasiitiif abboomamuudhaan qajeelfama Waaqayyoo yommuu hojiirra oolchan , ergamoota Waaqayyoo warra jaarmiyaa Yihowaa keessatti argamaniif fakkeenya ta’u . 
 Kana malees , dubartoonni dulloomaniifi heeruman fakkeenya gaarii ta’uufi yaada gaarii kennuudhaan , ‘ dubartoonni warri gara ijoollee ta’an abbootii manaasaanii akka jaallatan ’ barsiisuu danda’u . — Tiitos 2 : 3 - 5 . 
 Yesus abboomamuu ilaalchisee fakkeenya kan ta’u akkamitti ? 
 Yesus abboomamuun bu’aa akkamii akka qabu hubateera . 
 Yeroo tokko , Phexros abbootii taayitaaf gibira akka kaffalu itti himuusaarrayyuu , ofiisaatiifis ta’e Phexrosiif qarshii gibiraa qopheessee ture . 
 Yeroo booda Phexros : “ Gooftaadhaaf jedhaatii harka warra aboon kennameefii jala of galchaa ” jechuudhaan barreesseera . 
 Yesus eenyuyyuu caalaatti kan abboomame ta’uusaa Macaafni Qulqulluun akkas jechuudhaan ibseera : “ Inni ulfina sana gad dhiisee , akka waan tokkotti hin galle of godhe ; bifa garbummaa in fudhate ; fakkaattii namummaatiin in dhalate , waan hundumaanis nama ta’ee argame . 
 Inni gad of deebisee , hamma du’aatti , hamma fannifamee du’utti iyyuu abboomamaa ta’e . ” — Filiphisiiyus 2 : 5 - 8 . 
 Phexros haadhotiin manaa abbootii manaasaanii warra hin amanneefillee akka abboomaman kan jajjabeesse maaliifi ? 
 Namoonni aangoo qaban amala gaarii kan hin qabne ta’aniyyuu , Kiristiyaanonni , isaaniif abboomamuu akka qaban Phexros akkas jechuudhaan ibseera : “ Isin kana gochuudhaaf waamamtaniittu ; Kristos immoo isiniif dhiphatee , faana isaa duukaa akka buutaniif fakkeenya isiniif kenneera . ” 
 Phexros , Yesus hammam akka dhiphateefi abboomamuudhaan jabaatee akka dhaabate erga ibsee booda , haadhotii manaa abbootii manaa hin amanne qaban akkas jechuudhaan jajjabeesseera : “ Akkasumas isin dubartoota nana , warra dhiiraa keessaa kaan dubbii Waaqayyoo hin amanne yoo ta’an iyyuu , isin waan tokko utuu hin dubbatin , amala isin warri haadhota manaa isaanii taatan argisiiftaniin akka mo’amanitti , abboota manaa keessaniif abboomamaa ! 
 Isaan amala keessan isa qullaa’aa fi isa sodaa Waaqayyoo argisiisu in argu . ” — 1 Phexros 3 : 1 , 2 . 
 Yesus abboomamuunsaa bu’aa akkamii argamsiise ? 
 Namni tokko utuu itti ga’isamuufi utuu arrabsamuu abboomamuunsaa akka dadhabbiitti ilaalamuu danda’a . 
 Haata’u malee Yesus dhimma kana akkasitti hin ilaalle . 
 Phexros : “ Inni yommuu arrabsame deebisee hin arrabsine ; . . . warra isa dhiphisan hin doorsifne ” jechuudhaan barreesseera . 
 Saamtuu isa cinatti fannifameefi angafa dhibbaa yommuu Yesus ajjeefame arge dabalatee , namoonni yeroo Yesus dhiphatu argan tokko tokko amantoota ta’aniiru . 
 Haaluma wal fakkaatuun , Phexros abbootiin manaa haadhotii manaasaanii miidhaa turan , haadhotiin manaasaanii akka isaaniif abboomaman yommuu hubatan Kiristiyaanota akka ta’an ibseera . 
 Yeroo ammaatti wantoonni kun raawwatamaa akka jiran ragaawwan hedduu caqasuun ni danda’ama . 
 Haadhotiin Manaa Amala Gaarii Argisiisuudhaan Abbootii Manaasaanii Mo’uu Kan Danda’an Akkamitti ? 
 13 , 14 . 
 Abbootii manaa hin amanneef abboomamuun bu’a - qabeessa kan ta’e akkamitti ? 
 Haadhotiin manaa amala Kiristos qabuu wajjin wal fakkaatu argisiisuudhaan abbootii manaasaanii mo’uu danda’aniiru . 
 Walga’ii koonyaa Dhugaa Baatota Yihowaa dhiheenya kana godhamerratti , abbaan manaa tokko haadha manaasaa ilaalchisee akkas jedheera : “ Ishee kunuunsuu ilaalchisee nama gadhee akkan ture natti dhaga’ama . 
 Ta’us isheen baay’ee na kabajji turte . 
 Matumaa na tuffattee hin beektu . 
 Amantaashee akkan fudhadhu dhiibbaa narratti gootee hin beektu . 
 Jaalalaan na kunuunsiti turte . 
 Yeroo walga’iiwwan gurguddaarratti argamuu barbaaddu nyaata naa qopheessuufi dursitee hojii mana keessaa xumuruuf carraaqqii cimaa gooti . 
 Amalli isheen argisiiftu Macaafa Qulqulluudhaaf fedhii akkan qabaadhu na kakaase . 
 Kanaan kan ka’es amma Dhugaa Baatuu ta’eera ! ” 
 Eeyyee , abbaan manaa kun dubbii tokko malee amala gaarii haati manaasaa argisiisteen ‘ mo’ameera . ’ 
 Akkuma Phexros jedhe , wanti bu’aa gaarii argamsiisu wanta haati manaa dubbattu utuu hin ta’in wanta isheen gootudha . 
 Yaanni kun dhugaa ta’uunsaa haadha manaa Macaafa Qulqulluu qayyabachuufi walga’iirratti argamuuf murtoo goote tokkorratti argameera . 
 Abbaan manaashee , “ Agnas , karaa balbala sanaa yoo baate , as hin deebi’in ! ” 
 jechuudhaan ishee akeekkachiise . 
 Isheenis karaa “ balbala sanaa ” utuu hin ta’in karaa balbala garabiraa adeemte . 
 Guyyaa walga’ii lammaffaatti “ Yommuu deebitee dhuftu asitti nanargitu ” jechuudhaan ishee doorsise . 
 Akkuma jedhe yeroo walga’iidhaa dhuftu abbaan manaashee mana hin turre , guyyaa sadiif gara manaatti hin deebine . 
 Yeroo inni dhufettis , “ Nyaata sii dhiheessuu ? 
 jettee gaarummaadhaan isa gaafatte . 
 Agnas matumaa amanamummaa Yihowaadhaaf qabdu hin hir’isne . 
 Yeroo booda abbaan manaashee Macaafa Qulqulluu qayyabachuu jalqabe ; achiis erga of murteessee booda , ilaaltuu olaanaa itti gaafatamummaa hedduu qabu ta’uudhaan tajaajileera . 
 Haadhotiin manaa Kiristiyaanota ta’an maaliin ‘ akka of kuulan ’ gorfamaniiru ? 
 Phexros , amala haadhotiin manaa olitti ibsaman kun argisiisan dinqisiifachuudhaan kan dubbate yommuu ta’u , amalli “ of kuuluu ” jedhame kun “ mataa tolfachuudhaan ” ykn “ uffata ba’eessa uffachuudhaan ” xiyyeeffannaa warra kaanii harkisuu akka hin taane ibseera . 
 Kanaa mannaa Phexros akkas jedheera : “ Of kuuluun keessan inni hin badne keessa namummaa keessanii isa dhokataadhaan haa ta’u ! 
 Kunis hafuura garraamummaa fi gabii isa Waaqayyo duratti guddaa gati - jabeessa ta’e sanaan haa mul’atu ! ” 
 Hafuurri kun akkaataa dubbii keenyaafi amala keenyaan malee , mormii dhiheessuufi wanti baay’een akka nuuf godhamu gaafachuudhaan kan argamu miti . 
 Kanaaf , haati manaa Kiristiyaana taate abbaa manaasheetiif akka abboomamtu argisiisti . — 1 Phexros 3 : 3 , 4 . 
 Dubartoota Fakkeenya Ta’anirraa Barumsa Argachuu 
 Saaraan dubartoota Kiristiyaana ta’aniif fakkeenya kan taatu karaawwan kamiini ? 
 Phexros : “ Bara duriitti dubartoonni Waaqayyoof qulqullaa’anii isa abdatan , akkasitti abboota manaa isaaniitiif abboomamuudhaan of kuulaa turan ” jechuudhaan barreesseera . 
 Dubartoonni kun gorsa Yihowaa hojiirra oolchuudhaan isa gammachiisuun yeroo booda maatiidhaaf gammachuufi jireenya bara baraa akka argamsiisu hubataniiru . 
 Phexros Saaraa haadha manaa Abrahaam ishee bareedduu erga caqasee booda , “ gooftaa koo jettees isa waamaa turte ” jedheera . 
 Saaraan abbaa manaashee isa Waaqayyoon sodaatuufi biyya fagoo dhaqee akka isa tajaajilu isa erge deggerteetti . 
 Jireenyashee isa gaarii dhiisuufi lubbuushee balaarra buusuudhaan kana gooteetti . 
 ( Uumama 12 : 1 , 10 - 13 ) Phexros , ija jabina Saaraa caqasuudhaan : “ Ammas isin gaarii yoo gootan , doorsisa tokkos hin sodaattan yoo ta’e , ijoollee ishee ta’uu keessan ” jedheera . — 1 Phexros 3 : 6 . 
 Phexros haadhotii manaa Kiristiyaana ta’aniif yommuu barreesse Abigaayiliin sammuutti qabatee ta’uu danda’a kan jennu maaliifi ? 
 Abigaayilis dubartii ija jabeettiifi Waaqayyoon abdattu waan turteef , Phexros yeroo ergaa kana barreesse ishees yaadatti qabatee ta’uu danda’a . 
 Isheen “ dubartii hubattuu fi bareedduu turte . ” 
 Naabaal abbaan manaashee garuu “ nama hamaa baanaa hin tolle ture . ” 
 Yeroo Naabaal Daawitiifi namootasaatiif gargaarsa gochuu didetti , isas ta’e maatiisaa guutummaatti balleessuuf ka’anii turan . 
 Haata’u malee , Abigaayil maatiishee oolchuuf tarkaanfii fudhatte . 
 Nyaata Daawitiifi loltootasaatiif ta’u harrootatti feetee utuu adeemaa jirtuu namoonni meeshaa hidhatan karaatti itti dhufan . 
 Yommuu Daawitiin argitu , harreesheerraa bu’uudhaan hamma lafa geessutti miillasaa jalatti qoommaatee , jarjaree tarkaanfii akka hin fudhanne isa kadhatte . 
 Daawitis gochashee kanatti baay’ee tuqamee : “ Waaqayyo gooftichi Israa’el inni har’a gara kootti si erge haa jajamu ! 
 Ani hubannaa kee kana nan jajadha ” jedhe . — 1 Saamu’el 25 : 2 - 33 . 
 Haadhotiin manaa namni abbaa manaasaanii hin taane akka isaan jaallatu ibsuudhaan yoo isaan qore fakkeenya eenyuurratti yaaduu qabu ? 
 Maaliif ? 
 Shamarreen haadhotii manaatiif fakkeenya gaarii taatu garabiraanimmoo , Shulaamittii ishee tiksee tokkotti heerumuuf waadaa galte eegdedha . 
 Mootiin sooressi tokko ishee jaallatuyyuu , jaalalli tiksee kanaaf qabdu cimaa ture . 
 Jaalala dargaggeessa tiksee ta’e kanaaf qabdu akkas jechuudhaan ibsiteetti : “ Akka mallattootti garaa keettii fi irree keetti na mallateeffadhu ! 
 Jaalalli jabaa akka du’aa ti , . . . 
 Bishaan baay’een iyyuu ibidda jaalalaa hin dhaamsu , lolaanis haree isa hin balleessu . ” 
 ( Weedduu Weedduu Caalu 8 : 6 , 7 ) Akkuma Shulaamittii , shamarran heerumaaf waadaa galanis , abbootii manaasaaniitiif amanamoo ta’uufi isaaniif abboomamuuf murtoo gochuu qabu . 
 Gorsa Dabalataa Waaqayyo Kenne 
 19 , 20 . ( a ) Haadhotiin manaa abbootii manaasaaniitiif abboomamuu kan qaban maaliifi ? 
 ( b ) Haadhotiin manaa fakkeenya eenyuu hordofuu danda’u ? 
 Mee amma yaadawwan naannoo caqasa mata - dureen kun irratti hundaa’erratti argaman haa ilaallu . 
 Caqasichi : ‘ Haati manaa abbaa manaasheetiif haa abboomamtu ! ’ 
 jedha . 
 Abboomamuun barbaachisaa kan ta’e maaliifi ? 
 Caqasichi itti aansee “ Kristos mataa waldaa kristiyaanaa akkuma ta’e , abbaan manaas mataa haadha manaa ti ” jechuudhaan sababiisaa ibsa . 
 Kanaaf : “ Waldaan kristiyaanaa harka Kristos jala akkuma of galchitu , haati manaas waan hundumaatti harka abbaa manaa isheetii jala of haa galchitu ” jedhamteetti . — Efesoon 5 : 23 , 24 , 33 . 
 Haadhotiin manaa abboommii kanaaf ajajamuu yoo barbaadan , fakkeenya gumii Kiristiyaanota dibamoo qayyabachuufi irratti xiinxaluu qabu . 
 Yaada 2 Qorontos 11 : 23 - 28⁠rratti argamu erga dubbistanii booda , miseensa gumii kanaa kan ture Phaawulos mataasaa kan ture Yesus Kiristosiif amanamuuf jecha rakkoowwan akkamii akka dabarse ilaaluudhaan barumsa argadhaa . 
 Haadhotiin manaas ta’an miseensonni gumii warri hafan akkuma Phaawulos rakkinni akkamiiyyuu yoo isaanirra ga’e , jabaatanii dhaabachuudhaan amanamummaadhaan Yesusiif abboomamuu qabu . 
 Haadhotiin manaa abbootii manaasaaniitiif abboomamuudhaan kana gochuu danda’u . 
 Haadhotiin manaa abbootii manaasaaniitiif akka abboomaman kan isaan kakaasu maalidha ? 
 Haadhotiin manaa hedduun yaanni abboomamuu jedhu kan isaan aarsu ta’us , dubartiin ogeettiin garuu faayidaasaa hubatti . 
 Fakkeenyaaf , haati manaa abbaa manaa hin amanne qabdu seera Waaqayyoo akka cabsitu hamma ishee hin gaafannetti , karaa hundumaa abbaa manaasheetiif abboomamuunshee yeroo booda ‘ abbaa manaashee oolchuudhaan ’ eebba gaarii akka argattu beekti . 
 Kana malees , Yihowaan gochashee kana akka dinqisiifatuufi fakkeenya Ilmasaa isa jaallatamaa hordofuusheetti akka ishee eebbisu hubachuudhaan gammachuu argachuu dandeessi . 
 Ni Yaadattaa ? 
 • Haati manaa abbaa manaasheetiif abboomamuun akka itti ulfaatu kan godhu maal ta’uu danda’a ? 
 • Durbi tokko gaaffii heerumaaf isheedhaaf dhihaate akka laayyootti ilaaluu kan hin qabne maaliifi ? 
 • Yesus haadhotii manaatiif fakkeenya kan ta’u akkamitti ? 
 Fakkeenyasaa hordofuun bu’aa akkamii argamsiisa ? 
 “ Ijoollee ! 
 Abboota Keessanii Fi Haadhota Keessaniif Abboomamaa ! ” 
 “ Ijoollee ! 
 Abboota keessanii fi haadhota keessaniif abboomamaa ! 
 Kun gooftaa duratti qajeelaa dha . ” — EFESOON 6 : 1 . 
 Abboomamuun kan si eegu akkamitti ? 
 LUBBUUDHAAN kan jiraanne waan abboomamneef yommuu ta’u , warri kaanimmoo kan du’an abboomamuu waan didaniif ta’uu danda’a . 
 Wantoota akkamiitiif abboomamna ? 
 Fakkeenyaaf akeekkachiisa qaama keenya ‘ isa guddaa dinqisiisaa ’ ta’ee uumameef ni abboomamna . 
 ( Faarfannaa 139 : 14 ) Iji keenya duumessa gurraacha kan argu yommuu ta’u , gurri keenyas qaqawweessa ni dhaga’a . 
 Rifeensi keenya bakakkaa harkisuu akka danda’u beektu ta’a . 
 Mallattoowwan kun namoota barataniif balaan ga’uu akka danda’u kan argisiisan yommuu ta’an , bakakkaa lubbuudhaaf sodaachisuufi bokkaa cimaa cabbii makee roobu jalaa ba’uuf da’oo akka barbaadan isaan akeekkachiisa . 
 Ijoolleen akeekkachiisa argachuu kan isaan barbaachisu maaliifi ? 
 Warrasaaniitiif abboomamuu kan qaban maaliifi ? 
 Ijoolle , wantoota balaa geessisan ilaalchisee akeekkachiisni kan isin barbaachisu yommuu ta’u , akeekkachiisa kana kennuuf itti gaafatamummaa kan qabanimmoo warra keessanidha . 
 “ Wanta nama gubu hin qabatin ! ” 
 “ Balaa sirraan ga’uu waan danda’uuf bishaan gurguddaa keessa hin lixin ! ” 
 “ Daandii konkolaataa qaxxaamuruukee dura bitaafi mirgakee ilaali ! ” 
 yeroo itti jedhamte ni yaadatta ta’a . 
 Kan nama gaddisiisu garuu , ijoollee hedduun abboommota akkasiitiif ajajamuu diduudhaan miidhaa guddaadhaaf ykn du’aaf saaxilamaniiru . 
 Warra keessaniif abboomamuun keessan “ qajeelaa ” ykn wanta barbaachisuufi sirrii ta’edha . 
 ( Fakkeenya 8 : 33 ) Caqasni Macaafa Qulqulluu garabiraanimmoo gooftaa keenya Yesus Kiristosiin kan “ gammachiisudha ” jedha . 
 Eeyyee , Waaqayyo warra keessaniif akka abboomamtan isin ajaja . — Qolosaayis 3 : 20 ; 1 Qorontos 8 : 6 . 
 Abboomamuun Eebba Bara Baraa Argamsiisa 
 Baay’ee keenyaaf “ jireenya isa dhugaa ” jechuun maal jechuudha ? 
 Ijoolleenoo kana argachuu kan danda’an akkamitti ? 
 Warra keetiif abboomamuunkee ‘ jireenyakee isa ammaatti ’ kan si eegu ta’uusaarrayyuu , ‘ jireenya isa dhufuuf ’ jechuunis “ jireenya dhugaa ” argachuuf si gargaara . 
 Baay’ee keenyaaf jireenya dhugaa jechuun , addunyaa haaraa Waaqayyo fidu keessatti jireenya bara baraa argachuu yommuu ta’u , kunis waadaa inni namoota amanamummaadhaan abboommiisaa eeganiif kennuuf galedha . 
 Abboommiiwwan gurguddaa kana keessaa inni tokko akkas jedha : “ Abboommiin inni dura abdii wajjin kenname , ‘ Abbaa keetii fi haadha keetiif ulfina kenni ! ’ 
 isa jedhuu dha . 
 Abdichis , ‘ Gaarii akka siif ta’utti , lafa irras bara dheeraa akka jiraattutti ! ’ ” 
 Kanaaf , warra keetiif yoo abboomamte gammachuu argatta jechuudha . 
 Gara fuulduraattis gaarii siif ta’a ; namoota lafa jannata taaturra bara baraaf jiraatan keessaa tokko ta’uu dandeessa . — Efesoon 6 : 2 , 3 . 
 Ijoolleen Waaqayyoof ulfina kennuufi bu’aa argachuu kan danda’an akkamitti ? 
 Warra keetiif yommuu abboomamtu , kana akka gootu kan si abboome Waaqayyo waan ta’eef isaafis abboomamaa jirta jechuudha . 
 Kana gochuudhaan ofiikeetiifis faayidaa argatta . 
 Macaafni Qulqulluun , ‘ ani Waaqayyo gooftaankee isa wanta waa’ee siif baasu si barsiisudha ’ jedha . 
 ( Isaayaas 48 : 17 ; 1 Yohannis 5 : 3 ) Abboomamuunkee kan si fayyadu akkamitti ? 
 Abbaakeefi haadhakee ni gammachiisa , kunimmoo wanta si gammachiisu akka sii godhan isaan kakaasa . 
 ( Fakkeenya 23 : 22 - 25 ) Hundumaa caalaa garuu , abboomamuunkee Abbaakee isa samii kan gammachiisu yommuu ta’u , innis karaa baay’ee si eebbisa ! 
 Yesus abbaasaatiin , ‘ ani yeroo hundumaa kan isa gammachiisu nan hojjedha ’ kan jedhe yommuu ta’u , mee amma Yihowaan akkamitti akka isa eebbiseefi isa eege haa ilaallu . — Yohannis 8 : 29 . 
 Yesus Hojjetaa Gaarii Ture 
 Yesus hojjetaa gaarii ture jennee akka amannu kan nu dirqisiisu maalidha ? 
 Yesus Maariyaamiif ilma hangafa ture . 
 Abbaansaa inni isa guddise Yoseefimmoo nama muka soofu ture . 
 Yesusis Yoseefirraa barachuudhaan yeroo booda muka sooftuu ta’eera . 
 Yesus muka sooftuu akkamii waan ture sitti fakkaata ? 
 Utuu garaa haadhasaatti haala dinqisiisaa ta’een hin uumamin dura yommuu samiirra ture ogummaatti fakkeefamuudhaan : “ Yommus ani isa biratti hojjetaadhan ture [ 1899 ] , . . . har’aa bor isa nan gammachiisan ture ” jechuudhaan dubbateera . 
 Yesus yommuu samiirra ture hojjetaa gaarii ta’uusaa Waaqayyo isaaf mirkaneesseera . 
 Bara dargaggummaasaatti yommuu lafarra ture hojii muka soofuurrattis hojjetaa gaarii akka ture sitti dhaga’amaa ? — Fakkeenya 8 : 30 ; Qolosaayis 1 : 15 , 16 . 
 ( a ) Yesus yommuu ijoollee ture hojii mana keessaa hojjechaa ture jettee akka amanatu kan si godhu maalidha ? 
 ( b ) Ijoolleen fakkeenya Yesus hordofuu kan danda’an karaawwan kamiini ? 
 Macaafni Qulqulluun akkuma ijoolleen bara sanaa gochaa turan , Yesusis yommuu ijoollee turetti warra kaanii wajjin taphachaa akka ture homaa hin shakkisiisu . 
 ( Zakaariyaas 8 : 5 ; Maatewos 11 : 16 , 17 ) Haata’u malee , maatii hiyyeessa keessatti mucaa hangafa waan tureef , muka sooftuu akka ta’uuf leenjii Yoseef isaa kennu malees , mana keessaas hojii gara garaa akka hojjechaa ture homaa hin shakkisiisu . 
 Boodas , Yesus yeroosaa guutummaa hojii lallabaarratti dabarsuudhaan mataasaa gammachiisuurraa of qusateera . 
 Karaan itti fakkeenya Yesus hordofuu dandeessu jiraa ? 
 Warrikee mana akka qulqulleessitu ykn hojii garabiraa akka hojjettu si gaafatanii beekuu ? 
 Walga’iiwwan gumiirratti akka argamtuufi wanta baratte warra kaaniif hiruudhaan Waaqayyoon akka waaqeffattu si jajjabeessuu ? 
 Yesus yommuu ijoollee turetti wantoota kana akka godhu utuu itti himamee maal kan godhu sitti fakkaata ? 
 Yesus Nama Akka Gaariitti Macaafa Qulqulluu Baratuufi Barsiisu Ture 
 ( a ) Yesus gara ayyaana Faasikaa kan dhaqe eenyuu wajjin ta’uu danda’a ? 
 ( b ) Warri kaan gara manasaaniitti yommuu deebi’an Yesus eessa ture ? 
 Kan achi ture maaliifi ? 
 Israa’eloonni dhiira ta’an hundi yeroo ayyaanni Yihudootaa sadan kabajaman gara mana qulqullummaa dhaqanii Yihowaa akka waaqeffatan abboomamanii turan . 
 ( Keessa Deebii 16 : 16 ) Yesus yommuu mucaa waggaa 12 turetti , maatiinsaa ayyaana Faasikaa kabajuuf gara Yerusaalem dhaqanii turan . 
 Yeroo sanatti obboloonnisaa dhiiraafi durbaa , Yoseefiifi Maariyaamirraa dhalatan achitti argamanii akka turan haalasaarraa hubachuun ni danda’ama . 
 Haata’u malee , obboleettii Maariyaam taati jedhamtee kan yaadamtu Salomee , abbaan manaashee Zabdewosiifi ijoolleesaanii warra yeroo booda ergamoota Yesus ta’an Yaaqoobiifi Yohannis isaanii wajjin deemanii ta’uu danda’a . 
 * Yoseefiifi Maariyaam yommuu gara manasaaniitti deebi’an , Yesus firootasaanii wajjin jira jedhanii waan yaadaniif , jalqaba isaanii wajjin akka hin jirre hin hubanne turan . 
 Guyyaa sadii booda , Maariyaamiifi Yoseef Yesusiin mana qulqullummaa keessa “ barsiisota gidduu taa’ee isaan utuu dhaggeeffatuu gaaffiis utuu isaan gaafatuu , argatan . ” — Luqaas 2 : 44 - 46 . 
 Yesus mana qulqullummaa keessatti maal gochaa ture ? 
 Namoonni kan isa dinqisiifatan maaliifi ? 
 Yesus barsiistota seeraa ‘ gaafachaa ’ kan ture karaa kamiini ? 
 Gaaffiinsaa kun hawwii waan tokko beekuuf qabu guutuuf ykn odeeffannoo argachuuf qofa kan gaafatame hin turre . 
 Jechi asirratti gaafachuu jedhame kun afaan Giriikiitiin qorannaa mana murtiitti godhamuu wajjin kan wal fakkaatu waan tureef , gaaffiiwwan ciccimaa isaan gaafachaa ture jechuun ni danda’ama . 
 Eeyyee , Yesus yommuu ijoollee turettillee , beekumsa Macaafa Qulqulluutiin barsiistota amantii barumsa guddaa baratan dinqisiisuu danda’eera . 
 Macaafni Qulqulluun : “ Warri isa dhaggeeffatan hundinuu immoo hubannaa isaa fi deebii deddeebisuu isaatiif in dinqifatan ” jedha . — Luqaas 2 : 47 . 
 Macaafa Qulqulluu qayyabachuudhaan fakkeenya Yesus hordofuu kan dandeessu akkamitti ? 
 Yesus yeroo ijoollee turetti namoota muuxannoo qabanillee beekumsa Macaafa Qulqulluutiin kan dinqisiise maaliif ture ? 
 Sababiinsaa warrisaa namoota Waaqayyoon sodaatan waan ta’aniifi mucummaasaatii jalqabanii seera Waaqayyoo waan isa barsiisaniifidha . 
 ( Ba’uu 12 : 24 - 27 ; Keessa Deebii 6 : 6 - 9 ; Maatewos 1 : 18 - 20 ) Yoseef Yesusiin fudhatee gara mana sagadaa Macaafni Qulqulluun itti dubbifamuufi itti ibsamu dhaqaa akka ture hubachuun ni danda’ama . 
 Atoo warra Macaafa Qulqulluu si qayyabsiisaniifi gara walga’iiwwan Kiristiyaanaatti si geessan qabdaa ? 
 Akkuma Yesus carraaqqii warrisaa godhaniif dinqisiifate atis carraaqqiisaanii ni dinqisiifattaa ? 
 Akkuma Yesus wanta baratte warra kaaniif ni hirtaa ? 
 Yesus Ni Abboomama Ture 
 ( a ) Warrisaa bakka Yesus ture beekuu qabu turan kan jennu maaliifi ? 
 ( b ) Yesus ijoolleedhaaf fakkeenya gaarii akkamii ta’a ? 
 Yoseefiifi Maariyaam guyyaa sadii booda yommuu Yesusiin mana qulqullummaa keessatti argatan maaltu waan isaanitti dhaga’ame sitti fakkaata ? 
 Baay’ee akka gammadan homaa hin shakkisiisu ! 
 Yesus garuu warrisaa eessa akka ture wallaaluusaaniitti baay’ee dinqisiifate . 
 Yoseefis ta’e Maariyaam Yesus haala dinqii ta’een akka dhalate beeku turan . 
 Kana malees , wantoota xixiqqoo kanaa wajjin walitti dhufeenya qaban hin beekiniyyuu malee , gara fuulduraatti Fayyisaafi Mootii Mootummaa Waaqayyoo ta’uudhaan wanta inni raawwatu beeku turan . 
 Kanaafis Yesus : “ Maali , attamitti na barbaaddan ? 
 Mana abbaa koo keessatti argamuun akka ana irra jiru hin beektan turtanii ? ” 
 jechuudhaan isaan gaafate . 
 Erga kana jedhee booda garuu , warrasaatiif abboomamuudhaan isaanii wajjin gara Naazireetitti deebi’eera . 
 Macaafni Qulqulluun : “ Isaaniif abboomamaas jiraate ” erga jedhee booda , “ haati isaa garuu dubbii kana hundumaa garaatti in qabatti turte ” jedha . — Luqaas 2 : 48 - 51 . 
 Abboomamuu ilaalchisee Yesusirraa barumsa akkamii argatta ? 
 Atoo fakkeenya Yesus hordofuudhaan yeroo hunda warra keetiif abboomamuun sitti salphataa ? 
 Moo isaan yeroo baay’ee haala isa amma jiru kana akka hin beekneefi ati isaan caalaa akka beektu sitti dhaga’ama ? 
 Dhugaadha , moobaayiliitti , kompiitariittiifi meeshaawwan haaraa ba’an tokko tokkotti akkamitti fayyadamuun akka danda’amu isaan caalaa beekta ta’a . 
 Haata’u malee , mee waa’ee Yesus yaadi . 
 Inni “ hubannaa isaa fi deebii deddeebisuu isaatiif ” barsiistota amantii kan dinqisiisedha . 
 Yeroo isaa wajjin ilaalamtu , wanti ati beektu baay’ee xinnoo ta’uusaa ni hubatta ta’a . 
 Haata’u malee , Yesus warrasaatiif ni abboomama ture . 
 Kana jechuun garuu yeroo hundumaa murtoo isaan godhanitti walii gala ture jechuu miti . 
 Ta’us , ijoollummaasaatii jalqabee ‘ isaaniif abboomamaa jiraate . ’ 
 Fakkeenyasaa kanarraa maal barachuu dandeessa ? — Keessa Deebii 5 : 16 , 29 . 
 Abboomamuun Salphaa Miti 
 Abboomamuun lubbuukee kan oolchu akkamitti ? 
 Abboomamuun yeroo hundumaa salphaa miti . 
 Waggoota muraasa dura , shamarreen lama riqicha namoota miilaan ce’aniif qophaa’etti fayyadamuu mannaa , daandii konkolaataan toora torbaan saffisaan ce’anirra fiiganii darbuu yaadan . 
 Yeroo hiriyaansaanii riqicha sanarra ce’uuf jedhu : “ Joon asiin kottu malee , nuu wajjin adeemaa jirta mitii ? ” 
 jedhaniin . 
 Yeroo inni didu , isheen tokko “ Sodaattuu wayii ! ” 
 jechuudhaan itti ga’ifte . 
 Joon sodaa malee , “ Waan haatikoo naan jette hojiirra oolchuun qaba ” jedhe . 
 Utuma inni riqicha sanarra ce’aa jiruu , geengoon konkolaataa sixiix jedhee iyyuusaa dhaga’ee yommuu gad ilaalu , ijoolleen sun lamaan konkolaataadhaan rukutamuusaanii arge . 
 Balaa kanaan isheen tokko kan duute yommuu ta’u , isheen kaanimmoo garmalee miidhamuusheetiin yeroo booda miillishee tokko citeera . 
 Haati ijoollee durbaa sun , isaanis riqicharra akka ce’an itti himtee kan turte yommuu ta’u , haadha Jooniitiin , “ Isaanis akkuma ilmakee utuu naaf abboomamaniiru ta’ee gaarii ture ” jetteetti . — Efesoon 6 : 1 . 
 ( a ) Warra keetiif abboomamuu kan qabdu maaliifi ? 
 ( b ) Mucaan tokko wanta warrisaa jedhan gochuu kan hin qabne yoomi ? 
 Waaqayyo : “ Ijoollee ! 
 Abboota keessanii fi haadhota keessaniif abboomamaa ! ” 
 kan jedhe maaliifi ? 
 Isaaniif abboomamuun keessan Waaqayyoof akka abboomamtanitti waan lakkaa’amuufidha . 
 Kana malees , warri keessan isin caalaa muuxannoo qabu . 
 Fakkeenyaaf , balaan olitti ibsame uumamuusaa waggaa shan dura , mucaan hiriyaa haadha Joon daandiidhuma sanarra ce’uuf utuu yaalii godhuu balaa konkolaataa wal fakkaatuun jalaa du’eera ! 
 Dhugaadha , yeroo hundumaa warraaf abboomamuun salphaa ta’uu dhiisuu danda’a . 
 Ta’us , Waaqayyo abboomamuu akka qabdu dubbateera . 
 Karaa garabiraa garuu , warrikee ykn namoonni kaan akka sobdu , akka hattu ykn wanta Waaqayyo jibbu garabiraa akka raawwattu yoo sitti himan , “ namaaf abboomamuu irra , Waaqayyoof abboomamuu ” qabda . 
 Macaafni Qulqulluun , “ Abboota keessanii fi haadhota keessaniif abboomamaa ! ” 
 erga jedhee booda , “ Kun gooftaa duratti qajeelaa dha ” jedha . 
 Kun seera Waaqayyoo wajjin hanga wal hin faallessinetti , waan hundumaatiin warra keetiif abboomamuu qabda jechuudha . — Hojii Ergamootaa 5 : 29 . 
 Nama gonkummaa qabuuf abboomamuun salphaa kan ta’e maaliifi ? 
 Haata’u malee , namni gonkummaa qabu abboomamuu barachuu kan qabu maaliifi ? 
 Akka Yesus ‘ xurii kan hin qabne , cubbamootarraa kan gargar baateefi ’ gonkummaa kan qabdu utuu taatee , yeroo hundumaa warra keetiif abboomamuun salphaa sitti fakkaataa ? 
 Utuu gonkummaa qabaattee , akka amma gochaa jirtu wanta gadhee gochuuf fedhii hin qabaattu turte . 
 ( Uumama 8 : 21 ; Faarfannaa 51 : 5 ) Haata’u malee , abboomamuu ilaalchisee Yesusillee barumsa argachuu isa barbaachiseera . 
 Macaafni Qulqulluun : “ Utuma ilma Waaqayyoo ta’ee jiruu immoo , dhiphina isatti dhufe hundumaa keessaa abboomamuu bare ” jedha . 
 Yesus barumsa yeroo samiirra ture baruu isa hin barbaachisne , jechuunis dhiphina isarra ga’erraa abboomamuu kan barate akkamitti ? 
 15 , 16 . 
 Yesus abboomamuu kan barate akkamitti ? 
 Yoseefiifi Maariyaam qajeelfama Yihowaarraa argataniin , Yesus mucummaasaatti balaan akka isarra hin geenye eeganiiru . 
 Haata’u malee , Waaqayyo yeroo booda haala dinqii ta’een Yesusiin eeguusaa dhiiseera . 
 Rakkinni qaamaanis ta’e sammuudhaan Yesusirra ga’e cimaa waan tureef , Macaafni Qulqulluun “ sagalee guddaadhaan imimmaaniin , kadhataa fi waammata ” dhiheesse jedha . 
 Kun yoom ta’e ? 
 Kun kan ta’e keessumaa , Yesus jireenyasaa isa lafaa xumuruusaa dura Seexanni amanamummaasaa akka cabsu gochuuf wanta danda’u hundaa yeroo godhetti ture . 
 Yesus akka nama cubbuu hojjeteetti lakkaa’amee ajjeefamuunsaa maqaa abbaasaa balleessuu akka danda’u waan itti dhaga’ameef , “ Muddama isaa keessattis [ iddoo dhaabaa Getesemaaneetti ] ittuma cimsee kadhate ; dafqi isaas akka coccopha dhiigaa lafatti gad rooba ture . ” 
 Sa’aatii muraasa booda , mukarratti fannifamee ajjeefamuunsaa baay’ee kan nama dhiphisu waan tureef , Yesus ‘ sagalee guddaadhaafi imimmaaniin ’ kadhateera . 
 Yesus “ dhiphina isatti dhufe hundumaa keessaa abboomamuu bare ” ; kana gochuudhaanis garaa Abbaasaa ciibsuu danda’eera . 
 Amma Yesus rakkina amanamoo ta’uu keenyaan nurra ga’u hundumaa nuu hubata . — Fakkeenya 27 : 11 ; Ibroota 2 : 18 ; 4 : 15 . 
 Abboomamuu Baruu 
 Adaba fudhachuudhaaf ilaalcha akkamii qabaachuu qabna ? 
 Abbaafi haatikee si adabuunsaanii , wanta gaarii akka siif hawwaniifi akka si jaallatan kan argisiisudha . 
 Macaafni Qulqulluun : “ Ilmi abbaan isaa barsiisuuf hin adabne immoo isa kam ree ? ” 
 jechuudhaan gaafata . 
 Warrikee si jibbuudhaan yeroo fudhatanii si sirreessuuf carraaqqii gochuu utuu dhiisanii kun kan nama gaddisiisu mitii ? 
 Haaluma wal fakkaatuun , Yihowaan waan si jaallatuuf sirreeffama sii kenna . 
 “ Adabni barsiisuudhaaf kennamu yeroo sanaaf kan nama gaddisiisu malee , kan nama gammachiisu hin fakkaatu ; booddee garuu warra itti baraniif ija in godhata ; iji sunis kan nagaa fi kan qajeelinaa in ta’a . ” — Ibroota 12 : 7 - 11 . 
 ( a ) Adabni jaalalarratti hundaa’ee kennamu maal kan argisiisudha ? 
 ( b ) Namoota adabni akkasii bu’aa gaarii isaaniif argamsiise beektaa ? 
 Yesus , Mootii Israa’el ishee durii kan ture Solomoon ogummaa guddaa akka qabu kan dubbate yommuu ta’u , mootiin kun warri jaalalaan kaka’anii ijoolleesaanii adabuu akka qaban dubbateera . 
 Solomoon akkas jechuudhaan barreesseera : “ Namni ilma isaa karaabaadhaan reebuu dhiisee qusatu isa jibbuu isaa ti , namni ilma isaa dafee adabu garuu isa jaallachuu isaa ti . ” 
 Solomoon itti dabaluudhaanis namni adaba fudhatu lubbuusaa du’arraa ni oolcha jedheera . 
 ( Fakkeenya 13 : 24 ; 23 : 13 , 14 ; Maatewos 12 : 42 ) Dubartiin Kiristiyaana taate tokko , yeroo ijoollee turte gumii keessatti amala hin taane yoo argisiiftu abbaanshee yeroo manatti deebi’an akka ishee adabu isheetti hima ture . 
 Amma dubartiin kun adaba abbaanshee jaalalarratti hundaa’uudhaan kennaafii ture , karaa gaariirra akka adeemtu ishee gargaaruusaa yaadachuudhaan ni gammaddi . 
 Hundumaa caalaatti warra keetiif akka abboomamtu wanti si kakaasu maal ta’uu qaba ? 
 Warrikee yeroo fudhatanii jaalalarratti hundaa’uudhaan si adabuuf carraaqqii kan godhan yoo ta’e isaan galateeffadhu . 
 Akkuma Gooftaan keenya Yesus Kiristos , Yoseefiifi Maariyaamiif abboomame atis warra keetiif abboomami . 
 Keessumaa garuu isaaniif abboomamuu kan qabdu Abbaankee inni samii jechuunis Yihowaan kana akka gootu waan si abboomeef ta’uu qaba . 
 Kana gochuunkee faayidaa kan siif argamsiisu yommuu ta’u , “ Gaarii akka siif ta’utti , lafa irras bara dheeraa akka jiraattutti ” warra keetiif abboomami . — Efesoon 6 : 2 , 3 . 
 [ Footnotes ] 
 Kitaaba Caaffata Qulqullaa’oo Gad Fageenyaan Hubachuu ( Ingiliffa ) jedhamuufi Dhugaa Baatota Yihowaatiin qophaa’e Jildii 2 , ful . 841 ilaali . 
 Maal Jettee Deebista ? 
 • Ijoolleen warrasaaniitiif abboomaman eebba akkamii argatu ? 
 • Yesus yommuu ijoollee ture warrasaatiif abboomamuudhaan fakkeenya kan ta’u akkamitti ? 
 • Yesus abboomamuu kan barate akkamitti ? 
 Abdiin Du’aa Ka’uu Isiniif Dhugaadhaa ? 
 ‘ Du’aa ka’uun jira . ’ — HOJII ERGAMOOTAA 24 : 15 . 
 Duuti waan hin oolle kan fakkaatu maaliifi ? 
 “ ADDUNYAA kanarratti wanti namaaf hin oolle du’aafi gibira qofadha . ” 
 Yaanni abbaan taayitaa biyya Ameerikaa Beenjaamiin Firaankiliin jedhamu bara 1789⁠tti barreesse kun , namoota tokko tokko biratti dinqisiifamee ture . 
 Haata’u malee , namoonni amanamoo hin taane hedduun , gibira gaafataman guutummaatti akka hin kaffalleef mootummaa gowwoomsu . 
 Du’a jalaa ooluun garuu waan danda’amu hin fakkaatu . 
 Nu keessaa eenyuyyuu yeroo dheeraa keessattillee du’a hambisuu hin danda’u . 
 Duuti hunda keenyarrayyuu ni ga’a . 
 Bakka awwaalaa ilmaan namootaa kan ta’e Shii’ol inni quufuu hin beekne , namoota jaallannu nu jalaa fudhachaa jira . 
 ( Fakkeenya 27 : 20 ) Ta’uyyuu yaada nama jajjabeessu kana ilaali . 
 2 , 3 . ( a ) Haala namoonni baay’een itti yaadanirraa adda ta’een , kan du’u nama hunda kan hin taane maaliifi ? 
 ( b ) Mataduree kana keessatti waa’ee maalii ilaalla ? 
 Dubbiin Yihowaa namoonni du’an deebi’anii akka ka’an abdii amansiisaa kenna . 
 Kun akkasumaan hawwii qofa miti . 
 Kana malees , humni uumama cufa keessa jiru akkamiiyyuu , Yihowaan abdii kana akka hin raawwanne isa dhowwuu hin danda’u . 
 Karaa namoonni yeroo har’aa jiran baay’een itti yaadanirraa adda ta’een , namoonni du’a jalaa ooluu danda’an jiru . 
 Akkas kan jennu maaliifi ? 
 ‘ Tuutni sonaan baay’een ’ lakkoofsisaanii hin beekamne “ rakkina guddaa ” yeroo dhihootti dhufu jalaa waan oolaniifidha . 
 Sana booda bara baraaf jiraachuuf abdii qabu . 
 Kanaaf , namoota kanaaf duuti dirqama miti . 
 Kana maleesimmoo , ‘ duuti ni golgoleeffama . ’ — 1 Qorontos 15 : 26 . 
 Akkuma Phaawulos ergamaa isa , ‘ Warra qajeelotaafi warra jal’ootaaf du’aa ka’uun jira ’ jedhee , abdii du’aa ka’uurratti amantii qabaachuu qabna . 
 Du’aa ka’uu ilaalchisee gaaffiiwwan sadii haa ilaallu . 
 Tokkoffaa , abdiin kun mirkanaa’aadha kan jennu maaliifi ? 
 Lammaffaa , abdii du’aa ka’uutiin dhuunfaa keetti jajjabina argachuu kan dandeessu akkamitti ? 
 Sadaffaa , abdiin kun jireenyakee isa ammaarratti dhiibbaa kan geessisu akkamitti ? 
 Du’aa Ka’uun Dhugumaan Ni Raawwatama 
 Du’aa ka’uun kaayyoo Yihowaatiif baay’ee barbaachisaa kan ta’e akkamitti ? 
 Sababiiwwan abdiin du’aa ka’uu mirkanaa’aadha akka jennu nu godhan baay’eedha . 
 Hunda caalaa , kaayyoo Yihowaa raawwachiisuuf baay’ee barbaachisaadha . 
 Seexanni , gara cubbuu du’a namaaf hin oolle geessisutti ilmaan namootaa akka oofe yaadadhaa . 
 Kanaaf Yesus waa’ee Seexanaa ennaa dubbatu , “ jalqabumaa jalqabee inni sun nama ajjeesaa ture ” jedheera . 
 Haata’u malee , Yihowaan ‘ dubartiinsaa ’ ykn jaarmiyaansaa inni samiirra jiruufi haadha manaasaatti fakkeeffame , “ sanyii ” mataa ‘ bofa bara durii ’ sanaa buruqsuudhaan Seexana balleessu akka argamsiisu abdii kennee ture . 
 ( Uumama 3 : 1 - 6 , 15 ; Mul’ata 12 : 9 , 10 ; 20 : 10 ) Yihowaan Masiihichaa wajjin haala wal qabateen kaayyoosaa sadarkaa sadarkaadhaan yeroo ibsu , Sanyiin kun Seexana balleessuu caalaas wanta raawwatu akka qabu ifa ta’eera . 
 Dubbiin Waaqayyoo , “ Ilmi Waaqayyo immoo hojii Seexanaa diiguudhaaf mul’ate ” jedha . 
 Duuti cubbuu Addaamirraa dhaalleen nutti dhufe , hojiiwwan Seexanaa Yihowaan Yesusitti fayyadamee balleessuuf kaayyoo qabu keessaa hundarra kan caaludha . 
 Kana raawwachuufimmoo aarsaan furii Yesusiifi du’aa ka’uun baay’ee barbaachisaadha . — Hojii Ergamootaa 2 : 22 - 24 ; Roomaa 6 : 23 . 
 Namoonni du’an ka’uunsaanii maqaa Yihowaa ol ol kan godhu maaliifi ? 
 Yihowaan maqaasaa isa qulqulluu ol ol gochuuf murteesseera . 
 Seexanni maqaa Yihowaa balleesseera , sobas babal’iseera . 
 Addaamiifi Hewwaan ija mukaa Waaqayyo isaan dhowwe sana yoo nyaatan ‘ akka hin duune ’ sobaan dubbateera . 
 ( Uumama 2 : 16 , 17 ; 3 : 4 ) Yeroo sanaa kaasee Seexanni , barumsa sobaa yeroo namni du’u lubbuunsaa hin duutu jedhu dabalatee sobawwan kanaan wal fakkaatan babal’isaa jira . 
 Haata’u malee , Yihowaan namoota du’an kaasuudhaan sobawwan kana hundumaa ni saaxila . 
 Jireenya keenya kan nuu eeguufi deebisee kan nuu kennu isa ta’uusaa bara baraaf ni mirkaneessa . 
 6 , 7 . 
 Yihowaan namoota du’aa kaasuu ilaalchisee miira akkamii qaba ? 
 Hawwii akkasii akka qabu maalitti beekna ? 
 Yihowaan namoota du’aa kaasuuf ni hawwa . 
 Macaafni Qulqulluun kana ilaalchisee miirri Yihowaa maal akka ta’e ifa godha . 
 Fakkeenyaaf , wanta nama amanamaa kan ta’e Iyoob hafuura qulqulluutiin geggeeffamee dubbate qalbeeffadhu : “ Namni erga du’ee deebi’ee in jiraataa ree ? 
 Hamma inni na furu dhufutti , baran dadhabbiidhaan lafa irra jiraadhu ‘ bara tajaajilakoo isa dirqamaa ’ [ NW ] hundumaatti isa nan eeggadha ; ati hojii harka keetii in [ hawwita , 1899 ] ; kanaafis ana in waamta , anis nan owwaadha ” jedheera . 
 ( Iyoob 14 : 14 , 15 ) Kana jechuunsaa maal jechuusaa ture ? 
 Iyoob , erga du’ee booda yeroon hirriba du’aatiin dabarsu akka jiru beeka ture . 
 Yeroo sana akka yeroo ‘ tajaajila dirqamaa ’ itti raawwatuutti , jechuunis akka yeroo hamma gadhiifamutti dirqamaan itti eeggatuutti ilaalee ture . 
 Achii gadhiifamuunsaa isaaf dhugaa ture . 
 Iyoob yeroon itti furamu akka dhufu mirkanaa’aa ture . 
 Maaliif ? 
 Miira Yihowaa waan beekuufidha . 
 Yihowaan tajaajilaasaa isa amanamaa arguuf ‘ ni hawwa . ’ 
 Eeyyee , Waaqayyo namoota qajeeloo ta’an hundumaa jireenyatti deebisuuf hawwii qaba . 
 Yihowaan , namoonni kaanis lafa Jannata taaturra bara baraaf akka jiraatan carraa kennaaf . 
 Waaqayyo kaayyoosaa kana galmaan ga’uuf fedhii erga qabaatee , eenyutu isa dhowwuu danda’aree ? 
 Yihowaan gara fuulduraatiif abdii keenya kan nuu ‘ cimse ’ akkamitti ? 
 Jireenyi keenya inni gara fuulduraa du’aa ka’uu Yesusiin mirkaneeffameera . 
 Phaawulos Ateenaatti haasawaa yeroo dhiheessu akkas jedheera : “ [ Waaqayyo ] guyyaa itti harka nama fo’ate sanaatiin , biyya lafaatti qajeeltootti faraduuf jedhu , muree kaa’eera ; namicha fo’ate sana du’aa kaasuu isaatiin , kana nama hundumaaf cimseera . ” 
 Namoota Phaawulosiin dhaggeeffachaa turan keessaa tokko tokko , waa’ee du’aa ka’uu yommuu dhaga’an isatti ga’isanii turan . 
 Muraasnisaanii garuu amantoota ta’aniiru . 
 Tarii Phaawulos abdiinsaa kun mirkanaa’aa akka ta’e dubbachuunsaa xiyyeeffannaasaanii harkisee ta’uu danda’a . 
 Yihowaan yommuu Yesusiin du’aa kaasetti dinqii guddaa raawwateera . 
 Ilmasaa qaama hafuuraa humna guddaa qabu godhee du’aa kaaseera . 
 Haalli Yesus erga du’aa ka’ee booda qabu , haala utuu nama ta’ee gara lafaa hin dhufin dura qaburrallee baay’ee kan caaludha . 
 Yesus jireenya hin badne argachuufi Yihowaatti aanee aangoo qabaachuusaatiin , hojiiwwan dinqisiisaa Abbaansaa isaaf kennu raawwachuuf isa qopheesseera . 
 Yihowaan namoota gara samii dhaqanis ta’e lafarra jiraatan du’aa kaasuuf Yesusitti fayyadama . 
 Yesusiyyuu , “ du’aa ka’uun , jireenyis ana ” jedheera . 
 Yihowaan Ilmasaa du’aa kaasuudhaan , namoota amanamoo ta’an hundaaf abdiiwwan akkasii mirkaneesseera . 
 Seenaan Macaafa Qulqulluu keessa jiru abdii du’aa ka’uu kan cimsu akkamitti ? 
 Du’aa ka’uu raawwatame namoonni ijasaaniitiin arganiiru , seenaan kunis Dubbii Waaqayyoo keessattis galmeeffameera . 
 Seenaan Macaafa Qulqulluu , namoonni saddeet du’aa ka’uusaanii ilaalchisee ibsa bal’aa kenna . 
 Dinqiiwwan kun dhoksaadhaan utuu hin ta’in , yeroo baay’ee bakka namoonni argamanitti ifatti raawwataman . 
 Yesus Alaazaar isa erga du’ee guyyaa afur ture du’aa kan kaase , bakka namoonni boo’ichaaf dhufan baay’een jiranitti ture . 
 Isaan keessa maatiiwwan , michoonniifi ollaawwan Alaazaar akka turan beekamaadha . 
 Dinqiin kun Yesus Waaqayyo biraa kan dhufe ta’uusaatiif ragaa guddaa waan tureef , diinonnisaallee kun raawwatamuusaa hin haalle . 
 Kanaa mannaa , Yesusiin qofa utuu hin ta’in Alaazaariiniyyuu ajjeesuuf mari’atanii turan ! 
 Dhugumayyuu abdiin du’aa ka’uu mirkanaa’aa ta’uusaa amanuu qabna . 
 Waaqayyo , nu jajjabeessuufi amantii keenya cimsuuf jecha seenaan namoota du’aa ka’anii akka galmeeffamu godheera . 
 Abdii Du’aa Ka’uurraa Jajjabina Argachuu 
 Seenaawwan du’aa ka’uu Macaafa Qulqulluu keessatti argamaniin jajjabaachuuf maaltu nu gargaara ? 
 Yeroo duuti sitti dhufu jajjabina argachuu ni barbaaddaa ? 
 Seenaa du’aa ka’uu Macaafa Qulqulluu keessatti galmeeffamerraa jajjabina dhugaa argachuu dandeenya . 
 Seenaawwan akkasii dubbisuun , irratti xiinxaluuniifi wantoota raawwataman yaadaan arguun , abdiin du’aa ka’uu caalaatti dhugaa akka nuu ta’u godha . 
 Seenaawwan kun soba miti . 
 Namootuma akka keenya yeroo tokkotti jiraachaa turanirratti , bakka beekamaa ta’etti kan raawwatamanidha . 
 Kanneen keessaa du’aa ka’uu seenaa Macaafa Qulqulluu keessatti jalqaba raawwatame tokko akka fakkeenyaatti gabaabumatti haa ilaallu . 
 11 , 12 . ( a ) Haati hiyyeessaa biyya Saraaphtaa tokko wanta gaddisiisaa akkamiitu ishee mudate ? 
 ( b ) Yihowaan , Eliyaas haadha hiyyeessaa kanaaf maal akka godhu humna akka isaaf kenne ibsi . 
 Mee haalli armaan gadii si’a raawwatamu yaadaa . 
 Torban muraasaaf , Eliyaas raajichi mana kutaa gubbaa haadha hiyyeessaa biyya Saraaphtaa jirtu tokkoo keessa keessummummaadhaan jiraata ture . 
 Yeroonsaa yeroo abdii nama kutachiisu ture . 
 Biyyichi gogiinsaafi beelaan hubameera . 
 Namoonni baay’een dhumaa jiru . 
 Yihowaan haadha hiyyeessaa amantii argisiiste kana kiisuuf , Eliyaasitti fayyadamuudhaan dinqii yeroo dheeraadhaaf turu raawwateera . 
 Yeroo Eliyaas dinqiidhaan daakuufi zayitiinshee akka hin dhumne godhetti , isheeniifi mucaanshee nyaata yeroo tokkoof qofa ta’u waan qabaniif beelaaf saaxilamanii turan . 
 Amma garuu dubartiin kun haalli gaddisiisaan ishee mudate . 
 Mucaanshee dhukkubsatee baay’ee utuu hin turin du’e . 
 Haati hiyyeessaa kunis baay’ee gaddite ! 
 Gargaarsa abbaa manaa malee jiraachuunshee utuu hin hanqatin , ammammoo ilmashee tokkicha dhabde . 
 Baay’ee waan gadditeef Eliyaasiifi Waaqasaa Yihowaa komatte ! 
 Raajiin kun maal godha laata ? 
 Eliyaas dubartiin kun komii sobaa waan dhiheessiteef ishee hin ifanne . 
 Kanaa mannaa , “ Ilma kee anatti kenni ! ” 
 jedheen . 
 Eliyaas mucicha du’e kutaa bantii manaarratti erga geessee booda , mucichi deebi’ee lubbuudhaan akka jiraatu irra deddeebi’ee kadhannaa dhiheesse . 
 Dhumarratti Yihowaan deebii kenneef . 
 Eliyaas mucichi hafuura baafachuu akka jalqabe yommuu argu gammachuun akkamii akka isatti dhaga’ame yaadaa . 
 Iji mucichaa ni baname , lubbuudhaan jiraachuus ni jalqabe . 
 Eliyaas mucicha gara haadhasaatti fuudhee gad bu’ee , “ Kunoo , ilmi kee fayyeera ” jedheen . 
 Gammachuun isheetti dhaga’ame hammana kan hin jedhamne ture . 
 Akkas jette : “ Ati nama Waaqayyoo akka taate , wanti Waaqayyo karaa kee dubbatus dhugaa akka ta’e ani amma hubadheera . ” 
 ( 1 Mootota 17 : 8 - 24 ) Amantiin Yihowaarrattiifi bakka buutuusaarratti qabdu caalaatti cime . 
 Seenaan Eliyaas ilma haadha hiyyeessaa tokko du’aa kaasuusaa dubbatu , yeroo har’aatti kan nu jajjabeessu akkamitti ? 
 Seenaa akkasiirratti xiinxaluunkee jajjabina guddaa sii argamsiisa . 
 Yihowaan du’a isa diina keenya ta’e injifachuu akka danda’u ifa mitiiree ? 
 Gammachuun haadha hiyyeessaa sanatti dhaga’ame , yeroo namoonni hundi du’aa ka’anitti jiraattota lafarraa kumaan lakkaa’amanitti yeroo dhaga’amu yaadi ! 
 Yihowaan Ilmisaa guutummaa lafaarratti namoota du’an akka kaasu isa geggeessuusaatiin yeroo gammadu , samiirrattis gammachuu guddaatu jiraata . 
 Namni jaallattu si jalaa du’eeraa ? 
 Yihowaan namoota du’an jireenyatti deebisuu akka danda’uufi kanas akka godhu beekuun hammam nama gammachiisa ! 
 Abdiikeefi Jireenyakee Isa Ammaa 
 Abdiin du’aa ka’uu jireenya keerratti dhiibbaa kan geessisu akkamitti ? 
 Abdiin du’aa ka’uu jireenyakee isa ammaarratti dhiibbaa geessisuu kan danda’u akkamitti ? 
 Yeroo rakkinni , qorumsi , ari’atamni ykn balaan si mudatu , abdii kanaan jajjabina argachuu dandeessa . 
 Seexanni garmalee du’a sodaattee , yeroo muraasaaf eegumsa argachuuf jecha fedhiidhaan amanamummaakee akka laaffistu barbaada . 
 Seexanni Yihowaadhaan , “ Namni wanta qabu hundumaa lubbuu isaaf in kenna ” jechuusaa yaadadhu . 
 ( Iyoob 2 : 4 ) Seexanni kana dubbachuudhaan siinis dabalatee hunda keenya hamateera . 
 Dhuguma balaan tokko yoo sirra ga’e Waaqayyoon tajaajiluukee ni dhiistaa ? 
 Abdii du’aa ka’uurratti yaaduudhaan , murtoo fedha Abbaakee isa samii raawwachuuf goote cimsachuu dandeessa . 
 Wanti Yesus Maatewos 10 : 28⁠rratti dubbate , yeroo rakkinni nurra ga’utti kan nu jajjabeessu akkamitti ? 
 Yesus akkas jedheera : “ Warra foon namaa ajjeesanii lubbuu garuu ajjeesuu hin dandeenye hin sodaatinaa ! 
 Kanaa mannaa isa lubbuu fi foon qilillee keessatti balleessuu danda’u sodaadhaa ! ” 
 Seexanas ta’e namoota bakka buutotasaa ta’an sodaachuun nu hin barbaachisu . 
 Namoonni tokko tokko miidhaa , isarra darbees du’ayyuu nurra geessisuu akka danda’an beekamaadha . 
 Haata’u malee , wanta cimaa akkamiiyyuu gochuu yoo danda’an , yeroodhaaf qofa kan turudha . 
 Yihowaan tajaajiltootasaa amanamoo ta’an du’aayyuu kaasuudhaan , badiisa isaanirratti raawwatame balleessuu ni danda’a , ni balleessas . 
 Sodaatamuufi ulfinni kennamuufi kan qabu Yihowaa qofadha . 
 Fooniifi jireenya namaa qilillee keessatti balleessuudhaan lubbuu keenyaafi abdii gara fuulduraatiif qabnu hunda balleessuuf humna kan qabu isa qofadha . 
 Kan nama gammachiisu garuu , Yihowaan wanti akkasii akka sirra ga’u hin barbaadu . 
 Tajaajiltoota Waaqayyoo hamma taanetti , abdii du’aa ka’uutiin kan ka’e yeroo hundumaa eegumsa jala akka jirru nutti dhaga’amuu danda’a . 
 Amanamoo taanee yoo itti fufne , fuuldura keenyatti jireenyi bara baraa nu eega ; kana ilaalchisees wanti Seexanniifi jaleewwansaa gochuu danda’an tokkoyyuu hin jiru . — Faarfannaa 118 : 6 ; Ibroota 13 : 6 . 
 Ilaalchi du’aa ka’uudhaaf qabnu , wanta dursa kenninuufirratti jijjiirama kan fidu akkamitti ? 
 Abdiin du’aa ka’uu nuuf dhugaa ta’uunsaa , ilaalcha jireenyaaf qabnu nuu sirreessuu danda’a . 
 ‘ Jiraannus duunus kan Yihowaa akka taane ’ hubanna . 
 Kanaafuu , wanta dursa kenninuuf ilaalchisee gorsa Phaawulos akkas jechuudhaan kenne hojiirra oolchina : “ Fakkeenya jireenya bara isa darbu kanaa duukaa hin bu’inaa ! 
 Jaalalli Waaqayyoo isa kam akka ta’e gargar baasuudhaaf , yaada garaa keessanii haareffachuudhaan of diddiiraa ! 
 Jaalalli Waaqayyoo immoo waan gaarii ta’e , waan isa duratti fudhatamaa ta’e , waan akeeka isaa fiixaan baasus hubachuu dha . ” 
 Namoonni baay’een wanta hawwaniifi wanta fedhan hunda argachuuf hamma danda’an carraaqu . 
 Jireenyi gabaabaa akka ta’e waan isaanitti dhaga’amuuf , hamma danda’an gammachuu argachuuf dhama’u ; amantii yoo qabaatanillee amantiinsaanii ‘ jaalala Waaqayyoo ’ wajjin kan wal simu miti . 
 17 , 18 . ( a ) Dubbiin Yihowaa , umriin ilmaan namaa gabaabaa ta’uusaa kan ibsu akkamitti ? 
 Ta’uyyuu Waaqayyo maal akka argannu barbaada ? 
 ( b ) Guyyaa guyyaadhaan Yihowaa jajachuuf kan kakaanu maaliifi ? 
 Dhugaadha , barri jireenyaa gabaabaadha . 
 Tarii , waggaa 70 ykn 80 erga jiraannee booda ‘ dafee in darba , nuyis baallee baafnee in sokkina . ’ 
 ( Faarfannaa 90 : 10 ) Ilmaan namootaa akkuma margaa , akka gaaddidduu baduufi akka hafuuraatti dhufanii darbu . 
 ( Faarfannaa 103 : 15 ; 144 : 3 , 4 ) Kaayyoon Waaqayyoo , bara jireenyaa keenya keessaa waggoota kudhaniin lakkaa’aman muraasaaf guddannee , beekumsaafi muuxannoo erga argannee booda isa hafetti gara dullumaafi du’aatti akka deemnu hin turre . 
 Yihowaan ilmaan namootaa kan uume bara baraaf jiraachuuf fedhii akka qabaatan godheeti . 
 Macaafni Qulqulluun , “ Hawwii wanta bara dheeraa booddee ta’u beekuus yaada ilmaan namootaa keessa kaa’eera ” jedha . 
 ( Lallaba 3 : 11 ) Waaqayyo fedhii akkasii akka qabaannu godhee erga nu uumee booda fedhii kana akka hin guuttanne kan godhu waaqa gara jabeessaaree ? 
 “ Waaqayyo jaalala waan ta’eef ” tasumaa akkas miti . 
 Namoonni du’an bara baraaf jiraachuu akka danda’aniif du’aa isaan kaasa . 
 Du’aa ka’uuf abdii waan qabnuuf , jireenyi gara fuulduraa amansiisaa nuuf ta’uu danda’a . 
 Milkaa’ina argachuuf wanta dandeenye hunda ammuma gochuuf carraaquu hin qabnu . 
 Biyya lafaa badiisatti adeemu kanatti “ guutummaatti ” [ NW ] fayyadamuun nu hin barbaachisu . 
 Namoota abdii dhugaa hin qabnerraa haala adda ta’een , Yihowaadhaaf amanamoo taanee yoo itti fufne , bara baraaf isa jajachuufi jireenya gammachiisaa jiraachuu akka dandeenyu beekna . 
 Kanaafuu , hamma dandeenye Yihowaa isa abdii du’aa ka’uu nuu mirkaneesse guyyaa guyyaadhaan haa jajannu ! 
 Maal Jettee Deebista ? 
 • Du’aa ka’uu ilaalchisee maaltu nutti dhaga’amuu qaba ? 
 • Abdiin du’aa ka’uu dhugaa ta’uusaa kan mirkaneessan wantoota akkamiiti ? 
 • Abdii du’aa ka’uurraa jajjabaachuu kan dandeessu akkamitti ? 
 • Abdiin du’aa ka’uu akkaataa itti jiraatturratti jijjiirama akkamii fida ? 
 Dulluma Keessa Karaa Hafuuraa Ija Godhachuu 
 ‘ Warri akka biqiltuu mana Waaqayyoo keessa dhaabaman , dulluma keessayyuu ija in godhatu . ’ — FAARFANNAA 92 : 13 , 14 . 
 1 , 2 . ( a ) Dullumni yeroo baay’ee akkamitti ibsama ? 
 ( b ) Bu’aa cubbuun Addaam fide ilaalchisee , Caaffanni Qulqullaa’oon abdii akkamii kennu ? 
 DULLUMA yeroo jedhamu maaltu sammuukeetti dhufa ? 
 Gogaa shuntuuree ? 
 Gurra dhaga’uun isa rakkisuu ? 
 Harkaafi miilla hollatuu ? 
 Moo kutaa ‘ bara hamaa ’ Lallaba 12 : 1 - 7⁠rratti bal’inaan ibsame kan biraatu sitti mul’ata ? 
 Akkas taanaan , ibsi Lallaba boqonnaa 12⁠rratti kenname , waa’ee dulluma isa akka kaayyoo Yihowaatti utuu hin ta’in cubbuu Addaamirraa dhaalleen qaama keenyarratti dhufuu akka dubbatu hubachuun keenya barbaachisaadha . — Roomaa 5 : 12 . 
 Yeroo dheeraadhaaf jiraachuuf dirqama waggoonni baay’een darbuu waan qabaniif , dullumni mataasaatti abaarsa miti . 
 Dhugaadha , guddinniifi bilchinni , amala wantoota lubbu qabeeyyii ta’an hundaaf barbaachisaa ta’edha . 
 Badiisni cubbuufi gonkummaa dhabuu waggoota kuma ja’aaf nurra tureen ga’e , yeroo dhihootti wanta irraanffatamee darbe ta’a . 
 Ilmaan namootaa ajajamoo ta’an hundi , akka kaayyoo Waaqayyootti jireenya dhibee dullumaafi du’arraa walaba ta’e ni jiraatu . 
 ( Uumama 1 : 28 ; Mul’ata 21 : 4 , 5 ) Yeroo sanatti “ namni tokko illee , ‘ Na dhukkuba ’ kan jedhu hin jiru . ” 
 ( Isaayaas 33 : 24 ) Warri dullooman ‘ akka bara dargaggummaasaaniitti ni deebi’u , ’ ‘ dhagni isaaniis kan saafelaa caalaatti ni haara’a . ’ 
 ( Iyoob 33 : 25 ) Ammasitti garuu namni hundumtuu cubbuu Addaamirraa dhaalee wajjin qabsaa’uunsaa dirqamadha . 
 Haata’u malee , tajaajiltoonni Yihowaa yeroo dulloomaa deemanitti karaawwan adda ta’aniin eebba ni argatu . 
 Kiristiyaanonni ‘ dulluma keessayyuu ija godhachuu ’ kan danda’an karaawwan kamiini ? 
 Dubbiin Waaqayyoo , ‘ warri akka biqiltuu mana Waaqayyoo keessa dhaabaman dulluma keessayyuu ija akka godhatan ’ nuu mirkaneessa . 
 ( Faarfannaa 92 : 13 , 14 ) Faarfatichi fakkeenyaan akkas jedhee dhugaasaa dubbachuunsaa , tajaajiltoonni Waaqayyoo amanamoo ta’an , qaamnisaanii dadhabaa deemuyyuu karaa hafuuraa guddachuu , lalisuufi badhaadhuusaanii akka itti fufan argisiisa . 
 Fakkeenyawwan Macaafa Qulqulluu keessa jiranis ta’e bara keenyatti argaman baay’een , kun dhugaa ta’uusaa argisiisu . 
 “ Mana Qulqullummaa Keessaa Utuu Hin Dhabamin ” 
 Haannaan raajittiin maanguddoo turte , Waaqayyoof kan bulte ta’uushee kan argisiiste akkamitti ? 
 Kan eebbifamtehoo akkamitti ? 
 Haannaa ishee raajii turte yaadadhaa . 
 Yeroo umriinshee waggaa 84 turetti , “ yeroo yerootti soomaa , halkanii fi guyyaa kadhachaa , mana qulqullummaa keessaa utuu hin dhabamin Waaqayyoof sagadaa in hojjetti turte . ” 
 Haannaan abbaanshee gosa Lewwii utuu hin ta’in “ gosa Asheer keessaa ” waan tureef , mana qulqullummaa keessa jiraachuu hin dandeessu turte . 
 Aarsaa ganama dhihaatu kaasee hamma aarsaa gara galgalaa dhihaaturratti argamuuf guyyaa guyyaadhaan gara mana qulqullummaa dhaquun carraaqqii akkamii akka ishee gaafatu yaadaa ! 
 Haannaan nama Waaqayyoof bulte ta’uusheetiin baay’ee eebbifamteetti . 
 Yeroo Yoseefiifi Maariyaam akka Seerichaatti mucaasaanii Yesusiin Yihowaa duratti dhiheessuuf gara mana qulqullummaatti isa fidanitti , Haannaan achitti argamuuf mirga argatteetti . 
 Haannaan Yesusiin ennaa argitu , “ Waaqayyoon galateeffachaa warra furii Yerusaalem eeggatan hundumaatti waa’ee mucichaa dubbatte . ” — Luqaas 2 : 22 - 24 , 36 - 38 ; Lakkoobsa 18 : 6 , 7 . 
 5 , 6 . 
 Yeroo har’aa namoonni dullooman baay’een ilaalcha akka Haannaa akka qaban argisiisaa kan jiran akkamitti ? 
 Obboloonni dulloomoon yeroo har’aa nu gidduutti argamanis , yeroo hundumaa walga’iirratti argamuudhaan , waaqeffannaan dhugaa akka dagaagu garaadhaa kadhannaa dhiheessuudhaan , akkasumas misiraachicha lallabuuf fedhii guddaa qabaachuudhaan fakkeenya Haannaa hordofu . 
 Obboleessi umriinsaa waggoota 80 keessatti argamuufi haadha manaasaa wajjin yeroo hundumaa walga’iirratti argamu tokko akkas jedheera : “ Walga’ii dhaquu amaleeffanneerra . 
 Bakka biraa kamittiyyuu argamuu hin barbaannu . 
 Argamuu kan barbaannu bakka sabni Waaqayyoo argamanitti . 
 Yaaddoo tokko malee jiraachuu kan dandeenyu bakka kanadha . ” 
 Fakkeenya nama jajjabeessu mitii ? — Ibroota 10 : 24 , 25 . 
 “ Wanti waaqeffannaa dhugaa wajjin wal qabate yoo jiraateefi kanan ani irratti hirmaachuu danda’u yoo ta’e , nan hirmaadha . ” 
 Kun wanta Jiin isheen umriinshee waggoota 80 keessatti argamuufi dubartii abbaan manaa irraa du’e taate dubbattedha . 
 Akkas jechuudhaan itti fufteetti : “ Yeroon itti gaddu jira , garuu namni na bira jiru hundi gadda koorraa akka hirmaatu gochuu hin barbaadu . ” 
 Obboleettiin kun qophiiwwan hafuuraa nama jajjabeessanirratti argamuuf biyyoota kan biraa dhaquun hammam akka ishee gammachiise yeroo dubbattu gammachuun itti dhaga’ame fuulasheerraa beekama ture . 
 Namoota yeroo dhihootti ishee wajjin karaa deemaniin , “ Kana booda iddoo akkamiiyyuu daawwachuu hin barbaadu ; tajaajiluun barbaada ! ” 
 jetteetti . 
 Jiin afaan naannoo sanaa dubbachuu baattuyyuu , namoonni ergaa Macaafa Qulqulluutiif fedhii akka qabaatan gochuu dandeesseetti . 
 Kana malees , afaan hin beekne barachuufi gumiirratti argamuuf dhaqaa gala sa’aatii lama miilaan deemuun ishee barbaachisuyyuu , waggoota hedduudhaaf gumii gargaarsi isa barbaachisuu wajjin tajaajilteetti . 
 Sammuun Hojjechuusaa Akka Itti Fufu Gochuu 
 Museen dulluma keessas walitti dhufeenyi inni Waaqayyoo wajjin qabu akka cimu fedhuusaa kan argisiise akkamitti ? 
 Jireenya keessatti muuxannoon kan argamu yeroon darbaa ennaa adeemudha . 
 ( Iyoob 12 : 12 ) Guddinni hafuuraa garuu akkasumatti umriidhaan kan argamu miti . 
 Kanaafuu , tajaajiltoonni Waaqayyoo amanamoo ta’an beekumsa kanaan dura kuufatanitti amanamuu mannaa waggaan yeroo darbaa adeemutti ‘ beekumsa baay’ifachuuf ’ ni carraaqu . 
 ( Fakkeenya 9 : 9 ) Yeroo Yihowaan hojii isaaf kennetti Museen nama waggaa 80 ture . 
 ( Ba’uu 7 : 7 ) Museen , “ barri jireenya keenyaa waggaa torbaatama , yoo baay’ates waggaa saddeettama ” jedhee waan barreesseef , barasaatti umrii sana hunda jiraachuun kan barame hin turre . 
 ( Far . 
 90 : 10 ) Ta’uyyuu , Museen baay’ee waan dulloomeef barachuu akka hin dandeenye isatti hin dhaga’amne . 
 Mirga baay’ee argatee Yihowaa tajaajiluudhaan , akkasumas itti gaafatamawwan hedduu ulfaataa ta’an qabaachuudhaan , waggoota hedduudhaaf Yihowaa tajaajilaa erga turee booda , “ Akkan si beekutti . . . hadaraa karaa kee anatti argisiisi ! ” 
 jechuudhaan Yihowaa kadhatee ture . 
 ( Ba’uu 33 : 13 ) Museen yeroo hundumaa walitti dhufeenyi inni Yihowaa wajjin qabu caalaatti akka cimu hawwa ture . 
 Daani’el umrii waggoota 90 keessa utuu jiruu sammuunsaa hojjechuu akka itti fufu kan godhe akkamitti ? 
 Bu’aansaa maal ture ? 
 Daani’el raajichi yeroo umriinsaa tarii waggoota 90 keessa turetti , barreeffamoota qulqullaa’oo gadi fageenyaan qorachaa ture . 
 Qorannaan “ caaffata qulqullaa’oo ” tarii Macaafa Lewwootaa , Isaayaas , Ermiyaas , Hose’aafi Amos dabalatan qayyabachuudhaan godhe , kadhannaa garaadhaa maddeen Yihowaa barbaaduuf isa kakaaseera . 
 ( Daani’el 9 : 1 , 2 ) Kadhannaansaa sun , ergaa Masiihichaafi haala waaqeffannaa dhugaa gara fuulduraa ilaalchisee hafuura qulqulluudhaan isatti himameen deebii argateera . — Daani’el 9 : 20 - 27 . 
 9 , 10 . 
 Obboloonni tokko tokko sammuunsaanii hojjechuusaa akka itti fufuuf maal godhaniiru ? 
 Akkuma Museefi Daani’el , nuyis dhimmawwan hafuuraarratti xiyyeeffachuudhaan bara jireenyaa keenya hundatti sammuun keenya hojjechuusaa akka itti fufu gochuuf carraaquu dandeenya . 
 Obboloonni baay’een akkas gochaa jiru . 
 Jaarsi gumii Waarz jedhamuufi umrii waggoota 80 keessatti argamu , nyaata hafuuraa “ hojjetaan amanamaanii fi ogeessi ” dhiheessu hordofee dubbisuuf carraaqqii godha . 
 “ Dhugaadhaaf bakka guddaan kenna ; ifni dhugaa caalaatti ifaa yeroo adeemu arguun na gammachiisa ” jedheera . 
 ( Fakkeenya 4 : 18 ) Haaluma wal fakkaatuun , Fireed inni tajaajila yeroo guutuudhaan waggaa 60 dabarse , obboloota hidhata amantiisaa ta’anii wajjin Macaafa Qulqulluurratti mari’achuuf dursa fudhachuun karaa hafuuraa akka nama jajjabeessu hubateera . 
 Akkas jedha : “ Yaanni Macaafa Qulqulluu sammuukoo keessa akka jiraatu gochuun qaba . 
 Macaafni Qulqulluun hiika akka siif qabaatu yoo gooteefi waan baratte ‘ dubbii sirrii ’ wajjin yoo wal simsiiste , beekumsa muraasa qofa hin qabaattu . 
 Yoo akkas goote , odeeffannoon beektu hundi iddoo iddoosaatti yommuu galu hammam akka miidhagu hubachuu dandeessa . ” — 2 Ximotewos 1 : 13 . 
 Namni tokko dulloomuunsaa wantoota haaraafi ulfaataa ta’an barachuurraa isa ittisa jechuun hin danda’amu . 
 Namoonni umriinsaanii waggoota 60 , 70fi 80 keessatti argaman , wallaalummaa keessaa ba’uu ykn afaan hin beekne barachuu danda’aniiru . 
 Dhugaa Baatonni Yihowaa tokko tokko , namoota biyya adda addaarraa dhufaniif misiraachicha lallabuuf jecha akkas godhaniiru . 
 Haariifi haati manaasaa naannoo afaan Poortugaal dubbatamutti tajaajiluudhaan gargaarsa gochuuf yommuu murteessan umriinsaanii dhuma waggoota 60 keessa ture . 
 Haariin , “ Dhugaasaa dubbachuuf , hojiin dulluma keessa hojjetan hundumtuu ulfaataadha ” jedheera . 
 Ta’uyyuu , carraaqqii gochuufi obsa qabaachuudhaan afaan Poortugaaliin Macaafa Qulqulluu qayyabsiisuu danda’eera . 
 Haariin waggoota baay’eedhaaf walga’ii koonyaarratti afaan barate kanaan haasawaa kennaa tureera . 
 Wanta namoonni amanamoon dullooman raawwatanirratti kan mari’annu maaliifi ? 
 Wantoota rakkisaa akkasii kana raawwachuuf fayyaafi haala mijaa’aa kan qabu nama hundumaa miti . 
 Wantoota namoonni dullooman tokko tokko raawwatanirratti kan mari’annu maaliifiree ? 
 Warri dullooman hundi wanta akkasii raawwachuuf carraaquu qabu jechuuf akka hin taane beekamaadha . 
 Kanaa mannaa , wanta Phaawulos Kiristiyaanota Ibrootaatiif jaarsolii gumii amanamoo ta’an ilaalchisee barreessee wajjin haala wal simuunidha . 
 Akkas jedhe : “ Attamitti akka jiraatan akka du’anis , jireenya isaanii keessaa wanta argames ilaalaa , fakkeenya amantii isaanii fudhadhaa duukaa bu’aa ! ” 
 Fakkeenya namoota hinaaffaa qaban akkasiirratti yoo xiinxalle , amantaa cimaa obboloota dullooman kana tajaajila Waaqayyoo akka raawwatan isaan kakaasu hordofuuf jajjabina arganna . 
 Haariin inni amma umriinsaa 87 ta’e , wanta isa kakaase ennaa ibsu akkas jedheera : “ Waggoota na hafanitti akka gaariitti fayyadamuufi hamma danda’ame tajaajila Yihowaarratti hirmaachuun barbaada . ” 
 Fireed inni armaan olitti caqasame , hojii Bet’elitti isaaf kenname raawwachuudhaan gammachuu guddaa argachaa jira . 
 “ Karaa kamiin Yihowaa yoo tajaajilte akka wayyu hubachuufi tajaajila sanaan itti fufuu qabda ” jedheera . 
 Haalawwansaanii Jijijjiiramaniyyuu Waaqayyoof Bulaniiru 
 12 , 13 . 
 Baarzilaayi haalawwansaa jijjiiramaniyyuu Waaqayyoof kan bule ta’uusaa kan argisiise akkamitti ? 
 Jijjiirama qaamaa amananii fudhachuun ulfaataa ta’uu danda’a . 
 Haata’u malee , qaamarratti jijjiiramni jiraatuyyuu Waaqayyoof kan bulan ta’uun ni danda’ama . 
 Baarzilaayi Giil’aadichi karaa kanaan fakkeenya gaarii ta’a . 
 Yeroo umriinsaa waggaa 80 turetti , yommuu Abiishaalom hammaatee turetti Daawitiifi humna waraanaasaatiif nyaataafi bakka bultii qopheessuudhaan haala adda ta’een isaan keessumsiiseera . 
 Daawit gara Yerusaalemitti ennaa deebi’u , Baarzilaayi hamma laga Yordaanositti Daawitiifi namootasaa geggeesseera . 
 Daawit Baarzilaayi miseensa maatii mana mootummaasaa akka ta’u isa afeeree ture . 
 Baarzilaayi maal jedhe ? 
 “ Ani amma nama waggaa saddeettamaa ti ; wanta gaarii fi wanta hamaa gargar baasee beekuu nan danda’aa ree ? 
 Ani garbichi kee wanti ani nyaadhuu fi wanti ani dhugu in miyaa’aa fi hin miyaa’uu isaa beekee nan himaa ree ? 
 Ani si’achi sagalee dhiirotaa fi dubartoota weeddisanii dhaggeeffachuu nan danda’aa ree ? . . . 
 Garuu Kiimhaam garbichi kee as jira ! 
 Inni si gooftaa koo wajjin ce’ee haa dhaqu ! 
 Wanta gaarii ta’ee sitti mul’ate isaaf godhi ! ” — 2 Saamu’el 17 : 27 - 29 ; 19 : 31 - 40 . 
 Baarzilaayi haallisaa jijijjiiramuyyuu , mootii Yihowaan dibe deggeruuf waan danda’u godheera . 
 Dandeettiin dhandhamuufi dhaga’uusaa akka kanaan duraa akka hin taane hubatuyyuu kanatti hin aarre . 
 Kanaa mannaa Baarzilaayi ofittummaarraa fagaatee faayidaa inni argachuuf ture sana Kiimhaam akka fudhatu yaada dhiheessuudhaan , namummaansaa kan akkamii akka ture argisiiseera . 
 Akkuma Baarzilaayi , yeroo har’aas namoonni dullooman baay’een amala ofittummaarraa walaba ta’eefi arjummaa argisiisu . 
 ‘ Waaqayyo aarsaa akkasiitti akka gammadu ’ waan beekaniif , waaqeffannaa dhugaa deggeruuf waan danda’an ni godhu . 
 Namoonni amanamoon nu gidduu jiraachuunsaanii eebba guddaa mitii ? — Ibroota 13 : 16 . 
 Daawit kan dulloome ta’uunsaa , jechoonni Faarfannaa 37 : 23 - 25irratti ibsaman caalaatti hiika akka qabaatan kan godhe akkamitti ? 
 Haalli Daawit waggoota hedduu keessatti al baay’ee kan jijijjiirame ta’uyyuu , eegumsi Yihowaan tajaajiltootasaa amanamoo ta’aniif godhu tasumaa akka hin jijjiiramne amanuusaa hin dhiisne . 
 Daawit gara xumura jireenyasaatti faarfannaa yeroo ammaatti Faarfannaa 37 jedhamee beekamu qindeesseera . 
 Daawit kiraara qabatee akkas jechuudhaan ennaa faarfatu yaadaa : “ Ejjennaan namaa inni Waaqayyo jabeessu isa biraa in ka’a ; karaan isaa sunis gooftaatti in tola . 
 Waaqayyo harka isaa qabee waan isa eeguuf , inni yoo kufe iyyuu , lafa hin ga’u . 
 Dargaggummaa argeera , dulluma biras ga’eera ; garuu namni qajeelaan utuu gatamuu , ijoolleen isaas waan nyaatan dhabanii utuu kadhatanii ani takkaa argee hin beeku . ” 
 ( Faarfannaa 37 : 23 - 25 ) Yihowaan faarfannaa hafuurasaatiin barreeffame kana keessatti waa’een umrii Daawit ibsamuunsaa gaarii akka ta’e yaadeera . 
 Kun ta’uunsaa , jechoonni garaadhaa dubbataman kun hiika akka qabaatan godheera . 
 Yohannis ergamaan haalawwan tokko tokko kan jijjiiramaniifi kan dulloome ta’uyyuu , amanamummaa argisiisuudhaan fakkeenya gaarii kan ta’u akkamitti ? 
 Yohannis ergamaan haallisaa jijjiiramuufi dulloomuyyuu amanamummaa argisiisuudhaan fakkeenya isa kan biraadha . 
 Yohannis waggoota gara 70 ta’aniif Waaqayyoon erga tajaajilee booda , ‘ Dubbii Waaqayyoo duukaa wanta Yesus dhugaa ba’e duukaas waan bu’eef , ’ biyya bishaan keessaa Phaaximoo jedhamtu keessatti hidhamee ture . 
 Hojiinsaa garuu hin xumuramne ture . 
 Barreeffamoonni Macaafa Qulqulluu Yohannis barreesse hundiyyuu gara dhuma umriisaatti barreeffaman . 
 Biyya bishaan keessaa kan taate Phaaximoo keessa yeroo turetti , Mul’ata ulfina qabeessa ta’e argee kan ture si’a ta’u , innis Mul’ata kana of eeggannoodhaan barreesseera . 
 Mana hidhaatii kan gadhiifame bara bulchiinsa Narva isa Mootii Moototaa Roomaa tureetti akka ta’e yaadama . 
 Sana booda , Yohannis naannoo Dh.K.B bara 98⁠tti tarii yeroo umriinsaa 90 ykn 100 ta’utti Wangeelaafi ergaawwan maqaasaatiin moggaafaman barreesseera . 
 Seenaa Jabinaa Yeroon Itti Hin Darbine 
 Namoonni dandeettii warra kaan wajjin itti walii galan dhabaniyyuu , Yihowaadhaaf kan bulan ta’uusaanii akkamitti argisiisuu danda’u ? 
 Humni keenya haalaafi sadarkaa adda addaatiin ni daangeffama . 
 Fakkeenyaaf , namoonni tokko tokko dandeettii yaadasaanii itti ibsan dhabaniiru . 
 Ta’uyyuu , jaalalaafi gaarummaa Waaqayyo isaanitti argisiise yaadachuudhaan gammadu . 
 Wanti afaansaaniitiin dubbachuu danda’an daangeffamuyyuu , garaasaaniitti Yihowaadhaan akkas jechaa jiru : “ Ani seera kee attam nan jaalladha ! 
 Ani guyyaa guutuu irra - deddeebi’ee itti nan yaada . ” 
 ( Faarfannaa 119 : 97 ) Yihowaanis “ warra maqaa isaatiif ulfina kennan ” beeka ; akkasumas jarri kun ilmaan namootaa hedduu daandiisaatiif dhimma hin qabnerraa hammam adda akka ta’an ni hubata . 
 ( Miilkiyaas 3 : 16 ; Faarfannaa 10 : 4 ) Wanti garaa keenyatti yaannu Yihowaa akka gammachiisu beekuun keenya nu hin jajjabeessuu ? — 1 Seenaa 28 : 9 ; Faarfannaa 19 : 14 . 
 Tajaajiltoonni Yihowaa yeroo dheeraadhaaf isa tajaajilan wanta dhugumaan adda ta’e akkamii argataniiru ? 
 Wanti irraanfatamuu hin qabne kan biraanimmoo , Kiristiyaanonni waggoota kudhaniin lakkaa’amaniif Yihowaa tajaajilaa turan wanta adda ta’eefi karaa kan biraa kamiiniyyuu argamuu hin dandeenye , jechuunis seenaa yeroon itti hin darbine galmeessisuusaaniiti . 
 Yesus , “ Egaa rakkina obsuu keessaniin jireenya keessan isa dhugaa in argattu ” jedheera . 
 Jireenya bara baraa argachuuf rakkina obsuun barbaachisaadha . 
 Isin warri “ jaalala Waaqayyoo gootanii ” amanamoo ta’uu keessan akkaataa jireenya keessaniitiin mirkaneessitan , “ isa Waaqayyo abdachiise argachuudhaaf ” eeggachuu ni dandeessu . — Ibroota 10 : 36 . 
 ( a ) Warra dulloomanii wajjin haala wal qabateen Yihowaan maal arguu barbaada ? 
 ( b ) Mataduree ittaanurratti waa’ee maalii qayyabanna ? 
 Wanti gochuu dandeessan hammamiyyuu yoo baay’ate ykn yoo xinnaate , Yihowaan tajaajila garaa guutuudhaan dhiheessitaniif bakka guddaa kenna . 
 Namni tokko yeroo dulloomu ‘ namummaasaa isa bakkeetti mul’aturra ’ wanti akkamiyyuu yoo ga’e , ‘ namummaansaa inni keessaa ’ guyyaa guyyaadhaan ni haaroma . 
 Yihowaan wanta kanaan dura raawwattaniif bakka guddaa akka kennu homaa hin shakkisiisu . 
 Ta’uyyuu , wanta yeroo ammaatti maqaasatiif jecha gochaa jirtaniifis bakka guddaa akka kennu beekamaadha . 
 Mataduree ittaanurratti , faayidaa guddaa amanamummaan akkasii argamsiisu ilaalla . 
 Maal Jettee Deebista ? 
 • Haannaan Kiristiyaanota dullooman yeroo har’aatti argamaniif fakkeenya akkamii taati ? 
 • Dullumni qofaan wanta namni tokko raawwachuu danda’u ni daangessa kan hin jedhamne maaliifi ? 
 • Namoonni dullooman Waaqayyoof kan bulan ta’uusaanii itti fufuu kan danda’an akkamitti ? 
 • Yihowaan tajaajila warri dullooman isaaf dhiheessan akkamitti ilaala ? 
 Maanguddoonni Dargaggoota Ni Jajjabeessu 
 “ Irree kee dhaloota amma jirutti , aangoo kees dhaloota dhufu hundumaatti hamman himutti , dulloomee mataan koo harrii yoo ta’e illee , ati ana hin dhiisin , yaa Waaqayyo ! ” — FAARFANNAA 71 : 18 . 
 1 , 2 . 
 Tajaajiltoonni Waaqayyoo warri dullooman maal hubachuu qabu ? 
 Amma waa’ee maalii ilaalla ? 
 JAARSI GUMII Lixa Afriikaa keessa jiraatu tokko obboleessa dibamaa dulloome tokko daawwachuu dhaqee , “ Akkam jirta ? ” 
 jedhee nagaa isa gaafate . 
 Obboleessis deebisee , waan dubbatu hojiidhaan argisiisuuf yaaluudhaan “ Fiiguu nan danda’a , burraaquu nan danda’a , utaaluu nan danda’a ” jedheen . 
 Itti dabalees , “ Balali’uu garuu hin danda’u ” jechuudhaan dubbateera . 
 Wanti inni jechuu barbaade ifa ture . 
 ‘ Wantan gochuu danda’u gammachuudhaan nan godha , wantan hin dandeenye garuu hin godhu ’ jechuusaa ture . 
 Jaarsi gumii obboleessa kana daawwate sun amma umriinsaa waggoota 80 keessa kan jiru yommuu ta’u , obboleessi sun taphataa ta’uusaafi amanamummaasaa akka gaariitti yaadata . 
 Amalli gaariin warri dullooman argisiisan , warra kaanirratti dhiibbaa gaarii yeroo dheeraadhaaf turu geessisuu danda’a . 
 Namni tokko dulluma qofaan ogummaa qabaachuus ta’e amala akka Kiristos horachuu hin danda’u . 
 ( Lallaba 4 : 13 ) Macaafni Qulqulluun , “ harriin gonfoo ulfinaa ti , barri dheeraan gatii qajeelinaa ti ” jedha . 
 ( Fakkeenya 16 : 31 ) Kiristiyaana dulloomte yoo taate , wanti dubbattuufi gootu warra kaanirratti dhiibbaa guddaa geessisuu akka danda’u hubatteettaa ? 
 Fakkeenyawwan Macaafa Qulqulluu warri dullooman akkamitti dargaggoota jajjabeessuu akka danda’an argisiisan tokko tokko haa ilaallu . 
 Amantii Bu’aa Guddaa Qabu 
 Amantaan Nohi , namoota amma jiraatan hundarratti dhiibbaa kan geessise akkamitti ? 
 Amantiiniifi jabinni Nohi argisiise namoota yeroo ammaatti jiraannus fayyadeera . 
 Nohi markaba ennaa ijaaru , bineensota yommuu walitti qabuufi yeroo lallabu umriinsaa gara waggaa 600 ture . 
 ( Uumama 7 : 6 ; 2 Phexros 2 : 5 ) Nohi nama Waaqayyoon sodaatu waan tureef , inniifi maatiinsaa Bishaan Badiisaa isa guddaarraa ooluu danda’aniiru ; kana malees Nohi namoota amma jiraatan hundaaf abbaa ta’uu danda’eera . 
 Nohi kan jiraate yeroo namoonni bara dheeraadhaaf jiraatanitti ta’uunsaa dhugaadha . 
 Ta’uyyuu , yeroo umriinsaa baay’ee deemee turettillee amanamummaadhaan itti fufuunsaa eebba guddaa isaaf argamsiiseera . 
 Akkamitti ? 
 Jabinni Nohi argisiise yeroo har’aa tajaajiltoota Waaqayyoo kan fayyade akkamitti ? 
 Yeroo Naamrud ajaja Yihowaan “ lafas guutaa ” jechuudhaan kenne mormuudhaan Gamoo Baabel ijaaruu jalqabetti , Nohi nama gara waggaa 800 ture . 
 ( Uumama 9 : 1 ; 11 : 1 - 9 ) Haata’u malee , Nohi hammeenya Naamrudirratti hirmaannaa hin qabu ture . 
 Kanaafuu qooqni namoota hammaatan sanaa ennaa mammakamu , qooqni Nohi kan hin jijjiiramne fakkaata . 
 Amantiiniifi jabinni Nohi yeroo dulloometti qofa utuu hin ta’in umriisaa guutuu argisiise , amala tajaajiltoonni Waaqayyoo umrii kamirrattiyyuu argaman hordofuu qabanidha . — Ibroota 11 : 7 . 
 Dhiibbaa Maatii Keessatti Geessisan 
 5 , 6 . ( a ) Abrahaam nama waggaa 75 yeroo turetti Yihowaan maal akka godhu isa ajaje ? 
 ( b ) Abrahaam ajaja Waaqayyootiif deebii akkamii kenne ? 
 Dhiibbaan maanguddoonni amantii miseensota maatiisaaniirratti geessisuu danda’an , jireenya abbootii amantaa bara Nohi booddee turaniirratti mul’achuu danda’a . 
 Abrahaam yeroo Waaqayyo akkas isaan jedhu umriinsaa waggaa 75 ture : “ Biyya kee keessaa , lammii kee keessaa , maatii abbaa kee keessaas ba’iitii gara biyya ani si argisiisuu dhaqi ! 
 Ani saba guddaa sin godha , sin eebbisa , maqaa kee nan guddisa , eebbas in taata . ” — Uumama 12 : 1 , 2 . 
 Manakee , hiriyootakee , biyya itti dhalatteefi firootakee dhiistee biyya hin beekne akka dhaqxu utuu sitti himamee maaltu sitti dhaga’ama ? 
 Abrahaam akkas akka godhu isatti himamee ture . 
 “ Akkuma Waaqayyo isatti dubbatetti ka’ee in adeeme ; ” jireenyasaa isa hafettis biyya Kana’aan keessa ormaafi godaantuu ta’ee dunkaana keessa jiraate . 
 ( Uumama 12 : 4 ; Ibroota 11 : 8 , 9 ) Yihowaan Abrahaamiin “ saba guddaa ” akka isa godhu dubbatuyyuu , inni kan du’e sanyiinsaa baay’achuusaa yeroo dheeraa duradha . 
 Haati manaasaa Saaraayi , mucaa tokko , jechuunis Yisihaq qofa kan deesseef si’a ta’u , innis Abrahaam Biyyattii Abdachiifamte keessa waggaa 25 erga turee boodadha . 
 ( Uumama 21 : 2 , 5 ) Ta’uyyuu Abrahaam abdii kutatee gara magaalaa itti dhalateetti hin deebine . 
 Fakkeenya amantiifi jabinaa akkamiitii ! 
 Abrahaam amantiidhaan jabaachuunsaa ilmasaa Yisihaqirratti dhiibbaa akkamii geessiseera ? 
 Ilmaan namaatiif bu’aa maalii argamsiise ? 
 Jabinni Abrahaam ilmasaa Yisihaqirratti dhiibbaa cimaa waan geessiseef , Yisihaqis jireenyasaa guutuu jechuunis waggaa 180f biyya Kana’aan keessa orma ta’ee jiraateera . 
 Jabinni Yisihaq , amantaa inni abdii Waaqayyo kennerratti qaburratti kan hundaa’e yommuu ta’u , amantiin kunis haadhaafi abbaasaa warra dulloomanirraa kan argateefi boodas wanta Yihowaan isatti dubbateen kan jabaatedha . 
 ( Uumama 26 : 2 - 5 ) Jabinni Yisihaq argisiise , ‘ hiddi ’ ilmaan namootaa ittiin eebbifaman maatii Abrahaam keessaa dhufuusaa ilaalchisee abdiin Yihowaan kenne akka raawwatamu godheera . 
 Waggoota dhibbaan lakkaa’amaniin booda , Yesus Kiristos inni kutaa “ hidda ” sanaa isa duraa ta’e , namoonni isatti amanan hundi Waaqayyoo wajjin araaramanii jireenya bara baraa akka argatan karaa baneeraaf . — Galaatiyaa 3 : 16 ; Yohannis 3 : 16 . 
 Yaaqoob amantii cimaa qabaachuusaa kan argisiise akkamitti ? 
 Bu’aansaa maal ture ? 
 Yisihaqis , ilmisaa Yaaqoob amantii cimaa bara dullumaa keessatti eegumsa isaaf ta’e akka qabaatu isa gargaareera . 
 Yaaqoob eebba argachuuf jecha ergamaa tokkoo wajjin halkan guutuu wal’aansoo yeroo wal qabe sanatti umriinsaa waggaa 97 ture . 
 ( Uumama 32 : 24 - 28 ) Yaaqoob waggaa 147⁠tti du’uusaa dura , ilmaansaa 12n tokko tokkoon eebbisuuf of jajjabeessee ture . 
 ( Uumama 47 : 28 ) Raajiin Yaaqoob dubbate inni Uumama 49 : 1 - 28⁠rratti galmeeffamee jiru , dhugaa akka ta’e kan mirkanaa’e ta’uusaarrayyuu , yeroo ammaattis raawwatamaa jira . 
 Dhiibbaa maanguddoonni karaa hafuuraa cimoo ta’an maatiisaaniirratti geessisan ilaalchisee maal jechuutu danda’ama ? 
 Kanaafuu , maanguddoonni amanamoon tajaajiltoota Waaqayyoo ta’an , miseensota maatiisaaniirra dhiibbaa gaarii geessisuu akka danda’an beekamaadha . 
 Qajeelfamni Caaffata Qulqullaa’oorratti hundaa’eefi gorsi ogummaa , akkasumas jabina qabaachuudhaan fakkeenya ta’uun , mucaan tokko amantii jabaa qabaatee akka guddatuuf gargaarsa guddaa gochuu danda’a . 
 ( Fakkeenya 22 : 6 ) Warri dullooman maatiisaaniirratti dhiibbaa cimaa gaarii ta’e geessisuu akka danda’an dagachuu hin qaban . 
 Dhiibbaa Namoota Hidhata Amantiisaanii Ta’anirratti Geessisan 
 Yoseef ‘ waa’ee awwaala lafee isaa Israa’elootatti maal hime ? ’ 
 Kunoo bu’aa maalii argamsiise ? 
 Maanguddoonni namoota hidhata amantiisaanii ta’anirrattis dhiibbaa gaarii geessisuu ni danda’u . 
 Amantiin Yoseef ilmi Yaaqoob bara dullumaasaatti argisiise , waaqeffattoota dhugaa isa booda jiraataniifi miliyoonaan lakkaa’amanirratti dhiibbaa guddaa geessiseera . 
 Yoseef yeroo ‘ waa’ee awwaala lafee isaa Israa’elootatti hime ’ jechuunis dhumarratti Gibxii yommuu ba’an lafeesaa fuudhanii akka deeman ennaa isaanitti hime umriinsaa waggaa 110 ture . 
 Ajajni inni isaaniif kenne kun , sabni Israa’el erga Yoseef du’ee booda waggoota baay’ee garbummaa cimaa jala turanitti yeroon itti birmaduu ba’an akka dhufu isaaniif mirkaneesseera . 
 Museen maanguddichi Iyaasuurratti dhiibbaa akkamii geessisee ta’uu qaba ? 
 Namoota wanta Yoseef dubbateen jajjabina argatan keessaa tokko Musee ture . 
 Museen umriinsaa waggaa 80 yommuu turetti , lafee Yoseef fuudhee biyya Gibxiitii baasuuf mirga argatee ture . 
 ( Ba’uu 13 : 19 ) Yeroo sanaatti Museen Iyaasuu isa isarra baay’ee ijoollee ta’ee wajjin wal arge . 
 Waggoota 40 sanaan booda turanitti Iyaasuun gargaartuu Musee ta’ee tajaajileera . 
 ( Lakkoobsa 11 : 28 ) Yeroo Museen tulluu Siinaarra ba’etti Iyaasuun isaa wajjin kan deeme si’a ta’u , hamma Museen gabatoota dhuga - baatuu qabatee bu’uttis achumatti isa eegeera . 
 ( Ba’uu 24 : 12 - 18 ; 32 : 15 - 17 ) Iyaasuun Musee maanguddicharraa gorsa cimaafi ogummaa guddaa argatee ture . 
 Iyaasuun hamma lubbuudhaan jiraatetti , sabni Israa’el waan gaarii akka godhu dhiibbaa kan godhe akkamitti ? 
 Iyaasuunis bara jiraate hundumaatti saba Israa’el jajjabeesseera . 
 Abboonni Firdii 2 : 7 akkas jedha : “ Guutummaa bara Iyaasuu fi bara jaarsoliin warri isa booddee hafanii hojii guddaa Waaqayyo saba Israa’eliif godhe hundumaa argan jiraatanitti , sabni sun Waaqayyoof hojjechaa turan . ” 
 Haata’u malee , Iyaasuuniifi maanguddoonni kaan erga du’anii booda hamma bara Saamu’elitti waggoota 300f waaqeffannaa dhugaafi sobaa gidduutti garaan sabichaa hiramee ture . 
 Saamu’el ‘ Waan Qajeelaa Hojiirra Oolcheera ’ 
 Saamu’el ‘ waan qajeelaa hojiirra oolchuuf ’ maal godheera ? 
 Macaafni Qulqulluun Saamu’el waggaa meeqatti akka du’e hin dubbatu . 
 Haata’u malee , seenaan Macaafa Saamu’el Isa Duraa keessatti ibsame gara waggaa 102 kan fudhatu yommuu ta’u , seenaawwan kana keessaa baay’eensaanii yommuu raawwataman Saamu’el lubbuudhaan jira ture . 
 Ibroota 11 : 32 , 33⁠rratti , abboonni firdiifi raajonni qajeeloon “ waan qajeelaa hojii irra oolchanii ” akka turan dubbisna . 
 Eeyyee , Saamu’el namoonni barasaatti turan tokko tokko balleessaa hojjechuurraa akka fagaatan dhiibbaa isaanirra geessisee ture . 
 ( 1 Saamu’el 7 : 2 - 4 ) Kana kan godhe akkamitti ? 
 Bara jireenyaasaa hundatti Yihowaadhaaf amanamaa ture . 
 ( 1 Saamu’el 12 : 2 - 5 ) Mootiidhaafillee yoo ta’e gorsa cimaa kennuu hin sodaatu ture . 
 ( 1 Saamu’el 15 : 16 - 29 ) Saamu’el yeroo ‘ dulloomee harrii baasetti ’ warra kaaniif kadhachuudhaan fakkeenya ta’uusaa argisiiseera . 
 Israa’eloota sabasaa ta’aniif ‘ kadhachuu dhiisuudhaan Waaqayyo duratti cubbuu hojjechuun isarraa akka fagaatu ’ dubbateera . — 1 Saamu’el 12 : 2 , 23 . 
 14 , 15 . 
 Kadhannaa ilaalchisee maanguddoonni yeroo har’aa fakkeenya Saamu’el hordofuu kan danda’an akkamitti ? 
 Kun hundumtuu , karaa barbaachisaa maanguddoonni namoota isaanii wajjin Yihowaa tajaajilanirratti dhiibbaa gaarii geessisuu itti danda’an kan argisiisudha . 
 Obboloonni maanguddoota ta’an dhukkubaanis ta’e sababii biraatiin humnisaanii daangeffamuyyuu , warra kaaniif kadhachuu ni danda’u . 
 Isin warri maanguddoota taatan , kadhannaan keessan gumiidhaaf faayidaa akkamii akka argamsiisu ni hubattuu ? 
 Dhiiga Kiristos isa dhangala’erratti amantii qabaachuu keessaniin Yihowaa biratti fudhatama argattaniittu ; akkasumas obsaan danda’uu keessan waan argisiistaniif amantiin keessan ‘ qoramee ilaalameera . ’ 
 ‘ Kadhannaan nama qajeelaa waan baay’ee hojjechuu akka danda’u ’ hin irraanfatinaa . — Yaaqoob 5 : 16 . 
 Kadhannaan hojii Mootummaa Yihowaa deggeruudhaan dhiheessitan barbaachisaadha . 
 Obboloonni keenya tokko tokko siyaasa keessa galuu diduusaaniitiin kan ka’e mana hidhaa galaniiru . 
 Kaanis balaa uumamaatiin , waraanaafi walitti bu’iinsa walii waliitiin miidhaan isaanirra ga’eera . 
 Warri gumii keenya keessatti argaman kaanimmoo qorumsiifi mormiin isaanirra ga’a . 
 Obboloonni dura bu’anii hojii lallabaarratti hirmaataniifi gumii keessatti ilaaltota olaanaa ta’anis kadhannaan keessan isaan barbaachisa . 
 Akkuma Ephaafraan godhe , isinis kadhannaa keessan keessatti waa’ee hidhattoota amantii ibsuun keessan baay’ee gaariidha ! — Qolosaayis 4 : 12 . 
 Dhaloota Dhufu Barsiisuu 
 16 , 17 . 
 Faarfannaa 71 : 18⁠rratti raajiin akkamii dubbatamee ture ? 
 Kunoo raawwatame akkamitti ? 
 ‘ Hoolonni kan biraan ’ bara baraaf lafarra jiraachuuf abdii qaban , “ karra xinnayyoo ” amanamoo ta’aniifi samiitti waamamanii wajjin hojjechuunsaanii , leenjii barbaachisaa akka argatan godheera . 
 Kana ilaalchisee raajiin Faarfannaa 71 : 18⁠rratti dubbatame akkas jedha : “ Irree kee dhaloota amma jirutti , aangoo kees dhaloota dhufu hundumaatti hamman himutti , dulloomee mataan koo harrii yoo ta’e illee , ati ana hin dhiisin , yaa Waaqayyo ! ” 
 Kiristiyaanonni hafuuraan dibaman kun Yesus Kiristos wajjin ulfina argachuuf isaan dhiisanii deemuusaanii dura , michootasaanii warra hoolota kan biraa ta’an itti gaafatamummaa dabalataatiif leenjisuudhaaf hawwii guddaa qabu . 
 Yaanni Faarfannaa 71 : 18⁠rratti “ dhaloota dhufu ” leenjisuu ilaalchisee dubbatu , seerri bu’uuraasaa hoolota kan biraa Kiristiyaanota Waaqayyo diberraa leenjii argatanirrattis hojjechuu danda’a . 
 Yihowaan , maanguddoonni namoota reefuu waaqeffannaa dhugaa fudhachaa jiraniif waa’eesaa akka dhugaa ba’an mirga addaa isaaniif kenneera . 
 ( Yo’el 1 : 2 , 3 ) Hoolonni kan biraan Kiristiyaanota dibamoorraa barachuusaaniitiin akka eebbifaman isaanitti dhaga’amuunsaa , barumsa Caaffata Qulqullaa’aarraa argatan namoota Yihowaa tajaajiluu barbaadan kaan barsiisuuf isaan kakaasa . — Mul’ata 7 : 9 , 10 . 
 18 , 19 . ( a ) Tajaajiltoonni Yihowaa warri maanguddoota ta’an , odeeffannoo barbaachisaa akkamii nuu hiruu danda’u ? 
 ( b ) Kiristiyaanonni maanguddoota ta’an waa’ee maalii mirkanaa’oo ta’uu qabu ? 
 Kiristiyaanota dibamoos ta’an hoolota kan biraa tajaajiltoonni Yihowaa maanguddoota ta’an , seenaawwan bakki guddaan kennamuuf yommuu raawwataman arganiiru . 
 Warra ‘ Diraamaan Fotoo Uumamaa ’ yeroo argisiifamu turan keessaa muraasni ammayyuu jiru . 
 Maanguddoota kana keessaa tokko tokko , obboloota geggeessitoota turaniifi bara 1918⁠tti hidhamanii turan qaamaan beeku . 
 Kaanimmoo , buufata raadiyoo Masaraa Eegumsaa WBBR jedhamuun lallabuurratti hirmaataniiru . 
 Kaanis , waa’ee yeroo Dhugaa Baatonni Yihowaa birmaduu argachuuf manneen murtiitti itti falmanii dubbachuu ni danda’u . 
 Obboloonni kaanimmoo , mootummoota isaan hacuucan jala utuu jiranii waaqeffannaa dhugaa cinaa dhaabataniiru . 
 Dhugaadha , maanguddoonni beekumsi dhugaa akkamitti suuta suutaan ifa ta’aa akka dhufe nutti himuu ni danda’u . 
 Macaafni Qulqulluun muuxannoo akkasiirraa faayidaa akka argannu nu jajjabeessa . — Keessa Deebii 32 : 7 . 
 Kiristiyaanonni maanguddoota ta’an dargaggootaaf fakkeenya gaarii akka ta’an gorfamaniiru . 
 ( Tiitos 2 : 2 - 4 ) Tarii dhiibbaan jabinnikee , kadhannaafi gorsikee warra kaanirratti qabu amma sitti hin mul’atu ta’a . 
 Nohi , Abrahaam , Yoseef , Museeniifi warri kaan , amanamummaansaanii dhaloota dhufurratti dhiibbaa akkamii akka geessisu guutummaatti hin beekan ta’a . 
 Ta’uyyuu amanamummaafi jabinni argisiisan , dhiibbaa guddaa geessiseera ; fakkeenyi keessanis dhaloota ammaarratti faayidaa kanaan wal fakkaatu ni qabaata . 
 Namoonni abdiisaanii hamma dhumaatti jabeessanii qabatan eebba akkamii argatu ? 
 ‘ Rakkina guddaa ’ jalaa ooltaniis ta’e du’aa kaatanii “ jireenya dhugaa ” argachuun keessan hammam kan nama gammachiisudha ! 
 Mee waa’ee Bulchiinsa Kiristos Isa Waggaa Kumaa Yihowaan rakkoowwan dullumaan dhufan itti balleessuu yaadaa . 
 Haalli qaama keenyaa yeroo hundumaa gadi deemaa dhufuu mannaa , guyyaa hundumaatti yeroo hirribaa kaanu qaamni keenya ni haaromfama , humni keenya dabalaa , iji keenyaafi gurri keenya qara ta’aa , bifti keenya bareedaa deema ! 
 ( Iyoob 33 : 25 ; Isaayaas 35 : 5 , 6 ) Namoonni addunyaa haaraa Waaqayyo fidu keessa jiraachuuf eebbifaman , jireenya bara baraaf jiraatanii wajjin yeroo walitti ilaalamu yeroo hundumaa dargaggoota ta’anii jiraatu . 
 ( Isaayaas 65 : 22 ) Egaa hundi keenya abdii keenya hamma dhumaatti jabeessinee qabachuudhaan garaa guutuudhaan Yihowaa tajaajiluu keenya itti haa fufnu . 
 Yihowaan abdii kenne hundumaa akka raawwatuufi wanti inni gochuuf jedhu wanta nuyi eegnurra baay’ee akka caalu mirkanaa’oo ta’uu dandeenya . — Faarfannaa 37 : 4 ; 145 : 16 . 
 Maal Jettee Deebista ? 
 • Jabinni Nohi maanguddichi argisiise ilmaan namootaa hundaaf eebba kan argamsiise akkamitti ? 
 • Amantiin abboonni amantii argisiisan ijoolleesaaniitiif bu’aa akkamii argamsiisee ture ? 
 • Yoseef , Museen , Iyaasuuniifi Saamu’el bara dullumaasaaniitti namoota hidhata amantiisaanii ta’an kan jajjabeessan akkamitti ? 
 • Maanguddoonni dhaala akkamii nuu dabarsuu danda’u ? 
 Akkaataan Umama Keenyaa ‘ Guddaa Dinqisiisaadha ’ 
 ‘ Ati guddaa dinqisiisaa gootee na uumteetta . ’ — FAARFANNAA 139 : 14 . 
 Namoonni hubatoo ta’an baay’een uumamawwan lafarraa dinqisiisaa ta’an Waaqayyotu uume jedhanii akka amanan kan isaan godhe maalidha ? 
 ADDUNYAAN uumamawwan dinqisiisaa ta’aniin kan guutamedha . 
 Uumamawwan kun eessaa dhufan ? 
 Namoonni tokko tokko , waa’ee Uumaa dandeettii guddaa qabuu utuu hin caqasin gaaffii kanaaf deebii kennuun ni danda’ama jedhanii amanu . 
 Kaanimmoo , Uumaa xiyyeeffannaa keessa galchuu dhiisuun dandeettii uumama hubachuuf qabnu nu jalaa daangessa jedhanii amanu . 
 Namoonni kun uumamni lafarraa dinqisiisaa ta’an baay’een garmalee wal xaxaafi adda adda , akkasumas ajaa’ibsiisaa waan ta’aniif akkuma tasaa kan argaman miti jedhanii amanu . 
 Saayintiistota tokko tokko dabalatee namoonni hedduun , uumamni cufti Uumaa ogeessa , humna guddaa qabuufi gaarii ta’een kan uumame ta’uusaa amanuuf ragaa argataniiru . 
 * 
 Daawit , Yihowaa akka jajatuuf wanti isa kakaase maalidha ? 
 Mootii Israa’el durii kan ture Daawit , Uumaan , uumamawwan dinqisiisaa ta’an waan uumeef galanni akka ta’uuf ni amana ture . 
 Daawit bara saayinsiin guddina amma irra ga’erra utuu hin ga’in kan jiraate ta’uyyuu , uumamawwan dinqisiisaa Waaqayyo uumeen akka marfame hubatee ture . 
 Daawit dandeettii Waaqayyo wantoota uumuuf qabu ajaa’ibsiifachuuf akkaataa ijaarsa qaamasaa ilaaluu qofti isa ga’eera . 
 Akkas jechuudhaan barreesseera : “ Isa ati guddaa dinqisiisaa gootee na uumteef , ani galata siif nan galcha ; gochaan kee waanuma raajii ti , anis kana ba’eessa godhee nan beeka . ” — Faarfannaa 139 : 14 . 
 3 , 4 . 
 Tokkoon tokkoon keenya hojiiwwan Yihowaarratti gadi fageenyaan xiinxaluun keenya barbaachisaa kan ta’e maaliifi ? 
 Daawit gadi fageenyaan xiinxaluusaatiin amantii jabaa akkasii qabaachuu danda’eera . 
 Yeroo har’aatti , uumama ilmaan namootaa ilaalchisee sagantaawwan karaa mana barumsaafi sabqunnamtiitiin darban , barumsa amantii namoonni Waaqayyoorratti qaban balleessuun guutameera . 
 Nuyis amantii akka Daawit qabaachuuf , gadi fageenyaan xiinxaluun keenya barbaachisaadha . 
 Keessumaa dhimmawwan bu’uuraa akka , Uumaan jiraachuusaafi uumamarratti qooda qabaachuusaa ilaalchisee jiranirratti , ilaalchi namootaa dhiibbaa akka nurratti godhu matumaa heyyamuu hin qabnu . 
 Kana malees , hojiiwwan Yihowaarratti xiinxaluun , dinqisiifannaa isaaf qabnuufi amantii abdii gara fuulduraa inni kennerratti qabnu nuu jabeessa . 
 Kunimmoo , caalaatti Yihowaa beekuufi isa tajaajiluuf nu kakaasuu danda’a . 
 Kanaafuu , mee amma wanta Daawit “ guddaa dinqisiisaa ” taanee uumamuu keenya ilaalchisee dubbate saayinsiin ammayyaa akkamitti akka mirkaneesse haa ilaallu . 
 Ijaarsa Qaama Keenyaa Isa Dinqisiisaa 
 5 , 6 . ( a ) Hundi keenya jireenya kan jalqabne akkamitti ? 
 ( b ) Kaleen keenya hojii akkamii raawwata ? 
 “ Ati kalee koo uumtetta’oo ; garaa haadhakoo keessas nadhoksiteetta’oo . ” 
 ( Faarfannaa 139 : 13 , 1899 ) Jireenyi hunda keenyaa , gadameessa haadha keenyaa keessatti seelii qeentee hamma tuqaa hima kana booda jiruu gadi xiqqaatturraa kan jalqabedha . 
 Seeliin garmalee wal xaxaa ta’eefi gargaarsa maaykiroskoppii ( meeshaa wanta ijaan hin argamne guddisee argisiisu ) malee ijaan hin argamne kun , warshaa xiqqoodha jechuun ni danda’ama ! 
 Seeliin kun dafee guddata . 
 Gadameessa keessatti ji’a lammaffaa yeroo fixu qaamonni gurguddaa ta’an hojjetamaniiru . 
 Isaan keessaa kaleenkee isa tokkodha . 
 Yeroo dhalattu , kaleenkee wantoota barbaachisaa ta’an hambisee , wantoota summii ta’aniifi bishaan kuufame baasuudhaan dhiigakee calaluuf qophaa’aadha . 
 Kaleenkee lamaan fayyaa taanaan , bishaan dhiigakee keessatti argamuu keessaa gara liitira shan kan ta’u daqiiqaa 45 gidduutti calala ! 
 Kaleenkee lamaan albuudawwan dhiigakee keessa jiran , asiidiifi dhiibbaa dhiigakeetii to’achuufis ni gargaaru . 
 Kaleen , vitaamina D gara wanta lafeen sirriitti akka guddatu godhutti jijjiiruudhaan , akkasumas hormoonii Irithropoyitiin jedhamuufi lafee keessatti seelii dhiiga diimaa saffisaan baay’isu maddisiisuudhaan hojiiwwan barbaachisaa ta’an kan biraas ni raawwata . 
 Namoonni hojii kaleen raawwatutti dinqisiifataniiru ! 
 * 
 7 , 8 . ( a ) Mucaan garaa keessa jiru tokko akkamitti akka guddatu ibsi . ( b ) Mucaan tokko “ gadameessa isa akka lafa gad fagootti ilaalamu keessatti ” akka tolfame kan ibsame karaa kamiini ? 
 “ Ani dhoksaatti yommuun hojjetame , gadameessa [ isa akka lafa gad fagootti ilaalamu ] keessatti yommuun tottolfame lafeen koo iyyuu si duraa hin dhokanne . ” 
 ( Faarfannaa 139 : 15 ) Seeliin inni jalqabaa ni hirama ; seeliin inni haaraanis hiramuusaa itti fufa . 
 Seeliiwwan sun xinnoo turanii qoqoodamuu kan jalqaban si’a ta’u , seelii narvii , seelii irree , seelii gogaafi k.k.f . ta’u . 
 Seeliiwwan akaakuu tokko ta’an walitti gurmaa’uudhaan tiishuu , achiis qaamota uumu . 
 Fakkeenyaaf , erga gadameessa keessatti uumamtee jalqabee torban sadaffaatti lafeewwankee hojjetamuu jalqabu . 
 Torban torba yommuu taatummoo , dheerinnikee seentii meetira 2.5 qofa yeroo ta’u , lafeewwan 206 yeroo ga’eessa taatu qabaattu ni uumamu ; lafeewwan kun kan hin jabaanne ta’uyyuu iddoosaanii qabataniiru . 
 Guddinni dinqisiisaa kun akka waan gadi fagaatee awwaalameetti ija namootaatti utuu hin mul’atin gadameessa haadhakee keessatti raawwatama . 
 Dhugumayyuu , akkaataan qaamni keenya itti guddatu harki caalaansaa namootaaf ifaa miti . 
 Fakkeenyaaf , jiiniiwwan seeliikee keessa jiran , kutaa qaamaa adda addaa hojjechuuf akka wal qoqqoodan kan taasisu maalidha ? 
 Oolee bulee saayinsiin wanta kana bira ga’uu danda’a ta’a ; haata’u malee Daawit itti fufuudhaan akka dubbatetti Uumaa keenya kan ta’e Yihowaan waan wallaale hin qabu . 
 9 , 10 . 
 Akkaataan qaamota mucaa gadameessa keessa jiruu itti tolfamu ‘ macaafa Waaqayyoo keessatti kan caafame ’ akkamitti ? 
 “ Nama ta’uun koo utuu hin beekamin iji kee na arge , dhaladhee barri jireenya koo lakkaa’amuu utuu hin jalqabin , guyyoonni anaaf yaadaman guutummaatti macaafa kee keessatti caafaman . ” 
 ( Faarfannaa 139 : 16 ) Seeliinkee inni jalqabaa guutummaa akkaataa ijaarsa qaamakee kan qabatedha . 
 Utuu hin dhalatin yeroo gadameessa haadhakee keessa ji’a sagaliif turtuttis ta’e , erga dhalattee booda hanga ga’eessa taatu , waggoota 20 ol jiranitti guddinakee kan to’atudha . 
 Yeroo kanatti qaamnikee sadarkaawwan baay’ee keessa kan darbe si’a ta’u , hundumtuu sagantaa odeeffannoo seelii ishee jalqabaatiin ba’een geggeeffamu . 
 Daawit waa’ee seeliifi waa’ee jiinii waan tokko hin beeku ; maaykiroskoppiillee hin qabu ture . 
 Haata’u malee , akkaataan guddina qaamasaa dursee kan karoorfame ta’uusaa sirriitti hubatee ture . 
 Daawit akkatti mucaan garaa keessa jiru itti guddatu ilaalchisee hamma tokko beekumsa qabaachuu waan danda’uuf , tarkaanfiin hundi akkuma dursee akeekni ba’eefittiifi yeroosaatti kan raawwatamu ta’uusaa amanuuf sababii ga’aa qaba ture . 
 Akeeka kana “ macaafa kee [ Waaqayyoo ] keessatti caafaman ” jechuudhaan walaloodhaan ibseera . 
 Qaamni keenyaa bifa ammaa akka qabaatu kan murteessu maalidha ? 
 Yeroo ammaatti , haalawwan warra keerraa dhaalte jechuunis hojjaan , bifni , qalamni ijaafi rifeensa mataa , akkasumas amalawwan hedduun kan biraan , jiiniikeetiin kan murteeffame ta’uunsaa ni beekama . 
 Tokkoon tokkoon seeliikee jiiniiwwan kuma kudhaniin lakkaa’aman qaba ; tokkoon tokkoon jiiniiwwan kanaa , kutaa akka fuuncaa dheeraa DNA ( dee’oksiriibonukiliik asiidiirraa ) hojjetameeti . 
 Qajeelfamni akka itti qaamnikee ijaaramuu qabu ibsu DNA kee keessatti ‘ caafameera . ’ 
 Yeroo hundumaa seeliiwwankee hiramuudhaan , seeliiwwan haaraa uumu ykn isa moofaa bakka bu’u ; DNAn qajeelfama sana dabarsuudhaan jiraachuu akka itti fuftuufi bifnikee akka jirutti akka eegamu godha . 
 Kun humniifi ogummaan Uumaa keenya isa samii hangam guddaa akka ta’e kan argisiisudha ! 
 Sammuu Keenya Isa Ajaa’ibsiisaa 
 Wanti ilmaan namootaa bineensotarraa adda taasisu maalidha ? 
 “ Yaadni kee maal maal anatti jabaata , yaa Waaqayyo ! 
 Guutummaattis maal maal baay’ata ! 
 Ani lakkoobsa isaa himuu utuun yaalee , cirracha irra in baay’ata . ” 
 ( Faarfannaa 139 : 17 , 18a ) Bineensonnis dinqisiisaa ta’anii kan uumaman yommuu ta’u , isaan keessaa tokko tokko miiraafi dandeettii namoonni hin qabne qabu . 
 Haata’u malee , Waaqayyo dandeettii yaaduu horii kamiiniyyuu ol ta’e namootaaf kenneera . 
 Kitaabni barnoota saayinsii tokko akkas jedha : “ Karaa baay’eedhaan bineensotaa wajjin kan wal fakkaannu ta’uyyuu , qooqaafi dandeettii yaaduu waan qabnuuf lubbu qabeeyyii lafarra jiran hundarraa addadha . 
 Waa’ee ofii keenyaa beekuuf fedhii qabnuunis uumamawwan kaanirraa adda waan taaneef gaaffiiwwan , Qaamni keenya akkamitti ijaarame ? 
 Akkamitti uumamne ? 
 jedhan ni gaafanna . ” 
 Daawitis gaaffiiwwan kanarratti xiinxala ture . 
 ( a ) Daawit yaadawwan Waaqayyoorratti xiinxaluu kan danda’e akkamitti ? 
 ( b ) Fakkeenya Daawit hordofuu kan dandeenyu akkamitti ? 
 Hunda caalaammoo , haala bineensotarraa adda ta’een , yaadawwan Waaqayyoorratti xiinxaluuf dandeettii addaa qabna . 
 * Kennaan adda ta’e kun , akkaataa ‘ bifa Waaqayyootiin itti uumamne ’ keessaa isa tokkodha . 
 ( Uumama 1 : 27 ) Daawit kennaa kanatti akka gaariitti fayyadameera . 
 Ragaawwan Waaqayyo jiraachuusaa mirkaneessaniifi amalawwansaa wantoota lafarra jiranirratti mul’atanirratti xiinxala ture . 
 Akkasumas , Daawit Caaffata Qulqullaa’oo warra jalqabaa waa’ee Waaqayyoofi waa’ee hojiisaa dubbatan qaba ture . 
 Caaffatawwan geggeessaa hafuuraatiin barreeffaman kun yaadawwan , amalaafi kaayyoo Waaqayyoo akka hubatu isa gargaaraniiru . 
 Daawit Caaffata Qulqullaa’oorratti , uumamarrattiifi walitti dhufeenya Waaqayyoo wajjin qaburratti xiinxaluunsaa , Uumaasaa jajachuuf isa kakaaseera . 
 Amantaan Maal Kan Dabalatudha ? 
 Waaqayyootti amanuuf waan hundumaa beekuun barbaachisaa kan hin taane maaliifi ? 
 Daawit uumamaafi Caaffata Qulqullaa’oorratti xiinxaluusaa yeroo itti fufu , beekumsaafi dandeettii Waaqayyoo guutummaatti hubachuun humnasaatii ol akka ta’e caalaatti hubateera . 
 ( Faarfannaa 139 : 6 ) Haalli keenyas kanaa wajjin wal fakkaata . 
 Hojiiwwan uumamaa Waaqayyoo ilaalchisee hubannaa guutuu qabaachuu hin dandeenyu . 
 ( Lallaba 3 : 11 ; 8 : 17 ) Haata’u malee , Waaqayyo namoonni yeroo kamittiyyuu jiraataniifi dhugaa barbaadan amantaa ragaarratti hundaa’e akka qabaatan gochuuf , karaa Caaffata Qulqullaa’oofi karaa uumamaa beekumsa ga’aa ‘ isaanitti mul’ifameera . ’ — Roomaa 1 : 19 , 20 , 1899 ; Ibroota 11 : 1 , 3 . 
 Amantiiniifi hariiroon Waaqayyoo wajjin qabnu kan wal qabatu akkamitti akka ta’e fakkeenyaan ibsi . 
 Amantii qabaachuun , jireenyiifi uumamni hundi Uumaa dandeettii qabu akka qabu beekuu caalaa waan dabalatu qaba . 
 Yihowaan , qaama akka isa beeknuufi isaa wajjin walitti dhufeenya gaarii akka uumnu barbaadu ta’uusaa hubachuudhaan isatti amanamuu kan dabalatudha . 
 Amantii mucaan tokko abbaasaa isa jaalala qabeessaratti qabu akka fakkeenyaatti fudhachuu dandeenya . 
 Namni tokko abbaankee yeroo rakkinaatti si hin gargaaru jechuudhaan shakkiisaa utuu ibsee , abbaankee amanamaa ta’uusaatiif ragaa dhiheessuun si rakkisuu danda’a . 
 Abbaankee gaarii ta’uusaa muuxannoowwan tokko tokkorraa yoo hubatte garuu , yeroo rakkinaatti akka si hin ganne mirkanaa’aa ta’uu dandeessa . 
 Haaluma wal fakkaatuun , Caaffata Qulqullaa’oo qayyabachuudhaan , wantoota uumamanirratti xiinxaluufi deebii kadhannaa keenyaaf argannurratti yaaduudhaan caalaatti Yihowaa beekaa yeroo adeemnu isatti amanamuuf kakaana . 
 Yihowaa beekuun keenya , waa’eesaa caalaatti barachuufi jaalala ofittummaarraa walaba ta’een bara baraaf isa jajachuuf nu kakaasa . 
 Kun kaayyoo guddaa namni tokko hordofuu danda’udha . — Efesoon 5 : 1 , 2 . 
 Qajeelfama Uumaa Keenyaa Gaafadhaa ! 
 Daawit Yihowaa wajjin walitti dhufeenya dhihoo kan qabu ta’uusaarraa maal barachuu dandeenya ? 
 “ Qorii na ilaali , yaa Waaqayyo , garaa koos beeki ! 
 Na fonqolchi , yaada koos beeki ! 
 Karaa nama miidhu irra bu’een jira yoo ta’e ilaali , karaa bara baraan jiraatu irra na geessi ! ” 
 ( Faarfannaa 139 : 23 , 24 ) Daawit Yihowaan yaadasaa , dubbiisaafi gochasaa hundaa akka gaariitti akka beeku , jechuunis wanti tokkollee Uumaasaa jalaa akka hin dhokanne hubatee ture . 
 ( Faarfannaa 139 : 1 - 12 ; Ibroota 4 : 13 ) Akkuma mucaan xinnoon kaasuu warrasaa isa jaallatan keessa jiru tokko tasgabbiin itti dhaga’amu , Daawit Yihowaan waa’eesaa akka gaariitti akka beeku hubachuunsaa tasgabbiin akka isatti dhaga’amu godheera . 
 Daawit hariiroo dhihoo Yihowaa wajjin qabu kanaaf bakka guddaa kan kenne si’a ta’u , waa’ee hojiisaarratti gadi fageenyaan xiinxaluufi Isa kadhachuudhaan hariiroosaa cimsachuuf yaalii gochaa tureera . 
 Faarfannaa 139 dabalatee faarfannaawwan Daawit baay’een kadhannaa muuziqaadhaan qindeeffame kan qabatanidha . 
 Xiinxaluufi kadhannaan nuyis gara Yihowaatti akka dhihaannuuf nu gargaaruu danda’u . 
 ( a ) Daawit Yihowaan garaasaa qoree akka ilaalu kan barbaade maaliifi ? 
 ( b ) Karaan birmadummaa keenya itti fayyadamnu jireenya keenya kan tuqu akkamitti ? 
 Bifa Waaqayyootiin waan uumamneef , waan barbaanne akka filannuuf mirga nuu kenneera . 
 Gaarii ykn hamaa gochuuf filachuu dandeenya . 
 Birmadummaan akkasii Waaqayyo duratti itti gaafatamummaa nutti fidu qaba . 
 Daawit jal’ootaa wajjin lakkaa’amuu hin barbaanne . 
 ( Faarfannaa 139 : 19 - 22 ) Balleessaa rakkina isatti fidurraa fagaachuu barbaada ture . 
 Kanaaf , Daawit Yihowaan waan hundumaa akka beeku yaaduudhaan , keessa namummaasaa akka qoruufi gara daandii jireenyaatti akka isa qajeelchu gadi of qabuudhaan isa gaafateera . 
 Sadarkaan ejjennoo qulqullina amalaa Waaqayyo baase namoota hundumaaf kan hojjetu waan ta’eef , nuyis filannaa sirrii gochuu nu barbaachisa . 
 Yihowaan hundi keenya akka isaaf abboomamnu nu jajjabeessa . 
 Akkas gochuun keenya surraasaafi eebba baay’ee nuu argamsiisa . 
 Guyyaa hundumaa Waaqayyoo wajjin adeemuun keenya , rakkoowwan nama gaddisiisan jiraataniyyuu keessi keenya nagaa akka qabaatu nu gargaara . — Filiphisiiyus 4 : 6 , 7 . 
 Uumaa Keenya Isa Dinqisiisaa Duukaa Bu’aa ! 
 Daawit uumamarratti xiinxaluunsaa xumura akkamiirra akka ga’u isa godheera ? 
 Daawit yommuu dargaggeessa turetti , yeroo baay’ee hoolota tiksa ture . 
 Hoolonni marga dheeduuf gadi jedhu , inni garuu ijasaa gara samiitti ol qaba ture . 
 Daawit dimimmisa galgalaatiin , ulfina uumama cufaafi ergaa inni dabarsurratti xiinxala ture . 
 Akkas jechuudhaan barreesseera : “ Bantiiwwan waaqaa ulfina Waaqayyoo himaa jiru , wanti bantii waaqaa jalaan mul’atus hojii harka isaa in labsa . 
 Guyyaan guyyaa isatti aanutti kana in dabarsa , halkanis halkan isatti aanutti waa’ee kanaa in beeksisa . ” 
 ( Faarfannaa 19 : 1 , 2 ) Daawit , Isa waan hundumaa dinqisiisaa godhee uume barbaaduufi isa dukaa bu’uun akka isa barbaachisu hubatee ture . 
 Nuyis akkasuma gochuu qabna . 
 Dargaggoonnis ta’e maanguddoonni “ guddaa dinqisiisaa ” godhamnee uumamuu keenya beekuunsaanii maal isaan barsiisa ? 
 Daawit , gorsa ilmisaa Solomoon boodarratti akkas jechuudhaan dargaggootaaf kenne hojiirra oolchuudhaan fakkeenya ta’eera : “ Bara dargaggummaa keetti uumaa kee [ “ isa Guddaa , ” NW ] yaadadhu ! 
 Waaqayyoon sodaadhu , abboommii isaas eegi ! 
 Kun nama hundumaa irraa in barbaadama . ” 
 ( Lallaba 12 : 1 , 13 ) Daawit dargaggeessa yeroo turetti , “ guddaa dinqisiisaa ” godhamee uumamuusaa hubatee ture . 
 Haala beekumsasaa kanaan wal simuun jiraachuunsaa guutummaa jireenyasaa keessatti eebbawwan gurguddaa isaaf argamsiiseera . 
 Dargaggootas taane maanguddoota , Uumaa keenya Isa Guddaa kan faarsinuufi kan tajaajillu yoo ta’e , jireenyi keenya inni ammaas ta’e gara fuulduraa gammachiisaa ta’a . 
 Namoota Yihowaatti dhihaatanii jiraniifi daandii qajeelummaasaa hordofan ilaalchisee Macaafni Qulqulluun abdii akkas jedhu kenna : “ Dulluma keessa iyyuu ija in godhatu , isaan yeroo hundumaa jiidha qabu , in lalisus . 
 Kun qajeelina Waaqayyoo in hima . ” 
 ( Faarfannaa 92 : 14 , 15 ) Hojiiwwan dinqisiisaa Uumaa keenyaa ilaaluudhaan bara baraaf gammaduuf abdii qabna . 
 [ Footnotes ] 
 Dammaqaa ! 
 Waxabajjii 22 , 2004 ( Ingiliffa ) Dhugaa Baatota Yihowaatiin qophaa’e ilaali . 
 Dammaqaa ! 
 Sadaasa 1998 , mataduree “ Kaleen Calaltuu Jireenyakeetiif Barbaachisaa Ta’e ” jedhu ilaali . 
 Jechoonni Faarfannaa 139 : 18b irratti argaman , Daawit guyyaa guutuu hanga galgala hirribni isa fudhatutti yaada Yihowaa utuu lakkaa’ee , buleesaa ganama yeroo dammaqus wanta lakkaa’u kan hin dhabne ta’uusaa kan ibsu fakkaata . 
 Ibsuu Dandeessaa ? 
 • Karaa mucaan gadameessa keessa jiru itti guddatu ‘ guddaa dinqisiisaa godhamne akka uumamne ’ kan argisiisu akkamitti ? 
 • Yaadawwan Yihowaarratti xiinxaluu kan qabnu maaliifi ? 
 • Amantiiniifi hariiroon Waaqayyoo wajjin qabnu kan wal qabate akkamitti ? 
 “ Namni Hamaa Yoo Isin Irratti Hojjete , Deebiftanii Hamaa Irratti Hin Hojjetinaa ! ” 
 “ Namni hamaa yoo isin irratti hojjete , deebiftanii hamaa irratti hin hojjetinaa ! 
 Waan fuula nama hundumaa duratti fudhatamaa ta’e yaadatti qabadhaa ! ” — ROOMAA 12 : 17 . 
 Amala akkamiitu baramaadha ? 
 MUCAAN tokko obboleessisaa yoo isa darbate , yeroo baay’ee innis deebisee isa darbata . 
 Kan nama gaddisiisu garuu gochi akkasii kun ijoollee qofarratti kan mul’atu miti . 
 Namoonni gurguddaan baay’eenis akkasuma godhu . 
 Yeroo nama tokkotti aaran , ijaa ba’uu barbaadu . 
 Namoonni gurguddaan kallattiidhaan nama hin darbatan ta’a ; haata’u malee baay’eensaanii karaa hin mul’anneen ijaa ba’u . 
 Nama isaan mufachiise sana ilaalchisee hamii gadhee babal’isu ta’a ykn namni sun akka hin milkoofne gochuuf carraaqu ta’a . 
 Malli isaan itti fayyadaman maaliyyuu yoo ta’e , fedhiinsaanii ijaa ba’uudha . 
 ( a ) Kiristiyaanonni dhugaa ijaa ba’uurraa kan of qusatan maaliifi ? 
 ( b ) Gaaffiiwwan kamiifi boqonnaa Macaafa Qulqulluu isa kam ilaalla ? 
 Ilmaan namootaa ijaa ba’uuf fedhii guddaa qabaataniyyuu , Kiristiyaanonni dhugaa kana hin hordofan . 
 Kanaa mannaa gorsa Phaawulos , “ Namni hamaa yoo isin irratti hojjete , deebiftanii hamaa irratti hin hojjetinaa ! ” 
 jedhu hojiirra oolchuuf carraaqu . 
 Seera bu’uuraa guddaa kanaa wajjin haala wal simuun jiraachuuf wanti nu kakaasu maalidha ? 
 Keessumaa hamaa hamaadhaan deebisuu kan hin qabne eenyufa’iifi ? 
 Hamaa hamaadhaan deebisuu yoo dhiisne bu’aa maalii arganna ? 
 Gaaffiiwwan kana deebisuuf yaadawwan naannoo jechoota Phaawulos dubbaterratti argaman haa qorru ; akkasumas Roomaan boqonnaa 12 , ijaa ba’uu dhiisuun sirrii , gocha jaalalaafi gad of qabummaa hordofuu qabnu ta’uusaa kan argisiisu akkamitti akka ta’e ; wantoota sadan kana tokko tokkoon haa ilaallu . 
 ‘ Ammas Isin Nan Gorsa ’ 
 3 , 4 . ( a ) Roomaa boqonnaa12⁠rraa jalqabee Phaawulos waa’ee maalii ibseera ? 
 Jecha “ ammas ” jedhu fayyadamuunsaa maal kan argisiisudha ? 
 ( b ) Araarri Waaqayyoo Kiristiyaanota Roomaa jiran maal akka godhaniif isaan kakaasee ta’uu qaba ? 
 Phaawulos Roomaa boqonnaa 12⁠rraa jalqabee wantoota jireenya Kiristiyaanotaa tuqan afur ibseera . 
 Walitti dhufeenya Yihowaa wajjin , obboloota hidhata amantaa keenya ta’anii wajjin , namoota hin amannee wajjiniifi qaama bulchitoota mootummaa ta’anii wajjin qabnu ibseera . 
 Phaawulos , fedhii ijaa ba’uu dabalatee fedhiiwwan gadhee ta’an ofirraa ittisuuf wanti nu kakaasu inni guddaan maal akka ta’e yeroo ibsu , ‘ Ammas yaa obboloota ko , araara Waaqayyoof jedheen isin gorsa ’ jedheera . 
 Jechi “ ammas ” jedhu “ kanaan dura akkuma ilaalletti ” jechuu akka ta’e qalbeeffadhaa . 
 Phaawulos , ‘ Kanaan dura akkuman isinitti himetti wantan kanatti aansee isiniin jedhu akka raawwattan isiniin kadhadha ’ jechuusaa ture . 
 Wanti Phaawulos Kiristiyaanota Roomaatti duraan dursee hime maal ture ? 
 Phaawulos , xalayaawwan jalqabaa boqonnaawwan 11⁠rratti Kiristiyaanota Roomaatiif barreesse keessatti , mirgi addaa Mootummaa Waaqayyoo keessatti Kiristosii wajjin bulchuuf kenname , inni namoonni dhalootaan Israa’eloota ta’an fudhachuu didan Yihudootaafi namoota Yihudii hin taaneef akka kenname ibseera . 
 Mirgi addaa kun argamuu kan danda’u ‘ araara Waaqayyootiin ’ qofadha . 
 Kiristiyaanonni mirga guddaa kanaaf maaltu isaanitti dhaga’amuu qaba ? 
 Garaansaanii dinqisiifannaa guddaadhaan guutamuufi akka Phaawulos kanatti aansee jedhe gochuuf kaka’uu qabu : “ Namummaan keessan qulqullaa’aadhaa fi Waaqayyo duratti fudhatamaa akka ta’utti , aarsaa jiraatu gootanii akka isa dhi’eessitan isin nan gorsa . ” 
 Haata’u malee , Kiristiyaanonni kun Waaqayyoof “ aarsaa ” godhanii of dhiheessuu kan danda’an akkamitti ? 
 ( a ) Namni tokko Waaqayyoof mataasaa “ aarsaa ” godhee dhiheessuu kan danda’u akkamitti ? 
 ( b ) Seerri bu’uuraa jireenya Kiristiyaana tokkoorratti dhiibbaa gochuu qabu isa kamidha ? 
 Itti fufuudhaan Phaawulos akkas jedheera : “ Fakkeenya jireenya bara isa darbu kanaa duukaa hin bu’inaa ! 
 Jaalalli Waaqayyoo isa kam akka ta’e gargar baasuudhaaf , yaada garaa keessanii haareffachuudhaan of diddiiraa ! 
 Jaalalli Waaqayyoo immoo waan gaarii ta’e , waan isa duratti fudhatamaa ta’e , waan akeeka isaa fiixaan baasus hubachuu dha . ” 
 Kiristiyaanonni biyyi lafaa ilaalchasaanii akka to’atu gochuu mannaa , yaanni garaasaanii haareffamee , ilaalcha akka Kiristos qabaachuuf carraaquu qabu . 
 Seerri bu’uuraa sun warra yeroo har’aatti argamnu dabalatee jireenya Kiristiyaanota dhugaa hundumaarratti dhiibbaa gaarii geessisuu qaba . 
 Phaawulos Roomaa 12 : 1 , 2⁠rratti akka ibsetti , ijaa ba’uurraa akka of qusannu kan nu godhu maalidha ? 
 Ibsi Phaawulos Roomaa 12 : 1 , 2⁠rratti kenne kan nu gargaaru akkamitti ? 
 Akkuma Kiristiyaanota dibamoo Roomaa keessa turanii , nuyis araara Waaqayyo jireenya keenya keessatti yeroo hundumaa karaawwan adda addaa nutti argisiisuuf guddaa isa galateeffanna . 
 Kanaaf garaan keenya dinqisiifannaadhaan guutamuunsaa humna , qabeenyaafi dandeettii keenya hundaan isa tajaajiluuf nu kakaasa . 
 Fedhiin akkasii kunimmoo , ilaalcha biyya lafaa utuu hin ta’in ilaalcha Kiristos qabaachuuf hamma dandeenye akka carraaqnu nu kakaasa . 
 Ilaalcha akka Kiristos qabaachuun keenyammoo , obboloota hidhata amantaa keenya ta’anii wajjinis ta’e namoota hin amannee wajjin walitti dhufeenya gaarii akka qabaannu godha . 
 Fakkeenyaaf , ilaalcha Kiristos yoo qabaanne fedhii ijaa ba’uuf qabnu mo’uu dandeenya . — 1 Phexros 2 : 21 - 23 . 
 “ Nama Jaallachuun Keessan Jaalala Dhugaa Haa Ta’u ” 
 Jaalalli Roomaa boqonnaa 12⁠rratti ibsame isa kamidha ? 
 Hamaa hamaadhaan deebisuurraa kan of qusannu , kana gochuun waan sirrii ta’e qofaaf utuu hin ta’in , gocha jaalalaas waan ta’eefidha . 
 Phaawulos ergamaan jaalalli maal gochuuf akka nu kakaasu yeroo ibsu maal akka jedhe haa ilaallu . 
 Macaafa Roomaa keessatti “ jaalala ” ( afaan Giriikiitiin agaappee ) Waaqayyoofi Kiristos yeroo ibsu jecha kanatti si’a baay’ee fayyadameera . 
 Haata’u malee , boqonnaa 12⁠rratti Phaawulos jecha agaappee jedhu karaa adda ta’een jechuunis jaalala namootaaf argisiisuu qabnu ibsuuf itti fayyadameera . 
 Phaawulos , kennaawwan hafuuraa adda adda akka ta’aniifi namoonni amanan tokko tokko kennaawwan akkasii akka qaban erga dubbatee booda , amala Kiristiyaanonni hundi horachuu qaban ibseera . 
 Akkas jedhe : “ Nama jaallachuun keessan jaalala dhugaa haa ta’u . ” 
 Namoota jaallachuun mallattoo isa guddaa Kiristiyaanonni dhugaa ittiin addaan baafamanidha . 
 Phaawulos , Kiristiyaanota hamma taanetti jaalalli keenya kan dhugaa ta’uu akka qabu nu gorseera . 
 Jaalala dhugaa qabaachuu keenya argisiisuu kan dandeenyu akkamitti ? 
 Itti dabalees Phaawulos : “ Waan hamaa jibbaa , wanta gaarii ta’etti qabamaa jiraadhaa ! ” 
 jechuudhaan akkamitti jaalala dhugaa argisiisuun akka danda’amu ibseera . 
 Jechoonni “ jibbaa ” akkasumas “ itti qabamaa jiraadhaa ” jedhan jechoota cimaadha . 
 Miidhaa wanti hamaan geessisu qofa utuu hin ta’in wanta hamaa sanas jibbuu qabna . 
 ( Faarfannaa 97 : 10 ) Jechoonni “ qabamaa jiraadhaa ” jedhan afaan Giriikiitiin kallattiidhaan yeroo hiikamu “ maxxanuu ” jechuudha . 
 Kiristiyaanni jaalala dhugaa qabu tokko gaarummaatti waan maxxanuuf ykn waan cichuuf gaarummaan amala inni ittiin beekamu ta’a . 
 Gorsi Phaawulos irra deddeebi’ee kenne maalidha ? 
 Phaawulos karaa addaa jaalalli dhugaan itti argisiifamu tokko irra deddeebi’ee ibseera . 
 Akkas jechuudhaan barreesseera : “ Warra isin ari’atan eebbisaa , isaan eebbisaa malee hin abaarinaa ! ” 
 “ Namni hamaa yoo isin irratti hojjete , deebiftanii hamaa irratti hin hojjetinaa ! ” 
 “ Michoota ko ! . . . ofii keessanii ijaa hin baafatinaa ! ” 
 “ Waan gaariidhaan isa hamaa [ mo’aa ] malee , hamaan [ isin ] hin mo’in ! ” 
 Jechoonni Phaawulos , walitti dhufeenya namoota hin amanne , akkasumas namoota nu morman wajjinillee qabaachuu qabnu ibsu . 
 “ Warra Isin Ari’atan Eebbisaa ” 
 Namoota nu ari’atan eebbisuu kan dandeenyu karaa kamiini ? 
 Gorsa Phaawulos , “ Warra isin ari’atan eebbisaa ” jechuudhaan kenne hojjiirra oolchuu kan dandeenyu akkamitti ? 
 Yesus duuka buutotasaatiin , “ Diinota keessan jaalladhaa , warra isin ari’ataniifis kadhadhaa ! ” 
 jedheera . 
 Karaan warra nu ari’atan itti eebbisnu inni tokko , namoonni sun wallaalummaadhaan kan nu morman yoo ta’e , Yihowaan dhugaa akka beekaniif ijasaanii akka isaaniif banu kadhachuudhaanidha . 
 Waaqayyo nama nu ari’atu akka eebbisu kadhachuun waan hin baramne fakkaachuu danda’a . 
 Haata’u malee , yaanni keenya yaada Kiristosii wajjin wal fakkaachaa yeroo adeemutti , caalaatti diinota keenya jaallachuu dandeenya . 
 Jaalala akkasii argisiisuun bu’aa maalii argamsiisuu danda’a ? 
 ( a ) Muuxannoo Isxifaanosirraa maal barachuu dandeenya ? 
 ( b ) Akkuma jireenya Phaawulosirratti mul’ate , ari’attonni jijjiirama akkamii gochuu danda’u ? 
 Isxifaanos , namoota isa ari’ataniif kadhatee ture ; kadhannaansaas lafatti hin banne . 
 Dh.K.D . bara 33 guyyaa Phenxeqostee booda utuu baay’ee hin turin , namoonni gumii Kiristiyaanaatiin morman Isxifaanosiin magaalaa Yerusaalem keessaa gadi baasanii dhagaadhaan rukutan . 
 Du’uusaa dura sagalee guddaadhaan : “ Yaa gooftaa , cubbuu kana isaanitti hin lakkaa’in ! ” 
 jedhee kadhatee ture . 
 Namoota Isxifaanos gaafa sana kadhateef keessaa tokko , Saa’ol isa yeroo inni ajjeefame argeefi ajjeefamuusaarratti walii galee turedha . 
 Yeroo booda , Yesus inni du’aa ka’e Saa’olitti mul’ate . 
 Namichi ari’ataa ture kun duuka buutuu Kiristos ta’e ; yeroo boodas Phaawulos ergamaa kan jedhamee si’a ta’u , Kiristiyaanota Roomaatiif xalayaa kana kan barreesse isadha . 
 Kadhannaa Isxifaanos dhiheesseen , Yihowaan cubbuu Phaawulos Kiristiyaanota ari’achuusaatiin raawwate akka isaaf dhiise hubachuu dandeenya . 
 Phaawulos “ warra isin ari’atan eebbisaa ” jechuudhaan Kiristiyaanota gorsuunsaa nama hin dinqisiisu . 
 Namoonni ari’achaa turan tokko tokko dhumarratti tajaajiltoota Waaqayyoo ta’uu akka danda’an muuxannoo mataasaarraa hubatee ture . 
 Bara keenyattis , namoonni Dhugaa Baatota Yihowaa ari’achaa turan tokko tokko , tajaajiltoonni Yihowaa amala gaarii argisiisuusaaniitiin amantoota ta’aniiru . 
 ‘ Nama Hundumaa Wajjin Nagaatti Jiraadhaa ’ 
 Yaadawwan Roomaa 12 : 9fi 17⁠rra jiran walitti dhufeenya kan qaban akkamitti ? 
 Ittaansee Phaawulos , walitti dhufeenya namoota amananiifi hin amannee wajjin qabaachuu qabnu ilaalchisee gorsa , “ Namni hamaa yoo isin irratti hojjete , deebiftanii hamaa irratti hin hojjetinaa ! ” 
 jedhu kenneera . 
 Wanti Phaawulos asirratti dubbate kun wanta kanaan dura “ waan hamaa jibbaa ” jedhee wajjin walitti dhufeenya qabu . 
 Namni tokko hamaa hamaadhaan kan deebisu taanaan , wanta hamaa ta’e garaasaatii akka jibbu akkamitti dubbachuu danda’a ? 
 Hamaa hamaadhaan deebisuun “ jaalala dhugaa ” wajjin kan wal faallessudha . 
 Phaawulos itti fufuudhaan , “ Waan fuula nama hundumaa duratti fudhatamaa ta’e yaadatti qabadhaa ! ” 
 jedheera . 
 Gorsa kana hojiirra oolchuu kan dandeenyu akkamitti ? 
 “ Nama hundumaa duratti ” amala akkamii argisiisuu qabna ? 
 Kanaan dura Phaawulos ari’atama ergamootarra ga’e ilaalchisee Kiristiyaanota Qorontosiif yeroo barreessu akkas jedhee ture : “ [ Waaqayyo ] akka warra tuuta namootaa keessatti ajjeefamuun itti faradameetti namaa gad nu godhe ; nuyi ergamoota waaqa irraa fi namoota biyya lafaafis ilaalchaaf taaneerra . . . . yeroo nu abaaran in eebbifna , yeroo nu ari’atanis obsaan in dandeenya ; yeroo nu arrabsanis deebii gaarii in deebifna . ” 
 Haaluma wal fakkaatuun , namoonni biyya lafaa Kiristiyaanota dhugaa yeroo ammaatti argaman ni hubatu . 
 Namoonni naannoo keenya jiran , hammeenyi nurratti raawwatamaa utuu jiruu waan gaarii gochuu keenya yommuu hubatan , waan nuyi lallabnu fudhachuu danda’u . — 1 Phexros 2 : 12 . 
 Nagaadhaan jiraachuuf kan carraaqnu hanga maalitti ? 
 Haata’u malee , naga qabeeyyii ta’uu kan qabnu hanga maaliittidha ? 
 Wanta dandeenye gochuu qabna . 
 Phaawulos Kiristiyaanota obbolootasaa ta’aniin akkas jedhee ture : “ Nama hundumaa wajjin nagaatti jiraachuudhaaf karaa keessan wanta danda’amu hundumaa godhaa ! ” 
 Jechoonni “ wanta danda’amu ” akkasumas “ karaa keessan ” jedhan , namootaa wajjin nagaatti jiraachuun yeroo hundumaa kan danda’amu akka hin taane kan argisiisudha . 
 Fakkeenyaaf , namootaa wajjin nagaatti jiraachuuf jennee abboommii Waaqayyoo hin cabsinu . 
 Ta’us , seerawwan qajeelummaarratti hundaa’an utuu hin cabsin “ nama hundumaa wajjin ” nagaadhaan jiraachuuf wanta dandeenye hundaa ni goona . 
 “ Ofii Keessanii Ijaa Hin Baafatinaa ! ” 
 Roomaa 12 : 19⁠rratti sababii ijaa ba’uurraa akka of qusannu nu godhu maaltu ibsame ? 
 Phaawulos sababii quubsaa ijaa ba’uu hin qabneef kan biraa ibseera ; akkas gochuu dhiisuun amala gad of qabuu qabaachuu keenya kan argisiisudha . 
 Akkas jedhe : “ Michoota ko ! 
 Ijaa baasuu dheekkamsa Waaqayyootti dhiisaa malee , ofii keessanii ijaa hin baafatinaa ! 
 Caaffata qulqullaa’aa keessatti , Waaqayyo gooftaan , ‘ Ijaa baasuun kan koo ti , ani hojii namaa mataa isaa irratti nan deebisa ’ jedhee dubbateera . ” 
 Kiristiyaanni ijaa ba’uuf yaalu kan of tuuludha . 
 Tarkaanfii Waaqayyo fudhachuu qabu ofiisaatii fudhata . 
 Kana malees , wanta isarra ga’eef ijaa ba’uunsaa Yihowaa isa “ Ijaa baasuun kan koo ti ” jedherratti akka hin amanamne kan argisiisudha . 
 Haala kanarraa faallaa ta’een , Kiristiyaanonni dhugaa Yihowaan ‘ warra isaaf fo’amaniif dhugaasaanii akka baasuuf ’ ni amanu . 
 Waaqayyo ijaa akka isaaniif baasu isatti dhiisuudhaan kan gad of qaban ta’uusaanii argisiisu . — Ermiyaas 30 : 23 , 24 ; Roomaa 1 : 18 . 
 16 , 17 . ( a ) Yaanni “ giimii ibiddaa mataasaarratti walitti ni qabda’oo ” jedhu maal jechuudha ? 
 ( b ) Gaarummaan ilaalcha nama hin amanne tokkoo yommuu jijjiiru argitee beektaa ? 
 Yoo ta’e fakkeenya kenni . 
 Diina ofiirratti ijaa ba’uun garaasaa jabeessuu danda’a ; gaarummaa isatti argisiisuun garuu garaasaa laaffisuu danda’a . 
 Kan akkas jennu maaliifi ? 
 Wanta Phaawulos Kiristiyaanota Roomaatiif barreesse qalbeeffadhaa . 
 Akkas jedhe : “ Diinni kee yoo beela’e nyaachisi , yoo dheebotes obaasi ! 
 Kana gochuu keetiinis gaabbee akka inni yeella’u in goota [ “ giimii ibiddaa mataasaarratti walitti ni qabda’oo , ” 1899 ] . ” 
 Kana jechuun maal jechuudha ? 
 Yaanni “ giimii ibiddaa mataasaarratti walitti ni qabda’oo ” jedhu , mammaaksa mala bara Macaafa Qulqulluutti sibiila itti baqsanirraa fudhatamedha . 
 Sibiilli hin qulqulleeffamne barbadaa ibiddaa keessa ruuqama . 
 Cileen sibiilicha jalatti qofa utuu hin ta’in gubbaasaarrattis ni naqama ture . 
 Barbadaan ibiddaa inni irra keessaa sibiilichi akka baqu waan godhuuf xuriin sibiilichaa irraa ba’a . 
 Haaluma wal fakkaatuun , nama nu mormutti gaarummaa argisiisuudhaan amallisaa inni hamaan “ baqee ” inni gaariin akka ba’u gochuu dandeenya . 
 ( 2 Mootota 6 : 14 - 23 ) Kiristiyaanonni baay’een , jalqaba gara waaqeffannaa dhugaa akka dhufan kan isaan godhe gaarummaa tajaajiltoonni Yihowaa isaanitti argisiisanidha . 
 Ijaa Ba’uu Kan Hin Qabne Maaliifi ? 
 Ijaa ba’uurraa of qusachuun sirrii , gocha jaalalaafi amala gadi of qabuu qabaachuu keenya kan argisiisudha kan jennu maaliifi ? 
 Marii gabaabaa Roomaa boqonnaa 12⁠rratti gooneen , sababiiwwan baay’ee ‘ namni hamaa yoo nurratti hojjete , deebifnee hamaa irratti akka hin hojjenne ’ nu godhan ilaalleerra . 
 Jalqaba , ijaa ba’uu dhiisuurraa of qusachuun gocha sirrii hordofuu qabnudha . 
 Waaqayyo gaarummaa waan nutti argisiiseef , Isaaf of dhiheessuufi diinota keenya jaallachuu dabalatee abboommiiwwansaatiif fedhiidhaan ajajamuun keenya sirriifi waan nurraa eegamudha . 
 Lammaffaa , hamaa hamaadhaan deebisuurraa of qusachuun karaa jaalalaa hordofuu qabnudha . 
 Ijaa ba’uurraa of qusachuufi nagaa buusuudhaan , namoonni mormitoota cimoo turanillee tajaajiltoota Yihowaa ta’uu akka danda’an abdachuudhaan jaalalaan isaan gargaaruu dandeenya . 
 Sadaffaa , hamaa hamaadhaan deebisuu dhiisuun amala kan gad of qabne ta’uu keenya argisiisudha . 
 Yihowaan , “ Ijaa baasuun kan koo ti ” waan jedheef ofii keenyaa ijaa ba’uuf yaaluun of tuulummaadha . 
 Dubbiin Waaqayyoos , “ Yommuu of gurguddisuun dhufu , salphinni in dhufa ; yommuu gad of deebisan ogummaatu dhufa ” jechuudhaan akeekkachiisa . 
 ( Fakkeenya 11 : 2 ) Jal’ina nurratti raawwatamu harka Waaqayyootti kennuun , amala gad of qabuu qabaachuu keenya kan argisiisudha . 
 Mataduree ittaanurratti waa’ee maalii mari’anna ? 
 Phaawulos walitti dhufeenya namootaa wajjin qabaachuu qabnu ilaalchisee yaadasaa yeroo xumuru , “ Waan gaariidhaan isa hamaa mo’i malee , hamaan si hin mo’in ! ” 
 jechuudhaan Kiristiyaanota gorseera . 
 Humnoonni hafuuraa cimoon yeroo har’aa nu mudatan maalidha ? 
 Akkamitti isaan mo’uu dandeenya ? 
 Mataduree ittaanu keessatti gaaffiiwwan kanaafi kan biroorratti mari’anna . 
 Ibsuu Dandeessaa ? 
 • Roomaa boqonnaa 12⁠rratti gorsi irra deddeebi’amee ibsame maalidha ? 
 • Akka ijaa hin baaneef kan nu kakaasu maalidha ? 
 • ‘ Nama hamaa nurratti hojjeteef hamaa deebisuu ’ dhiisuun keenya nuufis ta’e namoota kaaniif faayidaa akkamii argamsiisa ? 
 [ Picture on page 18 ] 
 Roomaa boqonnaa 12 walitti dhufeenya Kiristiyaanni tokko : 
 • Yihowaa wajjin , 
 • namoota hidhata amantiisaa ta’anii wajjin , 
 • namoota hin amannee wajjin qabu ibsa 
 ‘ Waan Gaariidhaan Isa Hamaa Mo’aa ’ 
 “ Waan gaariidhaan isa hamaa mo’i malee , hamaan si hin mo’in ! ” — ROOMAA 12 : 21 . 
 Hamaa mo’uu akka dandeenyu mirkanaa’oo ta’uu kan dandeenyu maaliifi ? 
 NAMOONNI waaqeffannaa dhugaa garmalee yeroo morman jabaannee dhaabachuu dandeenyaa ? 
 Dhiibbaawwan gara biyya lafaa Waaqayyorraa adda ba’e kanatti akka deebinu nu gochuuf yaalan mo’uun ni danda’amaa ? 
 Deebiinsaa eeyyee ni danda’ama kan jedhudha . 
 Kana kan jennu maaliifi ? 
 Xalayaa Phaawulos warra Roomaatiif barreesseen kan ka’edha . 
 Akkas jedhe : “ Waan gaariidhaan isa hamaa mo’i malee , hamaan si hin mo’in ! ” 
 Yihowaatti yoo amanamneefi dhiibbaan biyya lafaa akka nu hin moone yoo murteessine , hammeenyisaa nu mo’uu hin danda’u . 
 Kana malees , yaanni “ waan gaariidhaan isa hamaa mo’i ” jedhu , wal’aansoo kan goonu yoo ta’e hamaa mo’uu akka dandeenyu kan argisiisudha . 
 Biyya lafaa isa jal’aa Seexanni inni hamaan bulchu kanaan kan mo’aman , namoota of dagataniifi wal’aansoo gochuu dhaaban qofadha . — 1 Yohannis 5 : 19 . 
 Wantoota jireenya Nahimiiyaa keessatti raawwataman kan qorru maaliif ? 
 Bara Phaawulos jiraaterraa waggaa 500 dura , tajaajilaan Yihowaa Yerusaalem jiraatu tokko , wanti Phaawulos hamaa wajjin wal’aansoo wal qabuu ilaalchisee dubbate dhugaa ta’uusaa mirkaneesseera . 
 Namni Waaqayyoo Nahimiiyaa jedhamu kun , mormii namoonni Waaqayyoon hin sodaanne isarraan geessisan ittisuu qofa utuu hin ta’in , waan gaariidhaan isa haamaa mo’eera . 
 Wantoonni rakkisaan isarra ga’an maalidha ? 
 Wanti qorumsawwan kana mo’uuf isa gargaare maalidha ? 
 Fakkeenyasaa hordofuu kan dandeenyu akkamitti ? 
 Gaaffiiwwan kana deebisuuf wantoota jireenya Nahimiiyaa keessatti raawwataman haa ilaallu . 
 * 
 Nahimiiyaan haala akkamii keessa jiraachaa ture ? 
 Hojii guddaa akkamii raawwateera ? 
 Nahimiiyaan mana mootummaa Artashaastaa Mootii Faares keessa tajaajila ture . 
 Nahimiiyaan namoota hin amanne gidduu jiraachaa kan ture ta’uyyuu , ‘ fakkeenya jireenya bara isa darbu sanaa duukaa hin buune . ’ 
 Wanti Yihudaa keessatti raawwatamuu qabu akka jiru yeroo hubatu , jireenyasaa isa qananii aarsaa godhee gara Yerusaalemitti deebi’uuf karaa isa rakkisaa adeemuu eegale ; achiis dallaa mandarattii deebisee ijaaruuf hojii ulfaataa jalqabe . 
 Nahimiiyaan bulchaa Yerusaalem ta’uyyuu , “ guyyaa guyyaatti barii lafaatii hamma urjiin ba’utti ” Israa’eloota kaan wajjin hojjeta ture . 
 Kanaafuu , ji’a lama gidduutti hojichi ni xumurame ! 
 ( Nahimiiyaa 4 : 21 ; 6 : 15 ) Yeroo ijaaranitti mormiin adda addaa isaanirra ga’aa waan tureef , hojiin kun xumuramuunsaa ajaa’ibsiisaa ture ! 
 Namoonni Nahimiiyaadhaan mormaa turan eenyufa’i ? 
 Kaayyoonsaanii maal ture ? 
 Kaayyoon mormitoota Nahimiiyaa maali ture ? 
 Mormitoota gurguddaa kan turan , Sanbalaax , Xobiiyaafi Geshem , namoota kabajamoo naannoo Yihudaa jiraatan turan . 
 Jarri kun diinoota saba Waaqayyoo waan turaniif , “ [ Nahimiiyaan ] namoota Israa’eliif waan gaarii barbaaduu akka dhufe dhaga’uun baay’ee isaan aarse . ” 
 ( Nahimiiyaa 2 : 10 , 19 ) Diinonni Nahimiiyaa tooftaalee hammeenyaa qopheessuudhaan hojii ijaarsaa Nahimiiyaan jalqabe dhaabsisuuf kutatanii ka’anii turan . 
 Nahimiiyaan hamaan akka isa mo’u ’ godhaa laata ? 
 “ Baay’ee Aaree In Dheekkame ” 
 5 , 6 . ( a ) Diinonni Nahimiiyaa ijaarsicha ilaalchisee maal jedhan ? 
 ( b ) Nahimiiyaan mormitootasaa kan hin sodaanne maaliif ture ? 
 Nahimiiyaan ija jabinaan namoota isaatiin , “ Kottaa dallaa Yerusaalem deebifnee in ijaarraa ” jedhee isaan jajjabeesse . 
 Isaanis “ Deebifnee ijaaruu in jalqabna ” jedhan . 
 Nahimiiyaan akkas jechuudhaan dubbata : “ Humna isaanii jabeeffatanii hojii gaarii kanaaf in ka’an ; ” diinoonni garuu “ Nu tuffatanii nutti ga’isanii , ‘ Wanti isin hojjechaa jirtan kun maali ? 
 Isin mooticha irratti ka’uuf jettuu ? ’ ” 
 jedhan . 
 Nahimiiyaan arrabsoofi himata sobaasaanii hin sodaanne . 
 Mormitootaan akkas jedhe : “ Nuyi garboonni isaa kaanee ijaaruu in jalqabna Waaqayyo gooftaan bantii waaqaa immoo nuuf in qajeelcha . ” 
 ( Nahimiiyaa 2 : 17 - 20 ) Nahimiiyaan “ hojii gaarii ” hojjechuusaa itti fufuuf garaa kutatee ture . 
 Mormitoota keessaa tokko kan ture Sanbalaax “ baay’ee aaree in dheekkame ; ” achiis isaan arrabsuutti ka’e . 
 Akkas jechuudhaan isaanitti ga’ise : “ Yihudoonni dadhaboonni kun maal hojjechaa jiru ? ” 
 “ Amma dhagaa gubatee caccabee tuulame kanaan akkuma inni jirutti deebisanii ittiin ijaaruu danda’uu ree ? ” 
 Xobiiyaanis akkas jechuudhaan isaanitti ga’ise : “ Dallaa isaan dhagaadhaan ijaaran kana , waangoon iyyuu utuu yaabdee in caccabsiti . ” 
 ( Nahimiiyaa 4 : 1 - 3 ) Yeroo kanatti Nahimiiyaan maal godhe ? 
 Nahimiiyaan himata mormitoonnisaa kaasaniif karaawwan kamiin deebii kenne ? 
 Nahimiiyaan warra isatti ga’isaniif iddoo hin kennine . 
 Abboommii Waaqayyoo hordofe malee ijaa ba’uuf hin yaalle . 
 ( Lewwoota 19 : 18 ) Kanaa mannaa , dhimmicha harka Yihowaatti dabarsee kennuudhaan akkas jedhee kadhate : “ Yaa Waaqayyo keenyaa , tuffatamuu keenya dhaga’i ! 
 Arrabsoo isaan nu arrabsan matuma isaaniitti deebisi ! ” 
 ( Nahimiiyaa 4 : 4 ) Nahimiiyaan abdii Yihowaan , “ Ijaa baasuunii fi adabuun kan koo ti ” jechuudhaan kennetti amanameera . 
 ( Keessa Deebii 32 : 35 ) Kana malees , Nahimiiyaafi namoonni kaan , ‘ dallicha ijaaruusaanii ’ itti fufan . 
 Wanti tokkollee xiyyeeffannaasaanii akka fudhatu hin heyyamne . 
 Kanaa mannaa , ‘ namoonni garaa isaanii guutuu waan hojjetaniif , dafanii dallicha ijaaruudhaan asii olii isaa walakkaa godhan . ’ 
 ( Nahimiiyaa 4 : 6 ) Diinonni waaqeffannaa dhugaa , yaaliin isaan hojii ijaarsichaa dhaabsisuuf godhan jalaa fashalaa’e ! 
 Fakkeenya Nahimiiyaa hordofuu kan dandeenyu akkamitti ? 
 ( a ) Mormitoonni yeroo sobaan nu himatan fakkeenya Nahimiiyaa hordofuu kan dandeenyu akkamitti ? 
 ( b ) Muuxannoo ijaa ba’uu dhiisuun gaarii akka ta’e argisiisu kan kees ta’e kan dhageesse dubbadhu . 
 Yeroo har’aatti mormitoonni mana barumsaatti , bakka hojiitti ykn mana keessatti nutti ga’isuufi himata sobaa nurratti dhiheessuu danda’u . 
 Haata’u malee , yommuu sobaan himatamnutti yeroo baay’ee seera bu’uuraa Macaafa Qulqulluu “ calluma jechuun yeroo qaba ” jedhu hojiirra oolchuun gaariidha . 
 ( Lallaba 3 : 1 , 7 ) Kanaaf nuyis akkuma Nahimiiyaa , deebisnee arrabsuudhaan ijaa ba’uurraa of qusanna . 
 Waaqa isa , “ Ani hojii namaa mataa isaa irratti nan deebisa ” jechuudhaan nuu mirkaneessetti amanamuudhaan garasaatti kadhannaa dhiheessina . 
 Yoo akkas goone , mormitoonni hojii hafuuraa yeroo har’aatti hojjennu jechuunis , misiraachoo Mootummaa Waaqayyoo lallabuufi bartoota taasisuu akka nu dagachiisan isaaniif hin heyyamnu . 
 Mormiin nurra ga’u akka nu gufachiisu heyyamuu dhiisuudhaan hojii lallabaarratti hamma hirmaannetti gara kuteenya akka Nahimiiyaa qabaachuu keenya argisiisna . 
 ‘ Isaan Ajjeesna ’ 
 Diinonni Nahimiiyaa mormiisaanii kan ibsan akkamitti ? 
 Nahimiiyaan maal godhe ? 
 Mormitoonni waaqeffannaa dhugaa bara Nahimiiyaa turan , ‘ dallaan Yerusaalem deebifamee ijaaramaa akka jiru ’ yeroo dhaga’an billaasaanii fudhatanii “ Yerusaalemin loluuf ” ka’an . 
 Haalli kun Yihudoota abdii kan kutachiisu ture . 
 Karaa kaabaa warra Samaariyaa , karaa bahaa Amoononni , karaa kibbaa Araboonni , karaa dhihaammoo warri Ashdood isaanitti ka’anii turan . 
 Yerusaalem marfamteetti ; warri dallicha ijaaran karaa ba’an kan hin qabne fakkaata ! 
 Maal godhan laata ? 
 Nahimiiyaan , “ Nuyi Waaqayyo keenya in kadhanne ” jechuudhaan dubbata . 
 Mormitoonni isaaniimmoo , “ Isaan ajjeefnee hojichi akka dhaabatu in goona ” jedhanii isaan doorsisu turan . 
 Nahimiiyaan namoonni dallicha ijaaran “ billaa fi eeboo , iddaas ” qabatanii magaalattii akka eegan ramade . 
 Akka ilaalcha namootaatti , Yihudoonni muraasni diinotasaanii baay’ee turan sana kan mo’an hin fakkaatu ture ; haata’u malee , Nahimiiyaan akkas jedhee isaan jajjabeesse : “ Isaan hin sodaatinaa ! 
 Waaqayyoon isa guddaa isa sodaatamaa yaadadhaa ! ” — Nahimiiyaa 4 : 7 - 9 , 11 , 13 , 14 . 
 ( a ) Haalli diinota Nahimiiyaa akka jijjiiramu kan godhe maalidha ? 
 ( b ) Nahimiiyaan tarkaanfii akkamii fudhate ? 
 Haalawwan akka tasaa jijjiiraman . 
 Diinonni isaan loluurraa deebi’an . 
 Maaliif ? 
 Nahimiiyaan akkas jedha : “ Waaqayyos yaada isaan qopheessan hojii irra akka hin oolchine in hubatan . ” 
 Haata’u malee , Nahimiiyaan diinonnisaanii kun ammayyuu akka isaan yaaddessan hubatee ture . 
 Kanaaf , akkaataa namoonni hojii ijaarsaarratti hirmaatan itti hojjetanirratti of eeggannoodhaan jijjiirama godhe . 
 Yeroo sanaa kaasee , “ hojjetoonni harka tokkoon hojicha hojjechaa , harka tokkoon immoo mi’a waraanaa in baatu turan . ” 
 Kana malees Nahimiiyaan , namoota hojii ijaarsaarratti hirmaatan akeekkachiisuuf nama yeroo diinonnisaanii dhufan “ malakata afuufu ” ramadee ture . 
 Hunda caalaa garuu , Nahimiiyaan ‘ Waaqayyo keenya nuuf in lola ’ jechuudhaan namoota jajjabeessee ture . 
 ( Nahimiiyaa 4 : 15 - 20 ) Namoonni dallicha ijaaran lolli yoo isaanirratti ka’e ittisuuf jajjabaatanii akkasumas qophaa’anii hojiisaanii itti fufanii turan . 
 Seenaa kanarraa barumsaa maalii arganna ? 
 Kiristiyaanonni dhugaa biyyoota hojiin Mootummaa Waaqayyoo dhorkametti hamaa akka mo’an kan isaan gargaare maalidha ? 
 Waan gaariidhaan isa hamaa kan mo’an akkamitti ? 
 Yeroo tokko tokko , Kiristiyaanota dhugaarra mormii cimaan ni ga’a . 
 Biyyoota tokko tokkotti , namoonni waaqeffannaa dhugaa morman humna diinaa cimaa ta’e ni qopheessu . 
 Akka ilaalcha namootaatti , warri hidhata amantaa keenyaa biyyoota akkasii keessa jiraatan diinotasaanii mo’uu hin danda’an . 
 Haata’u malee , Dhugaa Baatonni Yihowaa kun ‘ Waaqayyo akka isaaniif lolu ’ mirkanaa’oodha . 
 Dhugumayyuu , namoonni amantiisaaniitiif jedhanii ari’ataman hundi , Yihowaan kadhannaasaanii akka dhaga’uufi akeeka diinotasaanii “ hojii irra akka hin oolchine ” irra deddeebi’anii arganiiru . 
 Biyyoota hojiin Mootummaa Waaqayyoo akka hin geggeeffamne dhorkamettillee , Kiristiyaanonni karaa misiraachoo lallabuusaanii itti fufan barbaadu . 
 Namoonni dallaa Yerusaalem ijaaran mala ijaarsaasaanii akkuma jijjiiran , Dhugaa Baatonni yeroo ammaa jiranis yeroo mormiin isaanirra ga’u tooftaa itti lallaban ni jijjiiru . 
 Meeshaa waraanaatti akka hin fayyadamne garuu beekamaadha . 
 Mormitoonni miidhaa qaamaa akka isaanirra geessisan isaan dorsisuunsaanii , hojii lallabaasaanii isaan hin dhaabsiisne . 
 Haala kanarraa faallaa ta’een , Dhugaa Baatonni ija jabeeyyii ta’an kun ‘ waan gaariidhaan isa hamaa mo’u . ’ 
 ‘ Kottuutii , Wal Arginaa ! ’ 
 12 , 13 . ( a ) Mormitoonni Nahimiiyaa tooftaa akkamiitti fayyadaman ? 
 ( b ) Nahimiiyaan afeerrii mormitootaa wajjin akka wal arguuf isaaf dhihaate kan hin fudhanne maaliifi ? 
 Diinonni Nahimiiyaa , tooftaan kallattiidhaan itti fayyadaman akka isaan jalaa fashalaa’e yeroo hubatan , tooftaalee dhoksaa ta’aniin fayyadamanii mormuutti ka’an . 
 Tooftaalee dhoksaa ta’an sadii fayyadamuuf yaalaniiru . 
 Tooftaaleen kun maal turan ? 
 Jalqaba , diinonnisaa kun Nahimiiyaa gowwoomsuu barbaadan . 
 “ Kottu , gandeen dachaa Onoo isa tokkotti wal arginaa ! ” 
 jedhaniin . 
 Onoon bakka Yerusaalemiifi Samaariyaa gidduu jirudha . 
 Kanaafuu , rakkoo kana hiikuuf bakka qixxe lamaansaanii gidduu jirutti akka wal arganiif isa waaman . 
 Nahimiiyaan , ‘ Kun yaada gaarii fakkaata ; wal loluurra mari’achuu wayya ’ jedhee yaaduu danda’a ture . 
 Inni garuu yaadasaanii hin fudhanne . 
 Sababiisaas , “ Wanta hamaa ana irrati hojjechuudhaaf in yaadan ” jechuudhaan ibseera . 
 Tooftaasaanii waan isaanirratti beekeef hin gowwoomfamne . 
 Akkas jechuudhaan si’a afur mormitootasaatti erge : “ Ani . . . gad bu’uu hin danda’u ; hamma ani dhiisee gara keessanitti gadi bu’uttis hojichi maaliif dhaabata ree ? ” 
 Yaaliin diinonni Nahimiiyaan ejjennoosaa akka laaffisuuf godhan hin milkoofneef . 
 Inni hojii ijaarsichaarratti xiyyeeffachuusaa itti fufee ture . — Nahimiiyaa 6 : 1 - 4 . 
 Nahimiiyaan himata sobaa isarratti dhihaateef deebii maalii kenne ? 
 Lammaffaa , diinonni Nahimiiyaa “ mootummaa [ Artashaastaa Mootichaa ] irratti ka’uu ” akka yaade dubbachuudhaan olola sobaa oofuu jalqaban . 
 Ammas Nahimiiyaadhaan : “ Kottu walii wajjin waa’ee isaa in dudubbannaa ! ” 
 jedhaniin . 
 Nahimiiyaan garuu waan isaan gochuu barbaadan waan hubateef utuu hin dhaqin hafeera . 
 “ ‘ Humna isaan buufnee hojichi akka dhaabatu in goona ’ jedhanii waan yaadaniif , hundumti isaanii nu sodaachisuu in yaalan ” jechuudhaan dubbateera . 
 Yeroo kanatti garuu Nahimiiyaan , “ Dubbiin kun wanta ati of keessaa fuutee dubbatte malee , dhugaa miti ” jechuudhaan himanni diinotasaa soba ta’uusaa mirkaneesse . 
 Kana malees , gargaarsa Yihowaa argachuuf , “ Yaa Waaqayyo humna ana jabeessi ! ” 
 jedhee kadhateera . 
 Gargaarsa Yihowaatiin tooftaa hammeenyaa kana fashaleessuu akka danda’uufi hojii ijaarsichaatti akka fufu amanamee ture . — Nahimiiyaa 6 : 5 - 9 . 
 Raajiin sobaa tokko maal jedhee Nahimiiyaa gorse ? 
 Nahimiiyaan gorsasaa kan hin fudhanne maaliif ? 
 Sadaffaa , diinonni Nahimiiyaa akka inni seera Waaqayyoo cabsuuf Shemaa’iyaa , nama Israa’el isa gantuu ta’etti fayyadaman . 
 Shemaa’iyaan , Nahimiiyaadhaan akkas jedheen : “ Namoonni dhufanii si ajjeesan waan jiraniif , . . kottu anii fi ati mana qulqullummaatti ol gallee balbala isaa cufannee in dhokannaa ! ” 
 Shemaa’iyaan , Nahimiiyaan akka ajjeefamuuf jedhuufi mana qulqullummaa keessa dhokatee lubbuusaa oolfachuu akka danda’u itti hime . 
 Haata’u malee , Nahimiiyaan luba waan hin taaneef mana qulqullummaa keessa dhokachuun cubbuu isatti ta’a . 
 Nahimiiyaan lubbuusaa oolfachuuf jedhee seera Waaqayyoo ni cabsaa laata ? 
 Nahimiiyaan , “ Mana qulqullummaa keessa dhokachuudhaan of oolchuu kanan yaalu sitti fakkaataa ? 
 Ani kana hin godhu ” jechuudhaan deebiseef . 
 Nahimiiyaan kiyyoo isaaf qophaa’e keessaatti kan hin kufne maaliif ? 
 Shemaa’iyaan nama Israa’el ta’uyyuu , ‘ Waaqayyo akka isa hin ergine hubatee ’ ture . 
 Kana malees , raajii Waaqayyoo isa dhugaa utuu ta’ee seera Waaqayyoo akka cabsu isa hin gorsu ture . 
 Yeroo kanattis taanaan Nahimiiyaan mormitoota hamoo ta’aniin hin mo’amne . 
 Kun erga ta’ee yeroo muraasa booda , “ Ijaarsi dallichaa guutummaatti guyyaa shantamii lama keessatti ji’a Elul keessaa gaafa guyyaa digdamii shanii in raawwate ” jechuudhaan gabaasuu danda’eera . — Nahimiiyaa 6 : 10 - 15 ; Lakkoobsa 1 : 51 ; 18 : 7 . 
 ( a ) Michoonni sobaa , namoonni sobaan nu himataniifi obboloonni sobaa yeroo nu mudatan maal gochuu qabna ? 
 ( b ) Mana keessatti , mana barumsaattiifi bakka hojiitti qorumsa amantiikee akka laaffistuuf sitti dhufu akka hin fudhanne argisiisuu kan dandeessu akkamitti ? 
 Nuyis akkuma Nahimiiyaa , michoota sobaarraa , namoota himata sobaa dhiheessaniifi obboloota sobaarraa mormiin nurra ga’uu danda’a . 
 Namoonni tokko tokko ejjennoo keenya akka laaffisnu nu afeeru ta’a . 
 Hinaaffaa tajaajila keenyaaf qabnu xinnumashee yoo hir’isne , galmawwan biyya lafaa hordofuu akka dandeenyu nu amansiisuuf yaalu ta’a . 
 Haata’u malee , jireenya keenya keessatti bakka gudddaa kan qabu Mootummaa Waaqayyoo waan ta’eef ejjennoo keenya hin laaffisnu . 
 Mormitoonnis sobaan nu himachuu danda’u . 
 Nahimiiyaan mootirratti akka koratu sobaan akkuma himatame , nuyis biyyoota tokko tokkotti mootummaarratti fincila kaasu jedhamnee ni himatamna . 
 Himanni tokko tokko soba ta’uusaa mana murtiitti mirkaneessuu dandeenyeerra . 
 Haata’u malee , haalawwan kana keessatti bu’aansaa maaliyyuu yoo ta’e , Yihowaan dhimmawwan kana akka fedhasaatti akka geggeessu amantiidhaan ni kadhanna . 
 Mormiin namoota Yihowaa tajaajilla jedhanirraas dhufuu ni danda’a . 
 Namni Yihudii tokko Nahimiiyaan lubbuusaa oolchuuf jecha seera Waaqayyoo akka cabsu isa amansiisuuf akkuma yaale , gantoonni Dhugaa Baatota turanis ejjennoo keenya akka laaffisnu gochuuf karaa adda addaa dhibbaa nurratti gochuuf yaalu . 
 Nuyi garuu lubbuu keenya kan oolchu seera Waaqayyoo cabsuu utuu hin ta’in isaaf abboomamuu akka ta’e waan beeknuuf , waan gantoonni jedhan hin fudhannu ! 
 Eeyyee , gargaarsa Yihowaatiin hammeenya akkamiiyyuu mo’uu ni dandeenya . 
 Hamminni Nurratti Raawwatamuyyuu Misiraachoo Lallabuu 
 17 , 18 . ( a ) Seexanniifi bakka buutonnisaa maal gochuuf yaalu ? 
 ( b ) Atoo maal gochuuf murteessiteetta ? 
 Maaliif ? 
 Dubbiin Waaqayyoo obboloota Kiristos hafuuraan dibaman ilaalchisee , “ Dubbii isa dhugaa ba’aniinis [ Seexana ] mo’aniiru ” jedha . 
 Kanaaf , Seexana isa madda hammeenyaa ta’e mo’uuniifi ergaa Mootummichaa lallabuun kallattiidhaan kan wal qabatedha . 
 Seexanni dibamtoota lafarratti hafanirrattis ta’e ‘ tuuta soonaan baay’eerratti ’ mormii kaasuudhaan , utuu walirraa hin kutin isaan miidhuuf carraaquunsaa kan nama dinqisiisu miti ! — Mul’ata 7 : 9 ; 12 : 17 . 
 Akkuma armaan olitti ilaalle , mormiin arrabsoodhaan ykn akka isaan reeban sossodaachisuudhaan ykn karaa hin beekamne kan biraatiin nurra ga’uu danda’a . 
 Tooftaan isaan itti fayyadaman maaliyyuu yoo ta’e kaayyoon Seexanaa tokkodha ; innis hojiin lallabaa akka dhaabatu gochuudha . 
 Haata’u malee , sabni Waaqayyoo fakkeenya Nahimiiyaa isa bara durii hordofuudhaan , ‘ waan gaariidhaan isa hamaa mo’uuf ’ waan kutataniif , carraaqqiin Seexanaa hundi ni fashalaa’a . 
 Yihowaan hojichi raawwateera hanga jedhutti misiraachoo lallabuusaanii itti fufuudhaan kana godhu ! — Maarqos 13 : 10 ; Roomaa 8 : 31 ; Filiphisiiyus 1 : 27 , 28 . 
 [ Footnotes ] 
 Wantoota raawwataman kana caalaatti beekuuf Nahimiiyaa 1 : 1 - 4 ; 2 : 1 - 6 , 9 - 20 ; 4 : 1 - 23 ; 6 : 1 - 15 dubbisi . 
 Ni Yaadattaa ? 
 • Mormiin tajaajiltoota bara durii turaniifi Kiristiyaanota yeroo ammaarra ga’u maalidha ? 
 • Kaayyoon diinota Nahimiiyaa inni guddaan maal ture ? 
 Kaayyoon diinota Waaqayyoo yeroo ammaa jiranii maalidha ? 
 • Yeroo har’aa waan gaariidhaan isa hamaa mo’uu kan dandeenyu akkamitti ? 
 [ Picture on page 29 ] 
 Barumsawwan Macaafa Nahimiiyaarraa Argaman 
 [ Picture on page 29 ] 
 Wantoota tajaajiltoota Waaqayyoo mudatan 
 • ga’isa 
 • doorsisa 
 • gowwoomsaa 
 Gowwoomsaan karaa 
 • michoota sobaa 
 • namoota himata sobaa dhiheessaniin 
 • obboloota sobaatiin nurra ga’uu danda’a 
 Tajaajiltoonni Waaqayyoo 
 • hojii Waaqayyoo isaanii kenne jabaatanii hojjechuudhaan hamaa ni mo’uu 
 Hafuura Qulqulluurratti Cubbuu Hojjetteettaa ? 
 “ Cubbuun du’a bara baraatti nama geessu jira . ” — 1 YOHANNIS 5 : 16 . 
 1 , 2 . 
 Hafuura Waaqayyoorratti cubbuu hojjechuun akka danda’amu akkamitti beekna ? 
 DUBARTIIN biyya Jarman tokko Waaqayyoon tajaajilaa kan turte ta’uyyuu , “ Hafuura qulqulluurratti cubbuu hojjedheeraa laata jedhee yaaduudhaan dhiphina guddaa keessa galeen ture ” jetteetti . 
 Dhugumaan Kiristiyaanni tokko hafuura Waaqayyoorratti ykn humnasaarratti cubbuu hojjechuu ni danda’aa ? 
 Eeyyee , hafuura Yihowaarratti cubbuu hojjechuun ni danda’ama . 
 Yesus akkas jechuudhaan dubbateera : “ Cubbuun kam illee arrabsoonis namootaaf in dhiifama ; arrabsoon hafuura qulqulluu irratti ka’u garuu hin dhiifamu . ” 
 Akeekkachiisni akkas jedhu nuu kennameera : “ Nuyi dhugaa hubannee erga beeknee booddee , jaallannee beekaa cubbuu yoo hojjenne , aarsaan sababii cubbuutiif dhi’aatu si’achi hin jiru . 
 Firdiin . . . garuu , sodaadhaan eeggatamaa jir [ a ] . ” 
 Yohannis ergamaanis , “ Cubbuun du’a bara baraatti nama geessu jira ” jechuudhaan barreesseera . 
 Haata’u malee , ‘ cubbuu du’a barabaraatti nama geessu ’ hojjechuufi dhiisuusaa kan murteessu nama cubbuu cimaa hojjete sanadhaa ? 
 Qalbii Geddarachuun Dhiifama Argamsiisa 
 Cubbuu hojjechuu keenyaan baay’ee gadduun keenya maal argisiisa ? 
 Cubbamootarratti firdii isa dhumaa kan faradu Yihowaadha . 
 Hundi keenya Yihowaa biratti kan itti gaafatamnu yeroo ta’u , innimmoo yeroo hundumaa waan sirrii ta’e godha . 
 ( Uumama 18 : 25 ; Roomaa 14 : 12 ) Cubbuun hojjenne dhiifama kan argatuufi kan hin arganne ta’uusaa kan murteessu , akkasumas hafuurasaa nurraa fudhachuu kan danda’u Yihowaadha . 
 ( Faarfannaa 51 : 11 ) Ta’uyyuu , cubbuu hojjenne tokkotti baay’ee yoo gaddine , dhugumaan qalbii geddaranneerra jechuudha . 
 Haata’u malee , dhugumaan qalbii geddarachuu jechuun maal jechuudha ? 
 ( a ) Qalbii geddarachuu jechuun maal jechuudha ? 
 ( b ) Jechoonni faarfatichaa Faarfannaa 103 : 10 - 14⁠rratti argaman kan nama jajjabeessan maaliifi ? 
 Qalbii geddarachuu jechuun , ilaalcha dogoggora kanaan dura hojjenneef ykn hojjechuuf yaanneef qabnu jijjiiruu jechuudha . 
 Gaddi ykn gaabbiin waan nutti dhaga’amuuf gocha cubbuu sanarraa deebina jechuudha . 
 Cubbuu cimaa hojjennee kan turre ta’uyyuu , qalbii geddarachuu keenya argisiisuuf tarkaanfii barbaachisaa yoo fudhanne , jechoota faarfatichaa akkas jedhanirraa jajjabina argachuu dandeenya : “ [ Yihowaan ] akka cubbuu keenyaatti nu irratti hin hojjetu , akka yakka keenyaattis nutti hin deebisu . 
 Bantiiwwan waaqaa lafa irraa fagaachuun isaanii guddaa akka ta’e , gaarummaan Waaqayyoos akkasuma warra isa sodaataniif guddaa jabaa dha . 
 Ba’i - biiftuu lixa - biiftuutii akka fagaatu , innis irra - daddarbaa keenya nuttii in fageessa ; abbaan ijoollee isaatiif akka garaa laafu , Waaqayyos akkasuma warra isa sodaataniif garaa in laafa . 
 Akka nuyi itti hojjetamne inni in beeka , biyyoo ta’uu keenyas in yaadata . ” — Faarfannaa 103 : 10 - 14 . 
 5 , 6 . 
 Yaanni ijoo 1 Yohannis 3 : 19 - 22⁠rra jiru maalidha ? 
 Jechoonni Yohannis dubbate kun hiika maalii akka qaban ibsi . 
 Jechoonni Yohannis ergamaan akkas jechuudhaan barreesses kan nama jajjabeessanidha : “ Nuyi kan dhugaa ta’uu keenya kanaan hubachuuf jirra , fuula Waaqayyoo durattis garaa keenya calluma in jechisiifna . 
 Garaan keenya yeroo nutti faradutti immoo , Waaqayyo garaa keenya irra caalee waan hundumaa akka hubatu in beekna . 
 Yaa michoota ko ! 
 Garaan keenya yeroo nutti hin farannettis , Waaqayyo duratti ija - jabina qabna . 
 Nuyi waanuma isa kadhannu isa biraa in fudhanna ; abboommota isaa in eegna , waan isa gammachiisus in hojjenna . ” — 1 Yohannis 3 : 19 - 22 . 
 Jaalala obbolummaa waan walii qabnuufi cubbuu raawwachuurraa waan fagaannuuf , ‘ kan dhugaa ta’uu keenya hubanneerra . ’ 
 ( Faarfannaa 119 : 11 ) Sababii tokkoon keessi keenya kan nu ceepha’u yoo ta’e , “ Waaqayyo garaa keenya irra caalee waan hundumaa akka hubatu ” yaadachuu qabna . 
 Yihowaan “ obboloota garaa qulqulluudhaan jaallachuu ” keenya , wal’aansoo cubbuu wajjin goonuufi carraaqqii fedhasaa raawwachuuf goonu waan beekuuf oo’a nutti argisiisa . 
 Yihowaatti kan amanamnu , obboloota keenya kan jaallannuufi ta’e jennee cubbuu kan hin hojjenne yoo ta’e , ‘ garaan keenya nutti hin faradu . ’ 
 Kadhannaadhaan isatti dhihaachuuf “ Waaqayyo duratti ija jabina ” qabaanna ; innis abboommiisaa waan eegnuuf kadhannaa keenyaaf deebii nuu kenna . 
 Warra Hafuura Qulqulluurratti Cubbuu Hojjetan 
 Cubbuun tokko dhiifama akka qabaatuufi akka hin qabaanne kan murteessu maalidha ? 
 Cubbuuwwan dhiifama hin qabne kan akkamiiti ? 
 Gaaffii kana deebisuuf , fakkeenyawwan Macaafa Qulqulluu tokko tokko haa ilaallu . 
 Qalbii erga geddarannee boodayyuu cubbuu cimaa hojjennetti garmalee kan dhiphannu yoo ta’e , fakkeenyawwan kana qoruudhaan jajjabina argachuu dandeenya . 
 Dhiifama argachuun keenya kan hundaa’e cubbuu akkamii hojjechuu keenyarratti utuu hin ta’in , kaka’umsa , yaadaafi fedhii cubbuu sana itti hojjennerrattidha . 
 Geggeessitoonni amantii Yihudii jaarraa jalqabaatti turan tokko tokko hafuura qulqulluurratti cubbuu kan hojjetan akkamitti ? 
 Geggeessitoonni amantii Yihudii jaarraa jalqabaatti Yesusiin garmalee mormaa turan hafuura qulqulluurratti cubbuu hojjetaniiru . 
 Yesus hafuura qulqulluutiin fayyadamee dinqiiwwan Yihowaadhaaf ulfina fidan yeroo hojjetu arganiiru . 
 Ta’us namoonni diinota Kiristos ta’an kun , humni Yesus dinqii itti hojjete kan Seexanaati jechuudhaan dubbatan . 
 Yesus , namoonni hafuura Waaqayyoo arrabsan sun cubbuu “ bara kanatti , bara dhufuttis ” dhiifama hin arganne hojjechuusaanii akka ta’e dubbateera . — Maatewos 12 : 22 - 32 . 
 Arrabsoon maalidha ? 
 Yesus dhimma kana ilaalchisee maal jedhe ? 
 Arrabsoo jechuun , maqaa balleessuufi dubbii nama miidhu dubbachuu ykn salphisuu jechuudha . 
 Maddi hafuura qulqulluu Waaqayyo waan ta’eef , hafuura sana mormuudhaan waa dubbachuu jechuun Yihowaa mormuu jechuudha . 
 Beekaa waan hamaa akkasii dubbachuufi qalbii geddarachuu dhiisuun cubbuu dhiifama hin qabnedha . 
 Haalli Yesus dhimma kana itti dubbate , namoonni cubbuu akkasii hojjetan warra ta’e jedhanii hojii hafuura qulqulluu morman ta’uusaanii argisiisa . 
 Fariisonni Yesus hafuura Yihowaatiin gargaaramee dinqii akka hojjete utuma arganii , dinqiin kun humna Seexanaatiin hojjetame jechuudhaan hafuura qulqulluu arrabsaniiru . 
 Kanaaf Yesus : “ Eenyu illee hafuura qulqulluudhaan mormee isa irratti yoo dubbate garuu , cubbuu bara baraatiin yakkaa ta’a malee , bara baraan dhiifamuu hin argatu ” jechuudhaan dubbateera . — Maarqos 3 : 20 - 29 . 
 Yesus Yihudaadhaan “ ilma badiisaa ” kan jedhee maaliifi ? 
 Haala Yihudaa isa biyya Keriyot haa ilaalu . 
 Amanamaa waan hin turreef , saanduqa buusii imaanaadhaan itti kenname keessaa hata ture . 
 Yihudaan yeroo boodas , gara geggeessitoota amantii Yihudii dhaquudhaan Yesusiin meetii 30⁠tti dabarsee kennuuf qophii godhe . 
 Yihudaan erga dabarsee isa kennee booda kan gaddeefi kan gaabbe ta’us , cubbuu ta’e jedhee raawwate kanaaf qalbii hin geddaranne . 
 Yihudaan du’aa hin kaafamu ; kanaan kan ka’es Yesus “ ilma badiisaa ” jedhee isa waameera . — Yohannis 17 : 12 ; Maatewos 26 : 14 - 16 . 
 Warra Hafuura Qulqulluurratti Cubbuu Hin Hojjenne 
 11 - 13 . 
 Daawit Mootichi Baat - Sheebaa wajjin haala wal qabateen cubbuu kan hojjete akkamitti ? 
 Haala itti Waaqayyo dhiifama isaanii godherraa barumsa nama jajjabeessu akkamii arganna ? 
 Darbee darbee , Kiristiyaanonni cubbuu cimaa hojjetan himatanii karaa hafuuraa jaarsolii gumiirraa gargaarsa argatanillee , kanaan dura seera Waaqayyoo cabsuunsaanii baay’ee isaan dhiphisuu danda’a . 
 Nutis yaada akkasiitiin kan dhiphannu yoo ta’e , namoota cubbuunsaanii dhiifameef ilaalchisee wanta Caaffanni Qulqullaa’oon jedhan qoruudhaan faayidaa argachuu dandeenya . 
 Daawit Mootichi haadha manaa Uriyaa kan taate Baat - Sheebaa wajjin haala wal qabateen cubbuu cimaa hojjeteera . 
 Daawit , bantii manasaarraa yommuu gad ilaalu dubartii bareedduun kun yommuu dhagnashee dhiqattu argee gara manasaatti fudhachuudhaan ishee wajjin saalqunnamtii raawwate . 
 Sana boodas ulfaa’uushee yeroo itti himan , ejja raawwate sana dhoksuuf jecha abbaan manaashee Uriiyaan akka ishee wajjin ciisu mala dha’e . 
 Mallisaa kun yommuu isa baasuu didetti , Uriiyaan dirree waraanaatti akka ajjeefamu godhe . 
 Sana booda , Baat - Sheebaan haadha manaa Daawit taatee ilma kan deesseef ta’uyyuu mucaan sun du’eera . — 2 Saamu’el 11 : 1 - 27 . 
 Yihowaan ofumasaatii dhimma Daawitiifi Baat - Sheebaa kanaaf furmaanni akka argamu godheera . 
 Waaqayyo Daawit qalbii waan geddarateefi isaa wajjin kakuu Mootummaa waan galeef dhiifama isaa godheera . 
 ( 2 Saamu’el 7 : 11 - 16 ; 12 : 7 - 14 ) Baat - Sheebaan haadha Solomoon Mootichaafi akaakilii Yesus Kiristos ta’uuf mirga waan argatteef isheenis qalbii geddarattee turte jechuun ni danda’ama . 
 Nutis cubbuu yoo hojjenne , Yihowaan qalbii geddarachuu keenya akka ilaalu yaadachuun keenya gaariidha . 
 Seenaan Minaasee Mootichaa Yihowaan hangam dhiifama akka namaa godhu kan argisiisu akkamitti ? 
 Yihowaan hangam dhiifama akka namaa godhu , seenaa Minaasee Mootii Yihudaarraas hubachuun ni danda’ama . 
 Minaaseen wanta ija Yihowaa duratti hamaa ta’e hojjeteera . 
 Ba’aaliif iddoowwan aarsaa ijaareera , “ macca bantiiwwan waaqaa ” keessa jiraniif sagadeera , oobdiiwwan mana qulqullummaa lama keessatti waaqolii tolfamoodhaaf iddoowwan aarsaa ijaareera . 
 Ilmaansaa ibiddaan gubeera , hojiiwwan hafuurota xuraa’oo akka hojjetaman godheera , akkasumas namoonni Yihudaafi Yerusaalem jiraatan “ warra Waaqayyo fuula guutummaa Israa’elootaa duraa balleesse caalaa waan hamaa ” akka hojjetan godheera . 
 Akeekkachiisa raajonni Waaqayyoo dubbatan utuu hojiirra hin oolchin hafaniiru . 
 Yeroo booda mootiin Sooriyaa Minaasee boojuudhaan fudhate . 
 Minaaseen utuu biyya itti booji’ame jiruu , yaada garaa geddaratee gara Waaqayyootti kadhannaa gochuusaa kan itti fufe yommuu ta’u , Waaqayyos dhiifama isaa gochuudhaan gara mootummaasaa isa Yerusaalem jirutti isa deebisee waaqeffannaa dhugaa akka babal’isu godheera . — 2 Seenaa 33 : 2 - 17 . 
 Seenaan Phexros , Yihowaan ‘ araarrisaa guddaadha ’ akka jennu kan nu godhu akkamitti ? 
 Waggoota dhibbaan lakkaa’aman booda , Phexros Yesusiin ganuudhaan cubbuu guddaa hojjeteera . 
 Haata’u malee , Yihowaan ‘ araara guddaadhaan ’ Phexrosiif dhiifama godheera . 
 ( Isaayaas 55 : 7 ) Maaliif ? 
 Phexros garaadhaa qalbii geddaratee waan tureefidha . 
 Guyyaa 50 booda gaafa Phenxeqosteetti Phexros ija jabinaan waa’ee Yesus dhugaa ba’uuf mirga argachuunsaa , Yihowaan akka dhiifama isaa godhe kan argisiisu ture . 
 Yihowaan Kiristiyaanota yeroo ammaatti garaadhaa qalbii geddarataniif dhiifama hin godhu jennee amanuuf sababii qabnaa ? 
 Faarfatichi “ Yaa Waaqayyo , utuu ati irra - daddarbaa namatti lakkooftee , silaa eenyutu si dura dhaabata , yaa gooftaa ? . . . 
 Cubbuu namaaf dhiisuun si bira jira ” jechuudhaan faarfateera . — Faarfannaa 130 : 3 , 4 . 
 Cubbuu Hojjedheeraa Laata Jedhanii Dhiphachuu Dhiisuu 
 Waaqayyo dhiifama kan nuu godhu yoo maal goonedha ? 
 Fakkeenyawwan armaan gaditti ibsaman , Hafuura qulqulluurratti cubbuu hojjedheeraa laata jennee akka hin yaaddofne nu gargaaru . 
 Fakkeenyawwan kun Yihowaan cubbamoota qalbii geddarataniif dhiifama akka godhu argisiisu . 
 Wanti hundumaa caalaa barbaachisu garaadhaa Waaqayyoon kadhachuudha . 
 Cubbuu hojjenneerra taanaan , aarsaa furii Yesusirratti , oo’a Yihowaarratti , cubbuu dhaalleefi tajaajila kanaan dura amanamummaadhaan raawwannerratti hundoofnee dhiifamni akka nuu godhamu kadhachuu dandeenya . 
 Yihowaan gaarummaa akka qabu hubachuudhaan , dhiifama akka nuu godhu amannee isa kadhachuu dandeenya . — Efesoon 1 : 7 . 
 Cubbuu yoo hojjenneefi karaa hafuuraa gargaarsi yoo nu barbaachise maal gochuu qabna ? 
 Cubbuu hojjennee karaa hafuuraa dhukkubsachuu keenyaan , kadhachuu yoo dadhabne maal gochuu qabna ? 
 Kana ilaalchisee Yaaqoob akkas jechuudhaan barreesseera : “ Inni [ namni akkasii ] jaarsolii waldaa kristiyaanaa haa waamsifatu ; isaan immoo maqaa gooftaatiin dibata dibanii kadhata haa godhaniif . 
 Kadhanni amantiidhaan godhamu kun , isa dhukkubsataa in fayyisa ; gooftaan isa in kaasa , cubbuu hojjeteera yoo ta’es in dhiisaaf . ” — Yaaqoob 5 : 14 , 15 . 
 Namni cubbuu hojjete tokko gumiidhaa yoo baafamellee , cubbuunsaa isaaf hin dhiisamu jechuu kan hin dandeenye maaliifi ? 
 Namni tokko cubbuu erga hojjetee booda qalbii geddarachuu didee gumii keessaa yoo baafamellee , cubbuunsaa dhiifama hin qabu jechuu miti . 
 Phaawulos Kiristiyaana dibamaa gumii Qorontos keessa tureefi cubbuu hojjetee gumiidhaa baafame tokko ilaalchisee akkas jechuudhaan barreesseera : “ Nama akkasii kana , adabni baay’een keessan irratti walii galtanii kanaan dura isa adabdan , in ga’a . 
 Namichi gadda baay’ee guddaadhaan liqimfamuu isaa irra , isin yakka isaa dhiiftaniifii isa jajjabeessuun isiniif ta’a . ” 
 Haata’u malee , namoonni cubbuu hojjetan Yihowaa wajjin walitti dhufeenya gaarii qabaachuu yoo barbaadan , gorsa jaarsoliin Macaafa Qulqulluurratti hundaa’uudhaan isaanii kennan fudhachuufi dhugumaan qalbii geddarachuusaanii hojiidhaan argisiisuu qabu . 
 ‘ Yaada garaa geddarachuusaanii ija gaarii godhachuudhaan ’ argisiisuu qabu . — Luqaas 3 : 8 . 
 ‘ Amantiitti warra seelkoo ’ hin qabne ta’uuf maaltu nu gargaaruu danda’a ? 
 Hafuura qulqulluurratti cubbuu hojjedheeraa laata jennee akka dhiphannu kan nu godhu maal ta’uu danda’a ? 
 Humna keenyaa ol ofirraa eeguu , rakkina qaamaafi sammuu qabaachuu ta’uu danda’a . 
 Rakkina akkasii yoo qabaanne , kadhannaa gochuufi boqonnaa gaarii fudhachuun keenya nu gargaaruu danda’a . 
 Keessumaa Seexanni abdii nu kutachiisuudhaan Waaqayyoon tajaajiluu keenya akka nu dhaabsisu gochuu hin qabnu . 
 Yihowaan du’a namoota hamoottillee kan hin gammanne erga ta’ee , badiisa tajaajiltootasaatti matumaa hin gammadu . 
 Kanaaf hafuura qulqulluurratti cubbuu hojjedheeraa laata jennee kan dhiphannu yoo ta’e , yaadawwan Macaafa Faarfannaarratti argamaniifi nama jajjabeessan dabalatee Dubbii Waaqayyoo soorachuu keenya itti fufuu qabna . 
 Walga’iiwwan gumiirratti argamuufi hojii lallabaa Mootummichaarratti hirmaachuu keenya itti fufuu qabna . 
 Kana gochuun keenya , ‘ amantiitti warra seelkoo ’ hin qabne akka taanuufi cubbuu dhiifama hin qabne hojjedheeraa laata jennee akka hin dhiphanne nu gargaara . — Tiitos 2 : 2 . 
 Namni tokko hafuura qulqulluurratti cubbuu akka hin hojjenne beekuuf maaltu isa gargaara ? 
 Namoonni hafuura qulqulluurratti cubbuu hojjedheeraa laata jedhanii dhiphatan hundi akkas jedhanii of gaafachuu danda’u : ‘ Hafuura qulqulluu arrabseeraa ? 
 Ergan qalbii geddaradhee kaasee , wanta sanarraa of eegeeraa ? 
 Waaqayyo dhiifama akka namaa godhu nan amanaa ? 
 Ani gantuu beekumsa hafuuraa jibbedhaa ? ’ 
 Namoonni akkasii hafuura Waaqayyoo akka hin arrabsineefi gantoota akka hin taane ni hubatu ta’a . 
 Yaada garaasaanii ni geddaratu , Yihowaan dhiifama akka namaa godhus akka gaariitti ni amanu . 
 Kana taanaan , namoonni kun hafuura qulqulluurratti cubbuu hin hojjenne jechuudha . 
 Matadureen ittaanu gaaffiiwwan akkamiitiif ibsa kenna ? 
 Hafuura qulqulluurratti cubbuu akka hin hojjenne beekuun keenya boqonnaa guddaa nuu hin kennuu ? 
 Mataduree ittaanurratti , gaaffiiwwan armaan gaditti argamaniifi dhimma kanaa wajjin walitti dhufeenya qabanirratti mari’anna . 
 Fakkeenyaaf , akkas jennee of gaafachuu dandeenya : ‘ Ani dhuguma hafuura qulqulluudhaan geggeeffamaan jiraa ? 
 Iji hojii hafuura qulqulluu anarratti ni mul’ataa ? ’ 
 Deebiinkee Maalidha ? 
 • Hafuura qulqulluurratti cubbuu hojjechuun ni danda’ama kana jennu maaliifi ? 
 • Qalbii geddarachuu jechuun maal jechuudha ? 
 • Yesus yommuu lafarra ture hafuura qulqulluurratti cubbuu kan hojjetan eenyu fa’i ? 
 • Namni tokko cubbuu dhiifama hin qabne hojjedheeraa laata jedhee dhiphachuu dhiisuu kan danda’u akkamitti ? 
 Guyyaa Yihowaa Obsaan Danda’uudhaan Eeggachuu 
 ‘ Amantii qabdan obsaan danda’uudhaan argisiisaa . ’ — 2 PHEXROS 1 : 5 , 6 . 
 1 , 2 . 
 Obsaan danda’uu jechuun maal jechuudha ? 
 Kiristiyaanotaaf barbaachisaa kan ta’ehoo maaliifi ? 
 GUYYAAN Yihowaa baay’ee dhihaateera . 
 ( Yo’el 1 : 15 ; Sefaaniyaa 1 : 14 ) Kiristiyaanota Waaqayyoof amanaman taanee itti fufuuf murteessine waan taaneef , yeroo olaantummaan Yihowaa itti mirkaneeffamu sana hawwiidhaan eegganna . 
 Hammasitti garuu amantaa keenyaan kan ka’e jibbi , arrabsoon , ari’atamniifi duuti nurra ga’a . 
 Kunimmoo rakkina nurra ga’u obsaan danda’uu gaafata . 
 Phexros ergamaan , ‘ amantii qabdan obsaan danda’uudhaan argisiisaa ’ jechuudhaan nu gorsa . 
 Yesus , “ Namni hamma dhumaatti jabaatee dhaabatu . . . in fayya ” waan jedheef , jabaannee dhaabachuun nu barbaachisa . — Maatewos 24 : 13 . 
 Dhukkubni , gaddiifi rakkinni kan biraanis nurra ga’a . 
 Amantaa yeroo dhabnu Seexanni baay’ee gammada . 
 Gargaarsa Yihowaatiin qorumsawwan nurra ga’an addaddaa mo’uu ni dandeenya . 
 Seenaawwan dhugaa , obsaafi amantaa jabaadhaan guyyaa Yihowaa eeggachuu akka dandeenyu argisiisan tokko tokko haa ilaallu . 
 Dhukkubni Isaan Hin Ittisne 
 3 , 4 . 
 Fakkeenya , dhukkubsannuyyuu amanamummaadhaan Yihowaa tajaajiluu akka dandeenyu argisiisu dubbadhu . 
 Waaqayyo yeroo ammaatti dinqiidhaan nu fayyisuu baatus , dhukkuba keenya obsaan akka dandeenyuuf jabina nuu kenna . 
 ( Faarfannaa 41 : 1 - 3 ) Shaaron akkas jetteetti : “ Hamman yaadadhutti , barcumni namoonni adeemuu hin dandeenye itti fayyadaman narraa adda ba’ee hin beeku . 
 Dhukkubni serebiraal poolzi jedhamu yeroon dhaladhee kaasee gammachuun ijoollummaa kootii argachuu qabu na dhabsiiseera . ” 
 Shaaron waa’ee Yihowaafi waadaa inni fayyaa guutuu nuu kennuuf gale barachuunshee abdii isheedhaaf kenneera . 
 Dubbachuunis ta’e miillaan deemuun ishee rakkisuyyuu tajaajilarratti hirmaachuudhaan ni gammaddi . 
 Waggoota 15 dura akkas jettee turte : “ Tarii dhukkubnikoo natti cimaa deemuu danda’a ta’a , amantaan Yihowaarratti qabuufi walitti dhufeenyi ani isaa wajjin qabu garuu jireenya kootiif utubaadha . 
 Saba Yihowaa gidduutti argamuufi gargaarsasaa isa walirraa hin cinne argachuukootti baay’een gammada ! ” 
 Phaawulos , ‘ Warra dhiphatan jajjabeessaa ’ jechuudhaan Kiristiyaanota Tasaloniiqee gorsee ture . 
 Garmalee abdii kutachuuniifi wantoonni kaan dhiphina fiduu danda’u . 
 Shaaron bara 1993⁠tti akkas jechuudhaan barreessiteetti : “ Dukkana keessa akkan jiru natti dhaga’amee waan tureef , . . . waggaa sadiif dhiphina guddaa keessan ture . . . . 
 Jaarsoliin jajjabinaafi gorsa naa kennan . . . . 
 Yeroon dhiphina guddaadhaan miidhametti Yihowaan barumsawwan Masaraa Eegumsaarratti ba’aniin fayyadamee hubannaa guddaa naa kenneera . 
 Eeyyee , inni sabasaa ni eega . 
 Miira keenyas ni hubata . ” 
 Shaaron ammayyuu guyyaa Yihowaa isa guddaa eeggachaa amanamummaadhaan Waaqayyoon tajaajilaa jirti . 
 Kiristiyaanonni dhiphina cimaa obsuu akka danda’an kan argisiisu ragaa isa kami ? 
 Kiristiyaanonni tokko tokko dhiphina cimaa haala jireenyaa kanaan dura jiraataniin itti dhufe qabu . 
 Haarliin Waraana Addunyaa Lammaffaatti lola cimaa waan argeef waa’ee waraanaa abjoota ture . 
 Hirriba keessa utuu jiruu , ‘ Eeggadhu ! 
 Ilaalladhu ! ’ 
 jedhee iyya . 
 Yommuu dammaqu dafqaan cuuphamee of arga . 
 Haata’u malee , jireenya qajeelfama Waaqayyoo wajjin wal simu jiraachuu kan danda’e yommuu ta’u , yeroo boodas abjuun akkasii kun sodaachisaa ta’uunsaafi dafee isatti deddeebi’uunsaa hafeera . 
 Kiristiyaanni tokko rakkina miiraa isa qunname kan mo’e akkamitti ? 
 Kiristiyaanni dhukkuba baayipoolaar diisordar jedhamuun qabame tokko , manaa gara manaatti lallabuun baay’ee isatti ulfaatee ture . 
 Ta’uyyuu , tajaajilli isaafis ta’e namoota isa dhaggeeffataniif jireenya akka argamsiisu waan hubateef ittuma fufe . 
 Manaa gara manaa ennaa dhaqu Yeroo tokko tokko bilbila balbalaa bilbiluun isa sodaachisa ; haata’u malee akkas jedheera : “ Yeroo booda akkuma ta’etti miirakoo to’achuudhaan , balbala itti aanu nan rurrukuta . 
 Hirmaannaan tajaajilarratti godhu itti fufuudhaan karaa hafuuraa haala gaarii qabaachuu danda’eera . ” 
 Walga’iirratti argamuunis baay’ee kan isa rakkisu ta’uyyuu , obboleessi kun walga’iiwwan akkasii bu’aa guddaa akka qaban ni amana ture . 
 Kanaafuu , walga’iirratti argamuuf carraaqqii barbaachisu godheera . — Ibroota 10 : 24 , 25 . 
 Namoonni tokko tokko namoota duratti haasawaa dhiheessuunis ta’e walga’iirratti argamuun isaan sodaachisuyyuu , obsaan danda’uusaanii kan argisiisan akkamitti ? 
 Kiristiyaanonni tokko tokko haalawwan ykn wantoota tokko tokko garmalee sodaatu . 
 Fakkeenyaaf , namoota duratti haasawaa dhiheessuu ykn walga’iirratti argamuuniyyuu isaan sodaachisa ta’a . 
 Walga’iirratti yaada kennuun ykn Mana Barumsaa Tajaajila Ti’ookraasiirratti kutaa dhiheessuun hammam akka isaanitti ulfaatu tilmaamuun ni danda’ama ! 
 Ta’us miira akkasii kana mo’uuf waan carraaqaniif , walga’iirratti argamuufi hirmaannaa gochuunsaanii baay’ee nu jajjabeessa . 
 Rakkina miira keenyarra ga’u mo’uuf keessumaa maaltu nu gargaaruu danda’a ? 
 Namni tokko boqonnaafi hirriba dabalataa argachuunsaa rakkina miiraa isarra ga’e danda’uuf isa gargaara ta’a . 
 Yaalamuunsaas gaarii ta’uu danda’a . 
 Hunda caalaa bu’aa kan qabu garuu , gara Waaqayyootti kadhannaa dhiheessuudhaan isatti amanamuudha . 
 Faarfannaan 55 : 22 akkas jedha : “ Wanta yaada sitti ta’u Waaqayyotti gatii dhiisi , inni akka ati hin kufnetti si irkisa ! 
 Namni qajeelaan raawwatee akka hin mittiqne in godha . ” 
 Kanaaf , waan hundumaan “ garaa kee guutuu Waaqayyoon amanadhu . ” — Fakkeenya 3 : 5 , 6 . 
 Gadda Nama Jaallannu Du’aan Dhabuudhaan Nurra Ga’u Danda’uu 
 9 - 11 . ( a ) Gadda nama jaallannu du’aan dhabuudhaan nurra ga’u obsuu kan dandeenyu akkamitti ? 
 ( b ) Fakkeenyi Haannaa , gadda nurra ga’e obsuuf nu gargaaruu kan danda’u akkamitti ? 
 Duuti miseensota maatii gargar yommuu baasu gaddi guddaan namarra ga’uu danda’a . 
 Abrahaam haati manaasaa Saaraan ennaa jalaa duute boo’eera . 
 ( Uumama 23 : 2 ) Nama cubbuu hin qabne kan ture Yesusillee michuunsaa Alaazaar yommuu du’e ‘ imimmaansaa dhangalaaseera . ’ 
 Kanaaf , yeroo namni jaallannu nu jalaa du’u gadduun waanuma jirudha . 
 Haata’u malee , Kiristiyaanonni namni du’e akka ka’u beeku . 
 Kanaafuu , ‘ akka namoota abdii hin qabnetti hin gaddan . ’ — 1 Tasaloniiqee 4 : 13 . 
 Gadda nurra ga’e mo’uu kan dandeenyu akkamitti ? 
 Fakkeenya tokko ilaaluun nu gargaaruu danda’a . 
 Yeroo baay’ee michuun keenya tokko biyya biraa yoo dhaqe , ennaa deebi’u akka wal arginu waan beeknuuf yeroo dheeraadhaaf hin gaddinu . 
 Kiristiyaanni amanamaan tokko yoo du’e akka ka’u mirkanaa’oo waan taaneef , du’aafis ilaalcha akkasii qabaachuun gadda keenya nuu hir’isuu danda’a . — Lallaba 7 : 1 . 
 “ Waaqayyo jajjabina hundumaa , ” guutummaatti amanachuun keenya , gadda nurra ga’u obsaan danda’uuf nu gargaara . 
 Wanta haati hiyyeessaa jaarraa jalqabaatti turte Haannaan gooterratti yaaduunis nu gargaaruu danda’a . 
 Heerumtee waggaa torba qofa akkuma turteen abbaan manaashee irraa du’e . 
 Ta’uyyuu , hamma umriinshee waggaa 84 ta’uttillee mana qulqullummaa keessatti Yihowaadhaaf ni hojjetti turte . 
 Guutummaa jireenyashee tajaajila Yihowaatiif oolchuunshee gaddaafi kophummaa ishee mudate mo’uuf akka ishee gargaare beekamaadha . 
 Hojii lallabaa dabalatee sochiiwwan Kiristiyaanaarratti yeroo hundumaa hirmaachuun , miidhaa gaddi nurraan geessisu mo’uuf nu gargaaruu danda’a . 
 Rakkina Addaddaa Mo’uu 
 Kiristiyaanonni tokko tokko qorumsa jireenya maatii wajjin wal qabate akkamii danda’uun isaan barbaachiseera ? 
 Kiristiyaanonni tokko tokko rakkina maatiisaanii wajjin wal qabate danda’anii jiraachuun dirqama isaanitti ta’a . 
 Fakkeenyaaf hiriyaan gaa’elaa ejja yoo raawwate maatiisaarra rakkina hammana hin jedhamnetu ga’a ! 
 Hiriyaan gaa’elaa cubbuun irratti hojjetame sun naasuufi gaddaan kan ka’e hirriba dhabuufi halkaniifi guyyaa boo’uu danda’a . 
 Yeroo dogoggorri hojjetame ykn balaan uumametti , hojii salphaa ta’ellee hojjechuun nama dhiphisuu danda’a . 
 Hiriyaan gaa’elaa hin yakkine nyaata dhiisuu , huuqqachuufi miirrisaa jeeqamuu danda’a . 
 Sochiiwwan Kiristiyaanaarratti hirmaachuunis itti ulfaachuu danda’a . 
 Ijoolleenis hammam akka miidhaman yaadaa ! 
 13 , 14 . ( a ) Kadhannaa Solomoon yeroo manni qulqullummaa murteeffametti dhiheesserraa jajjabina akkamii arganna ? 
 ( b ) Hafuura qulqulluu argachuuf kan kadhannu maaliifi ? 
 Qorumsi akkasii yommuu nurra ga’u , Yihowaan gargaarsa nu barbaachisu nuu kenna . 
 ( Faarfannaa 94 : 19 ) Kadhannaa Solomoon Mootichi yeroo manni qulqullummaa Yihowaa murteeffametti dhiheesserratti akkuma ibsame , Waaqayyo kadhannaa sabasaa ni dhaggeeffata . 
 Solomoon akkas jechuudhaan Waaqayyoon kadhate : “ Kadhata isaanii dhaggeeffadhuuf ! 
 Guutummaa saba kee Israa’el biraa yookiis nama tokko biraa kadhannii fi waammanni gara keetti yommuu dhi’aatu , tokkon tokkon isaanii rakkina yaada isaaniitti dhaga’ame kanaaf harka isaanii gara mana qulqullummaa kanaatti yommuu bal’isan , ati waaqa irraa iddoo jireenya keetiitii isaaniif dhaga’i , isaaniifis dhiisi ! 
 Ati hojjedhu ! 
 Si duwwaatu garaa namaa beeka , kanaafis adduma addaan akka hojii isaaniitti isaaniif deebisi ! 
 Yommus isaan biyya isa ati abboota keenyaaf kennite keessa bara jiraatan hundumaatti si in sodaatu . ” — 1 Mootota 8 : 38 - 40 . 
 Keessumaa hafuura qulqulluu argachuuf kadhachuun keenya nu gargaaruu danda’a . 
 Iji hojii hafuuraa , amalawwan akka gammachuufi nagaa of keessaa qaba . 
 Abbaan keenya inni samii kadhannaa keenyaaf deebii yommuu nuu kennu , jechuunis gadduu dhiisnee yeroo gammannu , akkasumas dhiphinni hafee nagaa yeroo argannu boqonnaa guddaatu nutti dhaga’ama ! 
 Caqasawwan kamtu akka hin yaaddofneef nu gargaaruu danda’a ? 
 Dhiphinni guddaan yommuu nu mudatu hamma ta’e yaadda’uun keenya hin oolu . 
 Haata’u malee , wanta Yesus dubbate yoo yaadanne yaaddoon kun hamma ta’e nurraa salphachuu danda’a . 
 Yesus akkas jedheera : “ Waa’ee jireenya keessanitti , waan nyaattanii fi [ waan dhugdaniif ] yookiis dhagna keessaniif waan uffattaniif hin yaadda’inaa ! . . . 
 Duraan dursitanii yaada keessan mootummaa Waaqayyoo fi qajeelummaa isaa barbaaduutti hidhaa ! 
 Kana malees kan barbaachisu hundinuu immoo isiniif in kennama . ” 
 Phexros ergamaan , ‘ inni nuuf waan yaaduuf , yaaddoo keenya hundumaa Waaqayyotti gannee akka dhiisnu ’ nu gorsa . 
 Rakkina tokkoof furmaata argachuuf yaaluun sirriidha . 
 Haata’u malee , waan dandeenyu erga goonee booda kadhachuu malee dhiphachuun furmaata hin ta’u . 
 Faarfatichi , “ Karaa kee Waaqayyotti kennadhu , isa amanadhu ! 
 Innis siif in raawwata ” jechuudhaan faarfateera . — Faarfannaa 37 : 5 . 
 16 , 17 . ( a ) Yaaddoorraa guutummaatti walaba ta’uu kan hin dandeenye maaliifi ? 
 ( b ) Yaada Filiphisiiyus 4 : 6 , 7⁠rratti argamu hojiirra yoo oolchine maal arganna ? 
 Phaawulos akkas jechuudhaan barreesseera : “ Waan hundumaatti , kadhataa fi himataan galataa wajjin wanti isin barbaachisu Waaqayyo duratti akka beekamu godhaa malee , waanuma tokkotti yaaddoo hin qabaatinaa ! 
 Nagaan Waaqayyoo inni hubannaa namaa hundumaa irra caalus , karaa Kristos Yesus garaa keessanii fi yaada keessan in eega . ” 
 Sanyiin Addaam cubbamoo waan ta’aniif yaaddoorraa guutummaatti walaba ta’uu akka hin dandeenye beekamaadha . 
 Haadhotiin manaa Esaawu warri Heetota turan , abbaafi haadhasaa Yisihaqiifi Ribqaa warra namoota Waaqayyoo turan ‘ garaa gubaniiru . ’ 
 ( Uumama 26 : 34 , 35 ) Kiristiyaanota akka Ximotewosiifi Xirofimoos jiran dhukkubnisaanii isaan yaaddessee akka ture beekamaadha . 
 Phaawulosis namoota hidhata amantaasaa ta’aniif ni yaadda’a ture . 
 Ta’us , ‘ Inni kadhata namaa dhaga’u ’ kadhata namoota isa jaallatanii dhaga’uuf yeroo hundumaa qophaa’aadha . — Faarfannaa 65 : 2 . 
 Guyyaa Yihowaa eeggachaa yeroo jirrutti , “ Waaqayyo inni nagaa kennu ” gargaarsaafi jajjabina nuu kenna . 
 Yihowaan waaqa “ oo’a - qabeessaa fi araara qabeessa , ” ‘ gaariifi jaalalasaatiin namaaf cubbuu kan dhiisudha ; ’ “ biyyoo ta’uu keenyas in yaadata . ” 
 ( Ba’uu 34 : 6 ; Faarfannaa 86 : 5 ; 103 : 13 , 14 ) Kanaafuu , ‘ nagaa Waaqayyoo ’ isa tasgabbii guddaa argamsiisu akka qabaannu waan godhuuf , ‘ kadhanni keenya isa duratti akka beekamu haa goonu . ’ 
 Akka Iyoob 42 : 5 jedhutti , Waaqayyo nutti ‘ mul’achuu ’ kan danda’u akkamitti ? 
 Kadhannaan keenya deebii yommuu argatu Waaqayyo nuu wajjin akka ta’e beekna . 
 Iyoob qorumsa isarra ga’e obsaan erga danda’ee booda , “ Ani waa’ee kee dur gurraan dhaga’eera , amma garuu ati anatti mul’atteetta ” jedheera . 
 ( Iyoob 42 : 5 ) Ija hubannaatiin , amantiifi galateeffannaadhaan , akkaataa Waaqayyo itti nu kunuunsurratti xiinxaluufi isa kanaan duraa caalaa akka nutti ‘ mul’atu ’ gochuu dandeenya . 
 Walitti dhihaachuun akkasii garaafi sammuu keenyaaf nagaa guddaa argamsiisa . 
 ‘ Wanta yaada nutti ta’u Yihowaarratti gannee yoo dhiisne ’ bu’aansaa maal ta’a ? 
 ‘ Wanta yaada nutti ta’u Yihowaarratti gannee kan dhiisnu ’ yoo ta’e , tasgabbii garaa keenyaafi yaada keenya eegu qabaachuudhaan rakkina obsaan danda’uu ni dandeenya . 
 Keessi keenya dhiphina , sodaafi naasuurraa walaba ta’a . 
 Sammuun keenya waan godhu wallaaluufi yaaddoodhaan hin dhiphatu . 
 20 , 21 . ( a ) Haalli Isxifaanos , tasgabbii yeroo ari’atamnu argannu ilaalchisee maal nuu mirkaneessa ? 
 ( b ) Fakkeenya namoota bara keenyatti yeroo qorumsaatti tasgabbii argatanii caqasi . 
 Isxifaanos amantaasaatiin kan ka’e qorumsi cimaan yommuu isarra ga’ee turetti , tasgabbii guddaa akka qabu argisiiseera . 
 Yeroo dhumaatiif dhugaa ba’uusaa dura , yaa’icha keessa kan turan hundi “ fuulli isaa akka fuula ergamaa Waaqayyoo ta’ee argan . ” 
 Fuullisaa akkuma fuula ergamaa Waaqayyoo tasgabbii kan qabu ture . 
 Isxifaanos , du’a Yesusii wajjin haala wal qabateen yakka raawwatan erga saaxilee booda , abbootiin seeraa “ aarii guddaa irraa kan ka’e , isatti in ciniinnatu turan . ” 
 “ Isxifaanos garuu hafuura qulqulluudhaan guutamee , utuu ija irraa hin buqqifatinis waaqa keessa ol ilaalee , ulfina Waaqayyoo , Yesusinis gara mirga Waaqayyoo dhaabatee arge . ” 
 Isxifaanos mul’ata sanaan jajjabina waan argateef hamma du’aatti amanamaa ta’eera . 
 Nuyis mul’ata arguu baannuyyuu , ari’atamni yommuu nurra ga’u tasgabbii Waaqayyo kennu argachuu dandeenya . 
 Kiristiyaanonni Waraana Addunyaa Lammaffaatti harka Naaziitiin ajjeefaman wanta isaanitti dhaga’amee ture haa ilaallu . 
 Obboleessi tokko muuxannoo mana murtii keessatti qabu akkas jechuudhaan dubbateera : “ Duuti natti murteeffameera . 
 Kana ergan dhaggeeffadhee booda , ‘ Ati hamma du’aatti amanamaa ta’i , ’ isa jedhuufi jechoota Gooftaan keenya dubbate kan biraa muraasa ergan dubbadhee booda , qorumsichi ni dhaabate . 
 Amma garuu isa isin tilmaamtan caalaa nagaafi tasgabbii waanan qabuuf waa’eesaa hin yaadinaa ! ” 
 Kiristiyaanni dargaggeessi mormisaa kutamuudhaan ajjeefamuuf jedhu tokkos akkas jechuudhaan warrasaatiif barreesseera : “ Yeroonsaa halkan walakkaa darbeera . 
 Yaadakoo jijjiiruuf yeroo qaba . 
 Garuu , Gooftaa keenya ergan ganee booda addunyaa kanarratti gammachuudhaan jiraachuu nan danda’aa ? 
 Tasumaa hin danda’u ! 
 Amma garuu addunyaa kanarraa kanan adda ba’e gammachuufi nagaadhaan akka ta’e mirkanaa’oo ta’uu dandeessu . ” 
 Yihowaan tajaajiltootasaa warra amanamoo ta’an akka gargaaru homaa hin shakkisiisu . 
 Jabaattanii Dhaabachuu Ni Dandeessu 
 22 , 23 . 
 Guyyaa Yihowaa obsaan yeroo eeggattu waa’ee maalii mirkanaa’aa ta’uu dandeessa ? 
 Qorumsi akka armaan olii isinirra ga’ee hin beeku ta’a . 
 Ta’uyyuu , wanti Iyoob inni Waaqayyoon sodaatu akkas jechuudhaan dubbate sirriidha : “ Nama ta’ee lafa irratti kan dhalate , barri isaa gabaabaa dha , rakkinni isaa immoo baay’ee dha . ” 
 ( Iyoob 14 : 1 ) Tarii , haadha ykn abbaa ijoollee keessaniif qajeelfama Macaafa Qulqulluu kennuuf carraaqqii gochaa jirtu ta’a . 
 Mana barumsaatti qorumsi isaanirra ga’uyyuu , Yihowaafi seerawwan bu’uraa qajeelummaa inni baase ija jabinaan yommuu deggeran hammam gammaddu ! 
 Isinis bakka hojiitti rakkinniifi qorumsi isin mudachuu danda’a . 
 Haata’u malee , ‘ Yihowaan guyyuma guyyaatti ba’aa keessan waan isiniif baatuuf ’ haalawwan akkasiis ta’e kan biraa obsaan mo’uu dandeessu . — Faarfannaa 68 : 19 . 
 Nama bakka guddaa hin qabne gootee of ilaalta ta’a . 
 Haata’u malee , Yihowaan hojiikeefi jaalala ati maqaasaa isa qulqulluudhaaf argisiiste akka hin irraanfanne hin dagatin . 
 Qorumsa amantii keetiin sirra ga’u gargaarsasaatiin mo’uu dandeessa . 
 Kadhannaafi karoorakee keessatti fedha Waaqayyoo tilmaama keessa galchi . 
 Sana booda guyyaa Yihowaa obsaan danda’uudhaan yeroo eeggattutti eebbaafi deggersasaa akka argattu mirkanaa’aa ta’uu dandeessa . 
 Maal Jettee Deebista ? 
 • Kiristiyaanonni obsaan danda’uun kan isaan barbaachisu maaliifi ? 
 • Dhukkubaafi gadda obsaan danda’uuf maaltu nu gargaaruu danda’a ? 
 • Kadhannaan qorumsa obsaan danda’uuf kan nu gargaaru akkamitti ? 
 • Obsaan danda’uudhaan guyyaa Yihowaa eeggachuun kan danda’amu maaliifi ? 
 ‘ Sassata Hundumaarraa Of Eeggadhaa ! ’ 
 “ Jireenyi eenyuu illee baay’ina qabeenya isaa irra hin dhaabatu . ” — LUQAAS 12 : 15 . 
 1 , 2 . ( a ) Fedhiifi yaada namootaa ilaalchisee yeroo ammaatti maal hubattan ? 
 ( b ) Ilaalchi akkasii dhiibbaa nurraan ga’uu kan danda’u akkamitti ? 
 NAMOONNI hedduun qarshii , qabeenya , beekamummaa , hojii mindaa gaarii argamsiisuufi maatii qabaachuun jireenya gammachuufi gabii qabu jiraachuuf nama gargaara jedhanii amanu . 
 Biyyoota hiyyeeyyiis ta’an sooreyyii keessatti fedhiifi yaanni namoota hedduu qabeenyaafi gammachuu argachuurratti kan xiyyeeffate ta’uunsaa ifadha . 
 Karaa garabiraammoo wantoota hafuuraatiif fedhii yoo qabaatanillee , fedhiin kun saffisaan hir’achaa jira . 
 Kunimmoo wanta Macaafni Qulqulluun akkas jechuudhaan dursee dubbatedha : “ Guyyoota gara dhumaatti yeroon sodaachisaan akka dhufu hubadhu ! 
 Namoonni warra ofittoo , sassatoota , . . . 
 Waaqayyoon jaallachuu caalaa , warra waan isaan gammachiisu jaallatan ta’uuf jiru . 
 Akka bakkeedhaan mul’atutti nama Waaqayyoo in fakkaatu , humna isa nama akkasii keessa jiru garuu in ganu . ” 
 Kiristiyaanonni dhugaan yeroo hundumaa namoota akkasii gidduu waan jiraataniif , ilaalchaafi akkaataa jireenyaa warra kanaa akka hordofan dhiibbaan walirraa hin cinne isaanirra ga’a . 
 Carraaqqii biyyi lafaa ‘ karaa mataasaarra nu deemsisuuf ’ godhu kana mo’uuf maaltu nu gargaaruu danda’a ? — Roomaa 12 : 2 , Za Niiwu Teestaamant iin Moodarn Ingilish , Jee . 
 Bii . 
 Fiilipsiin kan qophaa’e . 
 Amma gorsa Yesus kenne isa kam baranna ? 
 Yesus Kiristos , inni “ amantii keenya jalqabee fiixaan baasu , ” dhimma kana ilaalchisee barumsa gaarii nu barsiiseera . 
 Yeroo tokko Yesus wantoota waaqeffannaa dhugaa wajjin wal qabatan ilaalchisee utuu barumsa gaarii barsiisaa jiruu , namni tokko haasawaasaa gargar kutee : “ Yaa barsiisaa , dhaala abbaan keenya nuuf dhiisee du’e , anaaf haa hiruuf obboleessa kootti anaaf himi ! ” 
 jedhee isa gaafate . 
 Yeroo kanatti Yesus namichaafis ta’e warra isa dhaggeeffachaa turan hundaaf gorsa cimaa kenne . 
 Sassata ilaalchisee akeekkachiisa cimaa kan kenne yommuu ta’u , dhimma kana isaan hubachiisuuf jechas fakkeenya yaada namaa kakaasutti fayyadameera . 
 Nutis wanta Yesus yeroo sanatti barsiiseef xiyyeeffannaa kennuufi gorsa kana hojiirra oolchuun keenya faayidaa akkamii akka nuuf argamsiisu hubachuu qabna . — Luqaas 12 : 13 - 21 . 
 Gaaffii Sirrii Hin Taane 
 Namichi haasawaa Yesus gargar kutuunsaa sirrii kan hin turre maaliifi ? 
 Namichi haasawaasaa gidduu utuu hin galin dura , Yesus bartootasaafi warra kaanitti waa’ee of hin arginee ta’uurraa fagaachuu , Ilma namaatiif dhugaa ba’uuf jecha ija jabina qabaachuufi gargaarsa hafuura qulqulluu argachuu dubbachaa ture . 
 Bartoonnisaa dhimmawwan kana yaadatti qabachuunsaanii barbaachisaa akka ture homaa hin shakkisiisu . 
 Haata’u malee , namichi haasawaa qalbii namaa hawwatu kana gidduu galee , Yesus maatii qabeenya hirachuurratti waldhabiinsa qabu tokkoof furmaata akka kennu gaafate . 
 Haata’u malee , nutis wanta yeroo sanatti ta’erraa barumsa gaarii arganna . 
 Gaaffiin namichaa , yaada keessasaa jiru kan ibse akkamitti ? 
 Barreeffamni tokko , “ Yeroo baay’ee amalli nama tokkoo yommuu waa’ee amantii dhaggeeffatu wanta sammuusaatti yaaduun mul’achuu dadna’a ” jedha . 
 Namichi armaan olitti ibsame kun , utuu Yesus dhimmawwan hafuuraa barbaachisaa ta’an dubbachaa jiruu , qabeenya ta’e tokko argachuuf maal gochuu akka danda’u yaadaa ture ta’a . 
 Namichi qabeenya sanaa wajjin haala wal qabateen gaaffiinsaa sirrii ta’uusaa ykn sassataan kaka’ee kana gochuusaa ilaalchisee wanti ibsame hin jiru . 
 Namichi kun , tarii aboofi maqaa gaarii Yesus namootaaf firdii gaarii kennuuf qabutti fayyadamee firdii argachuuf yaalii gochaa ture ta’a . 
 ( Isaayaas 11 : 3 , 4 ; Maatewos 22 : 16 ) Sababiinsaa maaliyyuu yoo ta’e , gaaffiin inni gaafate namni kun dhimmawwan hafuuraatiif bakka guddaa akka hin laanne kan argisiisu ture . 
 Yaanni kun of gamaaggamuuf sababii gaarii kan nuu ta’u mitii ? 
 Fakkeenyaaf , walga’iiwwan Kiristiyaanaarratti yaanni keenya baduu ykn wanta walga’icha booda goonutti qabamuu danda’a . 
 Haata’u malee , wanta jedhamerratti xiyyeeffachuufi barumsa arganne sana akkamitti hojiirra akka oolchinu yaaduudhaan , karaa walitti dhufeenya Abbaa keenya isa samii kan ta’e Yihowaafi obboloota keenyaa wajjin qabnu itti fooyyessinurratti yaaduu qabna . — Faarfannaa 22 : 22 ; Maarqos 4 : 24 . 
 Yesus wanta namichi gaafate utuu hin godhiniif kan hafe maaliifi ? 
 Namichi gaaffii kana akka gaafatu kan isa kakaase maaliyyuu yoo ta’e , Yesus wanta inni jedhe hin gooneef . 
 Kanaa mannaa , “ Namicha nana , eenyutu isin lamaan gidduutti abbaa firdii ta’uutti yookiis dhaala hir’uutti na fo’e ? ” 
 ittiin jedhe . 
 Yesus akkas jechuunsaa , wanta namoonni beekan tokko jechuunis akka Seera Museetti abbootiin firdii magaalaa keessatti argaman dhimmawwan akkasii akka ilaalaniif kan filataman ta’uusaanii caqasuusaa ture . 
 ( Keessa Deebii 16 : 18 - 20 ; 21 : 15 - 17 ; Ruut 4 : 1 , 2 ) Yesus garuu , wanta caalaatti barbaachisaa ta’e , jechuunis waa’ee dhugaa Mootummichaa dhugaa ba’uufi fedhiin Waaqayyoo maal akka ta’e namoota barsiisuurratti xiyyeeffata ture . 
 Nutis dhimmawwan biyya lafaatiin qabamnee duubatti jechuu mannaa , fakkeenya Yesus hordofuudhaan yeroofi humna keenya misiraachoo kana lallabuufi ‘ saba hundumaa bartoota gochuuf ’ itti fayyadamna . — Maatewos 24 : 14 ; 28 : 19 . 
 Sassatarraa Of Eegaa 
 Yesus hubannaa cimaa akka qabu kan argisiise akkamitti ? 
 Yesus yaada dhokataa garaa namootaa keessa jiru waan beekuuf , gaaffii namichi dhimma dhuunfaa keessa akka galu isa gaafate keessa wanti sirrii hin taane akka jiru hubateera . 
 Kanaaf , gaaffii sana tuffatee bira darbuu mannaa , Yesus yaada gaaffii sana duuba ture hubachuudhaan , “ Ilaalladhaa , sassata hundumaattiis of eeggadhaa ! 
 Jireenyi eenyuu illee baay’ina qabeenya isaa irra hin dhaabatu ” jedhe . — Luqaas 12 : 15 . 
 Sassanni maalidha ? 
 Amalli kun gara maaliitti geessuu danda’a ? 
 Qarshiiniifi wantoonni tokko tokko faayidaafi kaayyoo barbaachisaadhaaf ooluu waan danda’aniif , ‘ sassanni ’ wantoota kana qabaachuuf hawwuu qofa miti . 
 Kanaa mannaa , galmeen jechootaa tokko jecha sassata jedhu , “ hawwii gadhee horii ykn qabeenya argachuuf qabnu ykn qabeenya warra kaanii hawwuu ” jechuudhaan hiikeera . 
 Jechi kun yeroo hundumaa hawwuufi quufuu dadhabuu , utuu hin barbaachisin ykn utuu warra kaaniif hin yaadin tarii wantoota kan namaa ta’an argachuuf hawwuu kan dabalatudha . 
 Namni sassattuu ta’e , wanti inni hawwu ilaalchasaafi gochasaa to’achuudhaan isarratti gooftaa akka ta’u godha . 
 Phaawulos ergamaan , nama sassatu nama waaqolii tolfamoo waaqeffatuufi Mootummaa Waaqayyootti hin gallee wajjin wal fakkeessuudhaan akka ibse yaadadhaa . — Efesoon 5 : 5 ; Qolosaayis 3 : 5 . 
 Sassanni karaawwan akkamii mul’achuu danda’a ? 
 Fakkeenya tokko tokko kenni . 
 Yesus : “ Sassata hundumaattiis of eeggadhaa ” jechuudhaan akeekkachiisa kenneeraa . 
 Sassanni karaa addaddaa mul’achuu danda’a . 
 Abboommiiwwan Kurnan keessaa inni dhumaa wantoota sassata jedhaman keessaa tokko tokko akkas jechuudhaan ibsa : “ Mana namaa duraa fudhachuudhaaf hin hawwin ! 
 Haadha manaa namaa , hojjetaa isaa , hojjettuu isaa , qotiyyoo isaa , harree isaa , waanuma kan isaa ta’e duraa fudhachuudhaaf hin hawwin ! ” 
 ( Ba’uu 20 : 17 ) Macaafni Qulqulluun fakkeenya namoota sassata addaddaatiin cubbuu guddaa hojjetanii baay’ee qabateera . 
 Seexanni wanta kansaa hin taane jechuunis , ulfinaafi aangoo kan Yihowaa qofa ta’e hawwuudhaan sassattuu isa duraa ta’uusaa argisiiseera . 
 Hewaan sassataan kakaatee mirga hiree mataashee ofiin murteeffachuuf qabdutti karaa sirrii hin taaneen fayyadamtee gowwoomfamuudhaan , ilmaan namootaa gara cubbuufi du’aatti oofteetti . 
 ( Uumama 3 : 4 - 7 ) Hafuuronni hamoon , ergamoota wanta qabanitti gammaduu dhiisanii wanta isaaniif hin heyyamamne argachuuf jecha , ‘ aboo isaanitti kenname irra darbanii lafa taa’umsa isaanii gad dhiisanidha . ’ 
 Waa’ee Bala’aam , Akaan , Gehaaziifi Yihudaa isa biyya Keriyotis yaadaa . 
 Wanta qabanitti gammadanii jiraachuu mannaa , qabeenyaaf bakka guddaa kennuudhaan , itti gaafatamummaa isaanii kennametti karaa sirrii hin taaneen fayyadamuunsaanii badiisa isaanitti fideera . 
 Akkuma Yesus nu gorse ‘ ilaallachuu ’ kan qabnu akkamitti ? 
 Yesus sassata ilaalchisee akeekkachiisa kenne keessatti jecha “ Ilaalladhaa ” ! 
 jedhuun jalqabuunsaa sirrii ture . 
 Maaliif ? 
 Sababiinsaa , namni tokko warri kaan sassattoota akka ta’an salphaatti ilaaluu kan danda’u yommuu ta’u , rakkina ofiisaatii gama kanaan qabu hubachuun rakkisaa waan itti ta’uufidha . 
 Haata’u malee Phaawulos ergamaan , “ Horii jaallachuun hundee wanti hamaan hundinuu irraa latuu dha ” jechuudhaan ibseera . 
 Yaaqoob , hawwiin dogoggora ta’e “ erga iddoo ga’ee cubbuu in dhala ; cubbuunis erga raawwatamee du’a in dhala ” jechuudhaan ibseera . 
 Kanaaf , gorsa Yesus kennee wajjin haala wal simuun , warri kaan sassattoota akka ta’an ‘ ilaaluu ’ mannaa , nuti ‘ sassata hundumaarraa of eeguuf ’ hawwiin garaa keenyaa maal akka ta’e beekuuf of qoruu qabna . 
 Jireenya Baay’ina Qabeenyaarratti Hundaa’e 
 11 , 12 . ( a ) Yesus , sassata ilaalchisee akeekkachiisa akkamii kenne ? 
 ( b ) Akeekkachiisa Yesus hojiirra oolchuu kan qabnu maaliifi ? 
 Sababiin sassatarraa itti fagaannu garabiraanis jira . 
 Wanta Yesus ittaansuudhaan jedhe qalbeeffadhaa : “ Jireenyi eenyuu illee baay’ina qabeenya isaa irra hin dhaabatu . ” 
 Yeroo namoonni badhaadhina argachuun gammachuu argachuufi jireenya gaarii jiraachuuf gargaara jedhanii yaadan kanatti , dhimma kanaaf xiyyeeffannaa kennuun keenya baay’ee barbaachisaadha . 
 Yesus namni tokko hamma fedheyyuu yoo qabaate , jireenya kaayyoofi gammachuu qabu jiraachuun qabeenya argachuusaarratti kan hundaa’e akka hin taane ibseera . 
 Namoonni tokko tokko garuu yaada kana ni mormu ta’a . 
 Qabeenya qabaachuun jireenya mijaa’aafi gammachuu qabu jiraachuuf waan nama gargaaruuf , wanta kanaaf dhama’uu qabna jedhanii yaadu . 
 Kanaan kan ka’es , sochiiwwan wanta hawwan argachuuf isaan dandeessisurratti hirmaatu . 
 Kana gochuun jireenya gaarii qabaachuuf nama gargaara jedhanii yaadu . 
 Haata’u malee , ilaalchisaanii kun barumsa Yesus barsiisaa ture utuu hin hubatin akka hafan argisiisa . 
 Jireenyaafi qabeenyaaf ilaalcha sirrii qabaachuu jechuun maal jechuudha ? 
 Yesus qabeenya baay’ee qabaachuun sirriidha ykn dogoggoradha jechuurratti xiyyeeffachuu mannaa , jireenyi nama tokkoo ‘ baay’ina qabeenyasaarratti ’ jechuunis wanta inni qaburratti kan hundaa’e akka hin taane ifa godheera . 
 Hundi keenya , jiraachuuf ykn wanta jireenyaaf nu gargaaru argachuuf wanti baay’een akka hin barbaachisne beekna . 
 Wanta nyaannu , wanta uffannuufi wanta keessa jiraannu qofatu nu barbaachisa . 
 Warri sooressi wantoota kana baay’inaan kan qaban yommuu ta’u , warri hiyyeessi garuu wanta jireenyaaf isaan barbaachisu argachuuf dhama’uun isaan barbaachisa . 
 Haata’u malee , hiyyeessis ta’e sooressi yommuu du’an homaa wal hin caalan . 
 ( Lallaba 9 : 5 , 6 ) Kanaaf , kaayyoon jireenyaa wanta ykn qabeenya namni tokko qaburratti kan hundaa’e miti . 
 Yesus waa’ee jireenya akkamii dubbachaa akka ture qoruudhaan yaada kana hubachuu dandeenya . 
 Hiika jechi Macaafa qulqulluu “ jireenya ” jedhu qaburraa maal baranna ? 
 Yesus “ jireenyi eenyuu illee baay’ina qabeenya isaa irra hin dhaabatu ” yommuu jedhu , jechi ‘ jireenya ’ ( afaan Giriikiitiin zo’ee ) jedhuufi Wangeela Luqaasirratti ibsame akkaataa jireenyaa nama tokkoo utuu hin ta’in , lubbuu nama tokkoo kan argisiisudha . 
 * Yesus , hiyyeessas ta’e sooressa yoo taane , jireenya keessa ba’aas ta’e jireenya gadadoo yoo jiraanne , yeroo hammamiitiif jiraachuu akka dandeenyu murteessuu akka hin dandeenye ykn guyyaa boriillee jiraachuu keenya akka hin beekne dubbachuusaa ture . 
 Yesus Lallabasaa Isa Tabbaarratti , “ Isin keessaa namni tokko hammam yaadda’u illee , bara jireenya isaatiitti yeroo gabaabaa dabalachuu kan danda’u jiraa ree ? ” 
 jechuudhaan gaafateera . 
 Macaafni Qulqulluun , “ burqaan jireenya kennu ” Yihowaa qofa akka ta’eefi namoota isaaf amanamoo ta’aniif samiirrattis ta’e lafarratti “ jireenya dhugaa ” jechuunis “ jireenya bara baraa ” isa dhuma hin qabne kennuu kan danda’u isa qofa ta’uusaa ibsa . — Faarfannaa 36 : 9 ; 1 Ximotewos 6 : 12 , 19 . 
 Namoonni hedduun qabeenyatti kan amanaman maaliifi ? 
 Jechoonni Yesus , namoonni salphaadhumatti jireenyaaf ilaalcha sirrii hin taane qabaachuu akka danda’an argisiisu . 
 Sooressas ta’an hiyyeessa , namoonni hundi cubbuu dhaalaniiru , dhumarrattis iddoo tokko dhaqu . 
 Bara duriitti kan ture Museen akkas jechuudhaan dubbateera : “ Barri jireenya keenyaa waggaa torbaatama , yoo baay’ates waggaa saddeettama ; wanti isaan keessaa guddaatti lakkaa’amus dadhabbii fi rakkina , isaan dafanii in darbu nuyis baallee baafnee in sokkina . ” 
 ( Faarfannaa 90 : 10 ; Iyoob 14 : 1 , 2 ; 1 Phexros 1 : 24 ) Kanaan kan ka’es , akkuma Phaawulos jedhe namoonni Waaqayyoo wajjin walitti dhufeenya gaarii hin qabne yeroo baay’ee ilaalcha “ bor waan duunuuf , kottaa in nyaannaa , in dhugnas ” jedhu qabaatu . 
 Warri kaanimmoo , jireenya ammaa yeroo ce’umsaafi kan hin amansiifne godhanii waan ilaalaniif , qabeenya horachuudhaan tasgabbii argachuufi yeroo dheeraa jiraachuuf yaalii godhu . 
 Namoonni kun tarii qabeenya hedduu qabaachuun hamma ta’e jireenya gaarii jiraachuuf gargaara jedhanii yaadu ta’a . 
 Kanaaf , wantoonni kun tasgabbiifi gammachuu namaa argamsiisu jedhanii yaaduudhaan , humnasaanii qabeenya walitti qabachuuf oolchu . — Faarfannaa 49 : 6 , 11 , 12 . 
 Jireenya Gara Fuulduraa Amansiisaa Ta’e 
 Jireenyi dhugaan maalirratti kan hundaa’edha ? 
 Jireenya gaarii jiraachuun jechuunis nyaata , uffata bakka jireenyaafi wantoota kan biraa baay’inaan qabaachuun , jireenya namatti tolu jiraachuuf ykn yaalii fayyaa gaarii argachuudhaan bara jireenyaa keenyatti waggoota muraasa dabaluuf gargaara ta’a . 
 Haata’u malee , jireenyi akkasii dhuguma jireenya kaayyoofi tasgabbii qabudha jedhamuu danda’aa ? 
 Jireenyi dhugaan umrii ykn qabeenya nama tokkootiin kan madaalamu miti . 
 Phaawulos ergamaan , garmalee qabeenyarratti amanamuun balaa akkamii akka qabu xalayaa Ximotewosiif barreesserratti akkas jechuudhaan ibseera : “ Warri amma biyya lafaa kanatti sooressota ta’an waan guddaa akka of hin seene , abdii isaaniis sooruma isa hin amansiifne irra akka hin kaa’anne isaan hubachiisi ! 
 Abdii isaanii Waaqayyo isa waan hundumaa akka ittiin dhimma baanuuf baay’isee nuuf kennu irra haa kaa’atan ! ” — 1 Ximotewos 6 : 17 . 
 17 , 18 . ( a ) Qabeenyaa wajjin haala wal qabateen fakkeenya eenyuufaa hordofuu qabna ? 
 ( b ) Mataduree ittaanurratti jechoota Yesus warra kam ilaalla ? 
 Namni tokko , abdiisaa sooruma isa hin ‘ amansiifnerra ’ kaa’achuunsaa gowwummaadha . 
 Abbaa amantaa kan ture Iyoob baay’ee sooressa ture ; ta’us akka tasaatti yeroo balaan isarra ga’e , soorumnisaa isa gargaaruu mannaa yeroo gabaabaatti akka jirutti badeera . 
 Yeroo rakkinniifi gidiraan irra ga’e , kan isa eege walitti dhufeenya cimaa inni Waaqayyoo wajjin qabu ture . 
 ( Iyoob 1 : 1 , 3 , 20 - 22 ) Abrahaam , sooressa ta’uunsaa hojii rakkisaa Yihowaan isaa kenne fudhachuurraa duubatti akka jedhu isa hin goone . 
 Kana gochuusaatiinis “ saba sonaan baay’eedhaaf abbaa ” ta’uudhaan eebbifameera . 
 ( Uumama 12 : 1 , 4 ; 17 : 4 - 6 ) Fakkeenya namoota kanaafi warra kaanii hordofuu qabna . 
 Dargaggootas taane maanguddoota , wanta dhugumaan barbaachisaa ta’e hubachuufi abdii keenya maalirra akka kaa’annu beekuun nu barbaachisa . — Efesoon 5 : 10 ; Filiphisiiyus 1 : 10 . 
 Dhugumayyuu , wanti Yesus sassataafi jireenyaaf ilaalcha sirrii qabaachuu ilaalchisee dubbate hiika guddaa kan qabuufi barumsa kan kennudha . 
 Haata’u malee , Yesus barumsa dabalataa dabarsu waan qabuuf , namicha sooressa gowwaa sana ilaalchisee fakkeenya qalbii namaa hawwatu dubbate . 
 Fakkeenyi sun nu fayyaduu kan danda’u akkamitti ? 
 Barumsa akkamiis irraa barachuu dandeenya ? 
 Matadureen ittaanu gaaffiiwwan kanaaf deebii kenna . 
 [ Footnotes ] 
 Jechi garabiraan afaan Giriikiitiin baayoos jedhamu hiika ‘ jireenya ’ jedhu kan qabu yommuu ta’u , jechoonni Ingiliffaan baayoogiraafiifi baayooloojii jedhaman jecha kanarraa kan fudhatamanidha . 
 Galmeen jechootaa Vaayins Ekispoozitarii Dikshinarii oov Oold eend Niiwu Teestaamant Woordis , jedhamu akka jedhutti , jechi baayoos jedhamu kun , “ umrii namootaa , ” “ akkaataa jireenyaa , ” akkasumas “ wanta ittiin jiraatan ” kan argisiisudha . 
 Deebiinkee Maalidha ? 
 • Yesus , nama soonaan baay’ee keessatti gaaffii isa gaafateef karaa namichi barbaadeen deebii kennuu dhiisuusaarraa maal baranna ? 
 • Sassatarraa of eeguu kan qabnu maaliifi ? 
 Kanahoo gochuu kan dandeenyu akkamitti ? 
 • Jireenyi nama tokkoo qabeenyarratti kan hundaa’e miti kan jennu maaliifi ? 
 • Jireenya dhugaafi tasgabbii qabu argachuuf kan nu gargaaru maalidha ? 
 ‘ Waaqayyo Biratti Badhaadhotadhaa ’ ? 
 “ Namni badhaadhummaa ofii isaatiif tuullatee , Waaqayyo biratti immoo badhaadhaa hin ta’in , kunoo , akkas in ta’a . ” — LUQAAS 12 : 21 . 
 1 , 2 . ( a ) Namoonni maal argachuuf jecha aarsaa guddaa kaffalu ? 
 ( b ) Qorumsaafi dhiphina akkamiitu Kiristiyaanota mudata ? 
 SEENAA ilmaan namootaa keessatti , namoonni hawaasa baay’ee keessa jiran qabeenya baay’ee argachuuf jecha cimanii hojjechaa turaniiru . 
 Fakkeenyaaf jaarraa 19⁠ffaatti yommuu warqeen Awustiraaliyaa , Afriikaa Kibbaa , Kaanaadaafi Yuunaayitid Isteetsitti argame , namoonni hedduun badhaadhummaa argachuuf jecha , qe’eesaaniifi michootasaanii dhiisanii biyyoota fagoodhaa ka’anii gara biyyoota hin beekneefi rakkinni itti isaan mudachuu danda’u dhaqaniiru . 
 Eeyyee , namoonni baay’een qabeenya garaansaanii hawwe sana argachuuf jecha , lubbuusaanii balaarra buusuufis ta’e aarsaa guddaa kaffaluuf of qopheessaniiru . 
 Yeroo har’aa namoonni baay’een qabeenya argachuuf kallattiidhaan carraaquu baataniyyuu , wanta ittiin jiraatan argachuuf cimanii hojjechuu qabu . 
 Bara si’anaa kana keessatti wanta ittiin jiraatan argachuun rakkisaa , baay’ee ulfaataafi dadhabsiisaa ta’uu danda’a . 
 Nyaata , uffataafi bakka jireenyaa argachuuf yaadda’uun keenya wantoota caalaatti barbaachisaa ta’aniif dantaa akka dhabnu ykn tasumaa akka irraanfannu nu gochuu danda’a . 
 Yesus fakkeenya fedhii namootaa kana akka gaariitti ibsu kenneera . 
 Fakkeenyi kun Luqaas 12 : 16 - 21⁠rratti argama . 
 Fakkeenya Yesus Luqaas 12 : 16 - 21⁠rratti dubbate gabaabsii ibsi . 
 Yesus fakkeenya kana kan kenne , waa’ee barbaachisummaa sassatarraa fagaachuu isa mataduree darbe keessatti gadi fageenyaan qayyabannee yeroo dubbatetti ture . 
 Yesus sassata ilaalchisee akeekkachiisa erga kennee booda , waa’ee nama badhaadhaa , wanti gaariin gombisaa keessa guuttate isa ga’uu didee , gombisaasaa diiguudhaan gombisaa guddaa wantoota baay’ee itti kuufatu ijaare tokkoo dubbate . 
 Jireenya qannoofi dhiphinarraa walaba ta’e jiraachuu akka danda’u akkuma isatti dhaga’ameen , Waaqayyo duuti namichaa akka dhihaateefi wantoota gaggaarii kuufate hunda namni biraan akka fudhatu isatti hime . 
 Achiis Yesus , “ Namni badhaadhummaa ofii isaatiif tuullatee , Waaqayyo biratti immoo badhaadhaa hin ta’in , kunoo , akkas in ta’a ” jechuudhaan xumure . 
 Fakkeenya kanarraa barumsa maalii arganna ? 
 Barumsa kana jireenya keenya keessatti hojiirra oolchuu kan dandeenyu akkamitti ? 
 Nama Rakkina Qabu Tokko 
 Namichi fakkeenya Yesus keessatti ibame nama akkamii ture jechuu dandeenya ? 
 Fakkeenyi Yesus kenne kun biyyoota hedduutti beekamaadha . 
 Yesus , “ Kunoo , namni sooressi , midhaan isaa baay’isee toleef tokko ture ” jechuudhaan seenaa kana jalqabe . 
 Yesus namichi qabeenyasaa gowwoomsaa raawwachuudhaan ykn karaa seeraan ala ta’een akka argate hin dubbanne . 
 Namichi kun hamaa ta’uunsaa hin ibasamne . 
 Kanaaf , namichi fakkeenya kana keessatti ibsame dhimmee kan hojjetu akka ture wanta Yesus dubbaterraa hubachuu dandeenya . 
 Yoo xinnaatellee , nama karoora baafatee wanta gara fuulduraatti maatiisaatiif barbaachisu kaa’ate ta’uusaa hubachuun ni danda’ama . 
 Kanaafuu akka ilaalcha namootaatti utuu ta’ee , akka nama itti gaafatamummaasaa ba’uuf dhimmee hojjetuutti ilaalamuu danda’a . 
 Namichi fakkeenya Yesus keessatti ibame rakkina akkamiitu isa mudate ? 
 Haallisaa maaliyyuu yoo ta’e , Yesus namichi fakkeenyasaa keessatti caqase nama badhaadhaa , jechuunis nama qabeenya baay’ee qabu ta’uusaa ibseera . 
 Ta’uyyuu Yesus namichi kun rakkina akka qabu dubbateera . 
 Maasiisaarraa oomisha hamma yaade caalaa , hundarrammoo hamma isa barbaachisu ykn hamma kunuunsuu danda’u caalaa argatee ture . 
 Maal gochuu qaba ture ? 
 Tajaajiltoota Waaqayyoo hedduudhaaf filannoo akkamiitu dhihaata ? 
 Tajaajiltoonni Yihowaa yeroo har’aa jiraatan baay’eenis haalli nama badhaadhaa sanaa wajjin wal fakkaatu isaan mudata . 
 Kiristiyaanonni dhugaa amanamoo , dhimmanii kan hojjetaniifi kan tattaafatan ta’uuf ni carraaqu . 
 Qacaramanii kan hojjetanis ta’e hojii mataasaanii kan hojjetan , yeroo baay’ee wanta hojjetaniin bu’a qabeeyyii ta’u , warra kaanirrayyuu ni caalu . 
 Guddina ykn carraa hojii haaraa yommuu argatan , wanta murteessuu qabantu isaan mudata . 
 Qarshii dabalataa argachuuf afeerrii hojiisaaniitiin akka guddatan isaaniif dhihaate fudhachuu qabuu ? 
 Haaluma wal fakkaatuun , dargaggoonni Dhugaa Baatota ta’an hedduun barumsasaaniitiin qabxii olaanaa argatu . 
 Kanaafis badhaasa argachuu ykn biyya alaa dhaqanii dhaabbata beekamaa tokkotti kaffaltii malee barumsa dabalataa akka baratan afeeramuu danda’u . 
 Isaanis akkuma warra kaanii afeerrii kana fudhachuu qabuu ? 
 Namni fakkeenya Yesus keessatti caqasame yommuu rakkoon isa mudatu maal godhe ? 
 Fakkeenya Yesus dubbatetti ennaa deebinu , namichi badhaadhaan laftisaa baay’ee waan oomisheef bakka itti midhaansaa naqatu dhabe kun maal godhe ? 
 Gombisaasaa diigee , gombisaa guddaa midhaaniifi mi’a kan biraa keessa kuufatu ijaaruuf murteesse . 
 Karoora akkasii baafachuunsaa tasgabbiifi gammachuu waan isaaf argamsiiseef , “ Ofiinsi , yaa namummaa ko , waggaa baay’eedhaaf kan si ga’u waan gaarii hundumaa lafaa qabda ; amma egaa dhimma hin qabaatin , taa’ii , nyaadhuu , dhugii , gammadis ! ’ 
 nan jedhaan ” jedhe . — Luke 12 : 19 . 
 “ Gowwaa ” Kan Jedhame Maaliifi ? 
 Namichi fakkeenya Yesus keessatti ibsame wanta barbaachisaa akkamii dagate ? 
 Akkuma Yesus jedhe karoorri namicha badhaadhaa kanaa tasgabbii dhugaa kan argamsiisu hin turre . 
 Yaannisaa gaarii fakkaatuyyuu , wanta baay’ee barbaachisaa ta’e jechuunis fedha Waaqayyoo dagateera . 
 Namichi waa’ee ofiisaa qofa , jechuunis waa’ee taa’uu , nyaachuu , dhuguufi gammaduu qofa yaada ture . 
 “ Waan gaarii hundumaa ” waan qabuuf “ waggaa baay’eedhaaf ” jiraachuu akka danda’u itti dhaga’amee ture . 
 Kan nama gaddisiisu garuu wanti hundumtuu akka inni yaade hin taane . 
 Akkuma Yesus jedhe , “ jireenyi eenyuu illee baay’ina qabeenya isaa irra hin dhaabatu . ” 
 Waaqayyo , “ Yaa gowwaa , edana lubbuu kee si duraa fudhachuuf jiru ; egaa kan ati qopheessite kun hundinuu eenyuuf ta’a ree ? ” 
 waan isaan jedheef , halkanuma sanatti wanti itti dhama’e sun hundumtuu gatii dhabeera . — Luqaas 12 : 20 . 
 Namni fakkeenya Yesus keessatti ibsame gowwaa kan jedhame maaliifi ? 
 Amma yaada Yesus fakkeenyasaa keessatti dabarsuu barbaade haa ilaallu . 
 Waaqayyo namichi gowwaa ta’uusaa ibseera . 
 Galmeen jechootaa Eeksijeetikaal Dikshinarii oov za Niiwu Teestaamant jedhamu , afaan Giriikiitiin jechi kun “ yeroo hundumaa hubannaa dhabuu ” akka argisiisu ibseera . 
 Galmeen kun , fakkeenya kana keessatti Waaqayyo jecha kana kan fayyadame “ karoorri namichi badhaadhaan kun gara fuulduraatiif baase faayidaa kan hin qabne ta’uusaa ” saaxila baasuuf akka ta’e dubbata . 
 Jechi kun , namni kun qarooma dhabuusaa utuu hin ta’in , ‘ Waaqayyotti amanamuun akka isa barbaachisu amanuu diduusaa ’ kan argisiisudha . 
 Wanti Yesus nama badhaadhaa kanaan jedhe , wanta inni yeroo booda Kiristiyaanota jaarraa jalqabaa gumii Laa’odiiqeyaa keessa turaniin jedhe nu yaadachiisa . 
 Akkas jedhe : “ Atis , ‘ Ani sooressa , geessifadheera , wanti ana barbaachisus hin jiru ’ in jetta ; ati nama gadadamaa namni boo’uufiin ta’u , deegaa , jaamaa , qullaas ta’uu kee hin beektu . ” — Mul’ata 3 : 17 . 
 “ Waan gaarii hundumaa ” qabaachuun “ waggaa baay’eedhaaf ” jiraachuuf kan hin dandeessisne maaliifi ? 
 Barumsa kanarratti xiinxaluun keenya barbaachisaadha . 
 Nutoo akka nama fakkeenya kana keessatti ibsamee , “ waan gaarii hundumaa ” qabaachuuf jecha cimnee kan hojjennu , wanta barbaachisaa “ waggaa baay’ee ” jiraachuuf nu dandeessisu garuu kan dagannu ta’uu ni dandeenyaa ? 
 Macaafni Qulqulluun , “ Guyyaa dheekkamsaatti soorumni homaa waa’ee hin baasu , ” akkasumas “ Namni sooruma isaa amanatu in kufa ” jedha . 
 ( Fakkeenya 11 : 4 , 28 ) Kanaaf , Yesus akeekkachiisa “ Namni badhaadhummaa ofii isaatiif tuullatee , Waaqayyo biratti immoo badhaadhaa hin ta’in , kunoo , akkas in ta’a ” jedhu kennuudhaan fakkeenyasaa xumureera . — Luqaas 12 : 21 . 
 Namni tokko abdiifi nageenyasaa qabeenyarra kaa’achuunsaa gatii kan hin qabne maaliifi ? 
 Yesus “ akkas in ta’a ” ennaa jedhu , wanti nama badhaadhaa fakkeenyicha keessatti ibsamerra ga’e , namoota jireenyasaanii jechuunis abdiisaaniifi nageenyasaanii garmalee qabeenyarra kaa’atanirra akka ga’u dubbachuusaa ture . 
 Dogoggora kan ta’e ‘ badhaadhummaa ofiif tuullachuu ’ utuu hin ta’in , ‘ Waaqayyo biratti badhaadhota ta’uu dhiisuudha . ’ 
 Yaaqoobis akkas jedhee barreessuudhaan akeekkachiisa kanaan wal fakkaatu kenneera : “ Isin warra , ‘ Har’a yookiis bor mandara akkasii fi akkasii dhaqnee waggaa tokko achi in teenya , in naganna , in buufannas ’ jettanitti waanan dubbadhu qaba . 
 Isin waan bor ta’uuf jiru , jireenyi keessanis attam akka ta’u hin beektan . ” 
 Maal gochuu qabu turan ? 
 “ Kanaa mannaa , ‘ Gooftaan yoo jedhe in jiraanna , kana yookiis sana in goonas ’ jechuutu isiniif ta’a ture . ” 
 Namni tokko hammamiyyuu badhaadhaa yoo ta’e ykn qabeenya hammamiiyyuu yoo qabaate , Waaqayyo biratti badhaadhaa miti taanaan kun hundumtuu gatii kan hin qabne ta’a . 
 Haata’u malee , Waaqayyo biratti badhaadhota ta’uu jechuun maal jechuudha ? 
 Waaqayyo Biratti Badhaadhota Ta’uu 
 Maal gochuutu Waaqayyo biratti badhaadhota nu godha ? 
 Dubbii Yesus keessatti Waaqayyo biratti badhaadhaa ta’uufi ofiif qabeenya kuufachuun ykn qabeenyaan sooromuun garaagarummaa guddaa akka qaban ibsameera . 
 Kanaafuu , Yesus xiyyeeffannaan keenya inni guddaan qabeenya kuufachuudhaan badhaadhuurratti ykn gammachuu qabeenya akkasiirraa argannurratti ta’uu akka hin qabne dubbachuusaa ture . 
 Kanaa mannaa qabeenya keenya walitti dhufeenya Yihowaa wajjin qabnu fooyyessuuf ykn cimsuuf itti fayyadamuu qabna . 
 Kana gochuun keenya Waaqayyo biratti badhaadhota nu godha . 
 Maaliif ? 
 Isa biraa eebba baay’ee waan nuuf argamsiisuufidha . 
 Macaafni Qulqulluun , “ Eebbi Waaqayyoo nama in badhaasa , badhaadhummaattis inni rakkina hin dabalu ” jechuudhaan nutti hima . — Fakkeenya 10 : 22 . 
 Eebbi Yihowaa ‘ badhaadhummaa kan argamsiisu ’ akkamitti ? 
 Yihowaan sabasaa yommuu eebbisu , isa hunda caalu kennaaf . 
 Fakkeenyaaf bakki jireenyaa Yihowaan Israa’elootaaf kenne , “ biyya aannanii fi damma baasu ” ture . 
 Biyyi Gibxiis haala kanaan kan ibsamte ta’uyyuu , biyyi Yihowaan Israa’elootaaf kenne yoo xinnaate karaa baay’ee barbaachisaa ta’e tokkoon adda turte . 
 Museen Israa’elootaan , “ Biyyichi biyya Waaqayyo gooftaan kee ilaaluu dha ” jedheera . 
 Kana jechuunis , Yihowaan waan isaan ilaaluuf ykn kunuunsuuf badhaadhina argatu jechuudha . 
 Israa’eloonni Yihowaadhaaf amanamoo ta’anii yoo jiraatan , isa biraa eebba guddaa argachuu , akkasumas jireenya saboota naannoosaanii jiranirra baay’ee caalu jiraachuu danda’u turan . 
 Eeyyee , ‘ badhaadhummaa kan argamsiisu ’ eebba Waaqayyooti ! — Lakkoobsa 16 : 13 ; Keessa Deebii 4 : 5 - 8 ; 11 : 8 - 15 . 
 Namoonni Waaqayyo biratti badhaadhota ta’an maal argatu ? 
 Namoota qabeenya fooniitiin badhaadhota ta’an , maqaa namoota kaan biratti qabantu caalaatti isaan yaaddessa . 
 Kunis yeroo baay’ee akkaataa jireenyasaaniitiin ni mul’ata . 
 Akka Macaafni Qulqulluun jedhutti ‘ jireenyaan kooruudhaan ’ namoota ajaa’ibsiisuu barbaadu . 
 Namoonni Waaqayyo biratti badhaadhota ta’an garuu , Isa biratti fudhatama qabu , surraafi gaarummaasaa baay’inaan ni argatu , akkasumas Isaa wajjin walitti dhufeenya cimaa qabu . 
 Haala gaarii akkasii keessa jiraachuunsaanii nageenyaafi tasgabbii qabeenyi foonii akkamiiyyuu argamsiisuu danda’urra caalu isaaniif kenna . 
 ( Isaayaas 40 : 11 ) Amma gaaffiin ka’u , Waaqayyo biratti badhaadhota ta’uuf maal gochuu qabna ? 
 kan jedhudha . 
 Waaqayyo Biratti Badhaadhota Ta’uu Kan Dandeenyu Akkamitti ? 
 Waaqayyo biratti badhaadhota ta’uuf maal gochuu qabna ? 
 Fakkeenya Yesus keessatti , namichi badhaadhummaa argachuuf qofa karoora baafateefi cimee hojjete gowwaa jedhameera . 
 Kanaafuu , Waaqayyo biratti badhaadhota ta’uuf , ciminaan hojjechuufi sochiiwwan Waaqayyo biratti gati jabeessa ta’anirratti guutummaatti hirmaachuuf carraaquu qabna . 
 Kanneen keessaa tokko abboommii Yesus , “ Egaa dhaqaa , . . . saba hundumaa bartoota koo godhaa ! ” 
 jechuudhaan kennedha . 
 Yeroo , humnaafi dandeettii keenya jireenya keenya fooyyessuuf utuu hin ta’in , hojii Mootummicha lallabuufi bartoota taasisuutiif fayyadamuun , qabeenya ofii hojiirra oolchuu wajjin wal qabachuu danda’a . 
 Fakkeenyi kanaa gadi jiru akka argisiisutti , namoonni akkas godhan karaa hafuuraa bu’aa guddaa argatu . — Fakkeenya 19 : 17 . 
 16 , 17 . 
 Akkaataan jireenyaa Waaqayyo biratti badhaadhota nama godhu kam akka ta’e argisiisuuf muuxannoowwan akkamii dubbachuu dandeessa ? 
 Fakkeenya Kiristiyaana biyya Baha Fagoo tokkoo haa ilaallu . 
 Ogeessa kompiitaraa waan ta’eef mindaa gaarii argata ture . 
 Haata’u malee , hojiinsaa yeroo waan isa dhabsiiseef , karaa hafuuraa hir’ina akka qabu isatti dhaga’ame . 
 Booddee , haala sanaan itti fufuu mannaa wanta karaa hafuuraa isa barbaachisu gochuufi itti gaafatamummaasaa raawwachuuf yeroo ga’aa akka argatuuf , hojiisaa gadhiisee aayiskireemii hojjechuudhaan karaarratti gurguruu jalqabe . 
 Namoonni kanaan dura isaa wajjin hojjechaa turan isatti qoosaniyyuu bu’aa akkamii argateera ? 
 Akkas jedheera : “ Dhugaasaa dubbachuuf yeroon kompiitara hojjedhu caalaa maallaqa kanan qabu ammadha . 
 Dhiphinniifi yaaddoon hojiikoo duriirratti na mudatu amma waan hin jirreef gammachuun qaba . 
 Hundumaarrammoo amma caalaatti Yihowaatti akkan dhihaadhe natti dhaga’ama . ” 
 Jijjiiramni kun , Kiristiyaanni kun tajaajila yeroo guutuu keessa akka galu isa godheera ; yeroo ammaatti waajjira damee Dhugaa Baatota Yihowaa biyyasaa jiru keessatti tajaajilaa jira . 
 Dhugumayyuu eebbi Yihowaa “ nama in badhaasa . ” 
 Fakkeenyi kan biraanimmoo , waa’ee dubartii maatii barumsaaf bakka guddaa kennu keessatti guddatteeti . 
 Biyyoota Faransaayi , Meeksiikoofi Siwiizarlaanditti yunivarsiitii galtee kan baratte yommuu ta’u , hojii gaarii akka argattus abdii qabdi turte . 
 Akkas jetteetti : “ Wanti hundumtuu naa milkaa’ee ture ; ulfinaafi mirga addaddaa argadheen ture . 
 Keessa kootti garuu gatii akkan hin qabne natti dhaga’ama ; gammachuus hin qabun ture . ” 
 Booddee waa’ee Yihowaa baratte . 
 Akkas jetti : “ Karaa hafuuraa guddachaa yommuun adeemu , Yihowaa gammachiisuufi wanta inni naa kenne keessaa waanuma xinnoollee deebisuuf fedhiin ani qabu , filannoo sirrii akkan godhu , jechuunis yeroo guutuu akkan isa tajaajilu na gargaareera . ” 
 Hojiishee gadhiistee baay’ee utuu hin turin ni cuuphamte . 
 Waggoota 20 darbaniif gammachuudhaan tajaajila yeroo guutuurratti hirmaatteetti . 
 Akkas jetteetti : “ Namoonni tokko tokko beekumsakoo lafatti akkan balleesse itti dhaga’ama . 
 Haata’u malee , gammachuu akkan qabu beeku ; seerawwan bu’uuraa ani ittiin jiraadhus ni dinqisiifatu . 
 Naman gad of qabu ta’ee isa biratti fudhatama akkan argadhu akka na gargaaru , guyyaa hundumaa Yihowaa nan kadhadha . ” 
 Akkuma Phaawulos , nuyis Waaqayyo biratti badhaadhota ta’uu kan dandeenyu akkamitti ? 
 Saa’ol inni booddee Phaawulos ergamaa ta’e , hojii faayidaa guddaa isaaf argamsiisu argachuu danda’a ture . 
 Ta’uyyuu booddee akkas jechuudhaan barreesseera : “ Gooftaa koo Kristos Yesusin beekuun hundumaa irra waan caaluuf , ani waan hundumaa akka waan gatameetti nan lakkaa’a . ” 
 Phaawulosiif , wanta biyyi lafaa argamsiisuu danda’u kamirrayyuu , badhaadhummaa karaa Kiristosiin argamutu bakka olaanaa qaba ture . 
 Nuyis , hawwii ofittummaarratti hundaa’erraa fagaachuufi nama Waaqayyoo ta’uudhaan , jireenya Waaqayyo biratti badhaadhota nu godhu jiraachuu dandeenya . 
 Dubbiin Waaqayyoo , “ Gad of deebisuu fi Waaqayyoon sodaachuun , qabeenya , ulfinaa fi jireenya namaaf in kenna ” jechuudhaan nuu mirkaneessa . — Fakkeenya 22 : 4 . 
 Ibsuu Dandeessaa ? 
 • Namni fakkeenya Yesus keessatti caqasame rakkina akkamii qaba ture ? 
 • Namichi fakkeenya sana keessatti ibsame gowwaa kan jedhame maaliifi ? 
 • Waaqayyo biratti badhaadhota ta’uu jechuun maal jechuudha ? 
 • Waaqayyo biratti badhaadhota ta’uu kan dandeenyu akkamitti ? 
 Yihowaan Firdii Qajeelaa Ni Jaallata 
 “ Ani Waaqayyo , firdii qajeelaa nan jaalladha . ’ ” — ISAAYAAS 61 : 8 . 
 1 , 2 . ( a ) Jechoonni “ firdii qajeelaa ” akkasumas “ jal’ina ” jedhan hiiknisaanii maalidha ? 
 ( b ) Macaafni Qulqulluun waa’ee Yihowaafi firdiisaa isa qajeelaa maal jedha ? 
 FIRDII QAJEELAA jechuun ‘ murtoo mudaa hin qabne , haqarratti kan hundaa’e , kan loogii hin qabne ’ jedhamee hiikamuu danda’a . 
 Jal’inni , namoota wal caalchisuu , halaalatti nama jibbuu , hammaachuufi jibbaan kaka’anii namoota miidhuu kan dabalatudha . 
 Waggaa 3,500 dura , Museen Yihowaa Isa Uumama Cufarratti Olaanaa ta’e ilaalchisee , “ Karaan isaa hundinuus qajeelaa dha , inni Waaqayyo amanamaa dha , jal’innis isa keessa hin jiru ” jechuudhaan barreesseera . 
 ( Keessa Deebii 32 : 4 ) Jaarraa torba boodammoo , Yihowaan Isaayaasiin , “ Ani Waaqayyo , firdii qajeelaa nan jaalladha ” jedhee akka barreessu hafuurasaatiin isa kakaaseera . 
 ( Isaayaas 61 : 8 ) Achiis jaarraa jalqabaatti Phaawulos , “ Egaa karaa Waaqayyoo loogatu jira jenna moo ree ? 
 Matumaa kun ta’uu hin danda’u ” jedhee dinqisiifannaasaa ibsee ture . 
 Baruma sana keessa Phexrosiis , ‘ Waaqayyo nama wal hin caalchisu . 
 Saba biyya lafaa hundumaa keessaa namni isa sodaatu , inni waan qajeelaa hojjetus isa biratti fudhatamaadha ’ jedhee dubbateera . 
 Eeyyee , “ Waaqayyo waan dhugaa ta’e in jaallata . ” — Faarfannaa 37 : 28 ; Miilkiyaas 3 : 6 . 
 Jal’inni Babal’ateera 
 Jal’inni lafarratti kan jalqabame akkamitti ? 
 Firdii qajeelaan amala yeroo har’aatti bal’inaan argamu miti . 
 Bakka hojiitti , mana barumsaatti , walitti dhufeenya namoota aangoo qabanii wajjin qabnuun , maatii keessattillee , akkasumas karaa kan biraa firdii qajeelaa argachuun ulfaataadha . 
 Jal’inni akkasii raawwatamuunsaa haaraa akka hin taane beekamaadha . 
 Jal’inni maatii ilmaan namootaa keessatti kan jalqabame , yeroo haatiifi abbaan keenya warri jalqabaa gorsa qaamni hafuuraa Diiyaabilos inni Seexana ta’e isaanii kenne fudhatanii seera Waaqayyoo cabsuudhaan hammaatanittidha . 
 Addaam , Hewwaaniifi Seexanni seera bu’uuraa qajeelinaarratti hammaachuudhaan , mirga filannaa dinqisiisaa ta’eefi Yihowaan isaaniif kennetti karaa sirrii hin taaneen itti fayyadamaniiru . 
 Tarkaanfiin dogoggoraa isaan fudhatan , maatii ilmaan namootaa hundumaarratti dhiphina guddaafi du’a geessiseera . — Uumama 3 : 1 - 6 ; Roomaa 5 : 12 ; Ibroota 2 : 14 . 
 Seenaa ilmaan namootaa keessatti jal’inni yeroo hammamiitiif raawwatamaa tureera ? 
 Erga Eeden keessatti hammeenyi raawwatamee kaasee , jal’inni waggaa 6,000f jireenya ilmaan namootaa keessatti raawwatamaa tureera . 
 Seexanni waaqa biyya lafaa waan ta’eef , kun ta’uunsaa nama hin dinqisiisu . 
 Inni sobaadha ; abbaa sobaatis ; Yihowaa kan arrabsuufi kan isaan mormudha . 
 Inni yeroo hundumaa firdii ni jal’isa . 
 Fakkeenyaaf , dhiibbaa hamaa Seexanni hamma tokko geessisaa tureen kan ka’e , Bishaan Badiisaa bara Nohi dura Waaqayyo “ jal’inni namaa lafa irratti baay’achuu isaa , wanti namni guyyaa hundumaa garaa isaatti yaadee qopheessu hundinuus jal’aa duwwaa ta’uu isaa ” dubbatee ture . 
 ( Uumama 6 : 5 ) Haalli kun bara Yesusittis babal’atee ture . 
 Yesus , “ Rakkinni guyyaa sanaa duwwaan iyyuu guyyichaaf in ga’a ” jedhee ture ; kana jechuunsaa , rakkoowwan akka firdii jal’isuu guyyaa guyyaadhaan raawwatamaniifi nama dhiphisan qofaan ni ga’u jechuusaa ture . 
 Macaafni Qulqulluun , “ Uumamni hundinuu hamma ammaatti akka aaduu fi akka ciniinsifatu in beekna ” jechuunsaa sirriidha . — Roomaa 8 : 22 . 
 Jal’inni yeroo kamiyyuu caalaa bara keenyatti kan babal’ate maaliifi ? 
 Kanaafuu , jal’inaan kan ka’e guutummaa seenaa ilmaan namootaa keessatti wantoonni gadheen raawwatamaa turaniiru . 
 Ammammoo yeroo kamiyyuu caalaa haallisaa hammaateera . 
 Maaliif ? 
 Biyyi lafaa Waaqayyoorraa fagaate kun , waggoota kudhaniin lakkaa’amanii asitti ‘ guyyoota gara dhumaasaa ’ keessa waan jiruuf caalaatti ‘ sodaachisaa ta’aa dhufeera . ’ 
 Macaafni Qulqulluun amala namoonni yeroo kanatti jiraatan argisiisan ilaalchisee akkas jedha : “ Ofittoo , sassatoota , of - jajoo , afuufamoo , arrabsituuwwan , . . . galata hin qabnee , warra wanta qulqullaa’aadhaan morman in ta’u . 
 Warra jaalala of keessaa hin qabne , warra araara hin jaallanne , warra maqaa namaa balleessan , warra of hin qabne , warra namatti hin madaqne , warra waan gaarii jibban , warra dabarsanii nama kennan , warra eeggannaa hin qabne , warra of arguu dhabuudhaan of bokoksan [ ta’u ] . ” 
 Amalawwan gadhee ta’an akkasii kun , firdii jal’isuutti nama geessu . 
 6 , 7 . 
 Bara keenyatti jal’ina guddaa akkamiitu ilmaan namootaa hubaa jira ? 
 Waggaa dhibba darbetti haala isaan dura argamee hin beekneen jal’inni raawwatameera . 
 Sababiin inni tokko , waggoota kana keessatti yeroo kamiyyuu caalaatti waraanni hedduun waan godhamaniifidha . 
 Fakkeenyaaf , hayyoonni seenaa , Waraanni Addunyaa Lammaffaan qofti dimshaashumatti namoota miliyoona 50 hanga miliyoona 60 ta’an akka galaafate kan tilmaaman yommuu ta’u , kanneen keessaas baay’eensaanii namoota balleessaa hin qabne , dubartootaafi ijoolleedha . 
 Waraanni sun erga dhaabatee boodas , lola yeroo addaddaatti ka’een namoonni garri caalaansaanii balleessaa hin qabneefi miliyoonaan lakkaa’aman ajjeefamaniiru . 
 Seexanni , Yihowaan yeroo dhihootti guutummaatti akka isa injifatu waan beekuuf , firdii jal’isuudhaan aariisaa ba’uu barbaada . 
 Raajiin Macaafa Qulqulluu haalasaa yeroo ibsu , ‘ Seexanni gara keessanitti gad bu’eera . 
 Inni yeroo gabaabduu duwwaa akka qabu waan beekuuf , guddaa aareera ! ’ 
 jedha . — Mul’ata 12 : 12 . 
 Yeroo ammaatti , waggaa waggaadhaan addunyaa maratti dhimma waraanaatiif qarshii Ameerikaatti gara doolaara tiriliyoona tokkootu ba’a . 
 Karaa biraammoo , namoonni miliyoona dhibbaan lakkaa’aman wantoota bu’uuraa jireenyaaf isaan barbaachisan hin qaban ; qarshiin hammi kun nageenyaaf faayidaarra utuu oolee bu’aa gaarii akkamii akka fidu yaadi . 
 Namoonni gara biliyoona tokkoo ta’an nyaata ga’aa kan hin arganne si’a ta’u , kaanimmoo nyaata danuu qabu . 
 Akka gabaasa Mootummoota Gamtoomaniitti , hubaatii beelaatiin waggaa waggaadhaan ijoolleen gara miliyoona shanii ta’an ni du’u . 
 Kun jal’ina guddaadha mitii ? 
 Daa’imman hedduu ulfa baasuudhaan ajjeefamanis mee yaadaa . 
 Addunyaa maratti waggaa waggaadhaan ulfi miliyoona 40 hanga miliyoona 60 ta’u akka baafamu ni tilmaamama . 
 Jal’ina nama rifaasisu akkamiiti ! 
 Ilmaan namootaatiif firdii qajeelaa kennuu kan danda’u eenyu qofadha ? 
 Bulchitoonni ilmaan namootaa , rakkoowwan baay’ee yeroo ammaatti dhala namaa hubaa jiraniif furmaata argamsiisuu hin dandeenye ; carraaqqiinsaaniis haala kana fooyyessuullee hin danda’u . 
 Dubbiin Waaqayyoo yeroo keessa jiraannu kana ilaalchisee akkas jedha : “ Namoonni hamoonni , warri ija namaa gowwoomsanis isa gadhee irraa gara isa caalaa gadheetti gad in adeemu ; namoota in wallaalchisu ofii isaaniitiis in wallaalchifamu . ” 
 Jal’inni hamma namoonni to’achuu hin dandeenyetti jireenya ilmaan namootaa keessatti babal’ateera . 
 Kana hambisuu kan danda’u Waaqa firdii qajeelaa kennu qofadha . 
 Seexana , hafuurota xuraa’oofi ilmaan namootaa hamoo ta’an balleessuu kan danda’u isa qofadha . — Ermiyaas 10 : 23 , 24 . 
 Jal’inni Babal’achuunsaa Waan Nama Yaaddessuu Qabudha 
 9 , 10 . 
 Asaaf abdii kutatee kan ture maaliifi ? 
 Bara duriitti namoonni Macaafa Qulqulluu barreessanillee , sababii Waaqayyo dhimmawwan namootaa gidduu galee firdii dhugaafi qajeelummaa itti hin fidne gaafatanii turan . 
 Mee akka fakkeenyaatti nama bara Macaafni Qulqulluun barreeffametti jiraachaa ture tokko haa fudhannu . 
 Faarfannaa 73 gubbaarratti maqaan ‘ Asaaf ’ jedhu caqasameera ; maqaan kun faarfataa beekamaa sanyii Lewwii ta’eefi bara bulchiinsa Daawit Mootichaatti ture ykn faarfattoota sanyii Asaaf ta’an kan argisiisu ta’uu danda’a . 
 Asaafiifi sanyiinsaa faarfannaawwan sabni Israa’el waaqeffannaaf itti fayyadamaa turan baay’ee qindeessaniiru . 
 Haata’u malee , barreessaan faarfannaa kanaa yeroo tokko jireenyasaa keessatti , haala waaqeffannaasaatiin wal qabateen abdii kutatee ture . 
 Namoonni hamoon qabeenya horatanii , rakkina tokko malee jireenyasaanii akka geggeessaniifi jireenya gammachuu qabu akka jiraatan isatti dhaga’amee ture . 
 Akkas kan jedhu dubbisna : “ Warri jal’oonni nagaatti jiraachuu isaanii yeroon arge , warra of jajan kanatti weenna’een ture . 
 Isaan dhiphina hin qaban , dhagni isaanii fayyaa dha , gabbataa dhas ; rakkinni nama irra ga’u isaan irra hin geenye , akka namoota biraas dha’ichi isaanitti hin buune . ” 
 ( Faarfannaa 73 : 2 - 8 ) Haata’u malee , yeroo booda barreessaan Macaafa Qulqulluu kun ilaalchisaa dogoggora akka ta’e hubateera . 
 ( Faarfannaa 73 : 15 , 16 ) Faarfataan kun ilaalchasaa sirreessuuf kan yaale ta’uyyuu , namoonni qajeeloo ta’an yeroo rakkatan , warri hamoon kan hin adabamne maaliif akka ta’e guutummaatti hin hubanne ture . 
 Asaaf faarfatichi maal hubatee ture ? 
 Olee bulee , namni amanamaan bara duriitti jiraate kun , wanti Yihowaan namoota hamoo ta’aniif qopheesse , jechuunis dhumarratti waan hundumaa akka sirreessu hubateera . 
 ( Faarfannaa 73 : 17 - 19 ) Daawit akkas jedhee barreesseera : “ Waaqayyoon abdiidhaan eeggadhu , karaa isaa irraa akka hin jal’annes eeggadhu ! 
 Biyya akka qabaattuuf ulfina siif in kenna , lafa irraa balleeffamuu warra jal’ootaas argitee in gammadda . ” — Faarfannaa 37 : 9 , 11 , 34 . 
 ( a ) Yihowaan hammeenyaafi firdii jal’aa ilaalchisee kaayyoo maalii qaba ? 
 ( b ) Furmaata jal’inaaf kennamu kana ilaalchisee maaltu sitti dhaga’ama ? 
 Yihowaan , yeroo ofiisaatiif murteessetti wanta hamaa ta’eefi jal’ina lafarraa balleessuuf kaayyoo akka qabu beekamaadha . 
 Kun wanta Kiristiyaanonni amanamoo ta’anillee yeroo hundumaa of yaadachiisuu qabanidha . 
 Yihowaan namoota fedhasaatiin morman ni balleessa ; namoota akka fedhasaatti jiraatanimmoo ni kiisa . 
 “ Ija isaatiin ilmaan namaa in arga , agartuun isaas namoota qoree in ilaala . 
 Waaqayyo , nama qajeelaa , nama jal’aas in qora , isa humnaan nama irratti ka’uu jaallatus garaa guutuudhaan in jibba . 
 Inni barbadaa ibiddaa , dhagaa boba’us jal’oota irratti in roobsa , . . . 
 Waaqayyo qajeelaa dha , inni hojii qajeelaa in jaallata . ” — Faarfannaa 11 : 4 - 7 . 
 Addunyaa Haaraa Firdii Qajeelaan Keessa Buufate 
 13 , 14 . 
 Addunyaa haaraa keessatti qajeelinniifi firdii qajeelaan kan injifatu maaliifi ? 
 Yihowaan sirna biyya lafaa jal’aafi to’annaa Seexanaa jala jiru kana balleessuunsaa , addunyaa haaraa isa dinqisiisaa ta’eef karaa bana . 
 Addunyaa haaraan kun Mootummaa Waaqayyoo , Yesus duuka buutonnisaa waa’eesaa akka kadhatan isaan barsiiseen kan bulfamu ta’a . 
 Hammeenyiifi jal’inni , qajeelinaafi firdii qajeelaadhaan yeroo bakka buufamu , kadhannaan “ Mootummaan kee haa dhufu , jaalalli kee waaqa irratti akka ta’u , akkasuma immoo lafa irratti haa ta’u ! ” 
 jedhu guutummaatti raawwiisaa argata . — Maatewos 6 : 10 . 
 Macaafni Qulqulluun , bulchiinsa akkamii eeguu akka dandeenyu ibsa kenna ; bulchiinsi kunis bulchiinsa ilmaan namootaa garaa qajeelaa qaban hawwiidhaan eeggatanidha . 
 Yeroo sanatti Faarfannaan 145 : 16 , “ Ati [ Yihowaan ] harka kee in diriirsita , fedha warra lubbuu qaban hundumaas in quufsita ” guutummaatti raawwiisaa argata . 
 Kana malees , Isaayaas 32 : 1 akkas jedha : “ Kunoo , mootiin [ Yesus Kiristos samiirratti ] qajeelummaadhaan mo’uu fi gurguddoonni [ bakka buutota Kiristos lafarraa ] firdii qajeelaadhaan geggeessan in dhufu . ” 
 Isaayaas 9 : 7 Yesus Kiristos Mooticha ilaalchisee akkas jechuudhaan raajesseera : “ Guddinni mootummaa isaatii fi guddinni nagaa isaatii dhuma hin qabu ; inni teessoo Daawitii fi mootummaa isaa irratti in mo’a , isa in ijaaras ; firdiidhaa fi qajeelummaadhaan ammaa hamma bara baraatti isa in eega , hinaaffaan Waaqayyo gooftaa maccaa kana in godha . ” 
 Bulchiinsa qajeelaa akkasii keessa yeroo jiraattu sitti mul’ataa ? 
 Yihowaan addunyaa haaraa keessatti ilmaan namootaatiif maal godha ? 
 Addunyaa haaraa Waaqayyo fidu keessatti , sababii wanta Lallaba 4 : 1⁠rra jiru itti dubbannuuf hin qabnu : “ Cunqurfamuu aduu jalatti ta’aa jiru hundumaa deebi’ee ilaaluutti nan ka’e ; imimmaan warra cunqurfamaniis nan arge , namni isaan jajjabeessu immoo tokko illee hin jiru . 
 Warra isaan cunqursan humna waan qabaniif , namni isaan jajjabeessu tokko illee hin jiru . ” 
 Cubbuu kan dhaalle waan taaneef , addunyaa haaraan qajeelummaadhaan guutame sun hammam dinqisiisaa akka ta’u tilmaamuun rakkisaa akka ta’e beekamaadha . 
 Hammeenyi tasumaa hin jiraatu ; kanaa mannaa , guyyaan hundumtuu wantoota gaarii ta’aniin kan guutame ta’a . 
 Eeyyee , Yihowaan kan nuyi yaannu caalaa wantoota dogoggora ta’an hundumaa ni sirreessa . 
 Yihowaan , Phexros ergamaan geggeessaa hafuura Waaqayyootiin , “ Akka abdii inni nuuf kenneetti , bantiiwwan waaqaa haaraa , lafa haaraas warra qajeelummaan keessa buufatu in eegganna ” jedhee akka barreessu gochuunsaa sirriidha . — 2 Phexros 3 : 13 . 
 Yeroo har’aatti ‘ bantiiwwan waaqaa haaraan ’ kan hundeeffame akkamitti ? 
 Bu’uurri ‘ lafa haaraas ’ hundeeffameera kan jennu karaa kamiini ? 
 Yeroo ammaatti , “ bantiiwwan waaqaa haaraa ” jechuunis bulchiinsi Waaqayyoo inni samii Kiristosiin geggeeffamu hundeeffameera . 
 Hawaasni lafarraa haaraan jireenya barabaraatiif qophaa’aniifi ‘ lafa haaraatiif ’ bu’uura ta’an , guyyoota gara dhumaa kana keessatti walitti qabamaa jiru . 
 Namoonni kun yeroo ammaatti gara miliyoona torbaatti kan dhihaatan si’a ta’u , biyyoota gara 235 keessatti gumiiwwan 100,000 ta’an keessatti argamu . 
 Namoonni miliyoonaan lakkaa’aman kun karaa Yihowaa isa qajeelaafi sirrii ta’e waan barataniif , addunyaa maratti jaalala Kiristiyaanummaatiin tokkummaa qabaachuu danda’aniiru . 
 Tokkummaansaanii kun , seenaa addunyaa keessatti beekamaafi itti fufaa waan ta’eef , tokkummaa namoota bulchiinsa Seexanaa jala jiranii wajjin kan wal gitu miti . 
 Jaalalliifi tokkummaan akkasii , addunyaa haaraan Waaqayyo fidu , inni qajeelinniifi firdii qajeelaan keessa buufatu maal akka fakkaatu hamma tokko kan argisiisudha . — Isaayaas 2 : 2 - 4 ; Yohannis 13 : 34 , 35 ; Qolosaayis 3 : 14 . 
 Lolli Seexanni Kaasu Ni Fashalaa’a 
 Lolli Seexanni saba Yihowaarratti kaasu inni xumuraa kan hin milkoofne maaliifi ? 
 Yeroo dhihootti Seexanniifi duuka buutonnisaa , namoota Yihowaa waaqeffatanirratti lola kaasuudhaan isaan balleessuuf yaalii godhu . 
 ( Hisqi’el 38 : 14 - 23 ) Lolli kun wanta Yesus , “ Rakkinni guddaan ta’uuf jira ; rakkinni akkasiis jalqaba biyya lafaatii jalqabee hamma ammaatti hin taane , deebi’ees hin ta’u ” jedhee dubbate keessaa isa tokkodha . 
 Yaaliin Seexanaa ni milkaa’aa ? 
 Matumaa . 
 Dubbiin Waaqayyoo akkas jechuudhaan nuu mirkaneessa : “ Waaqayyo waan dhugaa ta’e in jaallata , warra isaaf of kennanis hin gatu ; isaan bara baraan in eegamu , ijoolleen jal’ootaa immoo lafa irraa in balleeffamu . 
 Warri qajeelonni biyya in qabaatu , yeroo hundumaafis keessa in taa’u . ” — Faarfannaa 37 : 28 , 29 . 
 ( a ) Waaqayyo , Seexanni sabasaa loluuf yeroo ka’u maal godha ? 
 ( b ) Barumsa Macaafa Qulqulluurratti hundaa’eefi firdii qajeelaan akka injifatu ibsu qoruunkee barbaachisaa kan ta’e maaliifi ? 
 Lolli Seexanniifi duuka buutonnisaa tajaajiltoota Yihowaarratti kaasan mormii isa dhumaati . 
 Yihowaan karaa Zakaariyaas akkas jedhee raajesseera : “ Namni isin tuqu agartuu ija kootii tuqa . ” 
 ( Zakaariyaas 2 : 8 ) Namni tokko kana gochuunsaa akkuma agartuu ija Yihowaa tuqetti lakkaa’ama . 
 Yihowaan yeruma sana tarkaanfii fudhachuudhaan namoota sabasaa morman ni balleessa . 
 Tajaajiltoonni Yihowaa namoota lafarra jiran kaan caalaa , nama kan jaallatan , tokkummaafi nagaa kan qaban akkasumas seeraaf kan bulanidha . 
 Kanaaf lolli isaanirratti ka’u sababii kan hin qabneefi jal’aadha . 
 Waaqni ‘ firdii qajeelaa jaallatu , ’ kana callisee hin ilaalu . 
 Tarkaanfiin Waaqayyo isaaniif jedhee fudhatu , diinoota sabasaa barabaraaf kan balleessu , firdii qajeelaan akka dagaagu kan godhu , namoota Yihowaa qofa waaqeffataniifimmoo fayyina kan argamsiisudha . 
 Yeroo ajaa’ibsiisaafi gammachiisaa akkamiitu nu eeggataa ! — Fakkeenya 2 : 21 , 22 . 
 Deebii Maalii Qabda ? 
 • Jal’inni garmalee kan babal’ate maaliifi ? 
 • Yihowaan jal’ina lafarratti babal’ateef furmaata kan kennu akkamitti ? 
 • Qayyabannaa firdii qajeelaan akka injifatu ibsu kana keessaa kan garaa si tuqe isa kamidha ? 
 Warra Kan Taatan Ijoollee Keessan Jaalalaan Leenjisaa 
 “ Waan hojjettan hundumaa jaalalaan raawwadhaa ! ” — 1 QORONTOS 16 : 14 . 
 Yeroo mucaan tokko dhalatu warratti maaltu dhaga’ama ? 
 WARRI hedduun yeroon mucaan tokko itti dhalatu , haalawwan baay’ee nama gammachiisan keessaa isa tokko ta’uusaa ni amanu . 
 Haati Alee’aa jedhamtu tokko akkas jetteetti : “ Yeroo jalqabaatiif intalakoo yeroon argu baay’een gammade . 
 Ijoolleen hanga har’aatti arge hundumaa caalaa bareedduu taate natti mul’atte . ” 
 Ta’us , yeroon gammachiisaan akkasii warrarratti dhiphinas fiduu ni danda’a . 
 Abbaan manaa Alee’aa akkas jedha : “ Mucaan keenya rakkoowwan jireenyashee keessatti ishee mudatan akka mootuuf sirriitti ishee qopheessuu nan danda’aa laata jedheen yaadda’an ture . ” 
 Warri hedduun yaaddoo akkasii kan qaban si’a ta’u , jaalalaan ijoollee leenjisuun barbaachisaa ta’uusaas ni amanu . 
 Haata’u malee , warri Kiristiyaanaa ijoolleesaanii jaalalaan leenjisuu barbaadan rakkoon addaddaa isaan mudata . 
 Rakkoowwan kana keessaa tokko tokko maalfa’i ? 
 Rakkoowwan warra mudatan maalfa’i ? 
 Amma kan jiraannu bara dhumaa sirna biyya lafaa isa xumuraa keessadha . 
 Akkuma raajiidhaan dubbatame , biyyi lafaa namoota jaalala hin qabneen guutameera . 
 Warra miseensa maatiisaaniitiifillee “ jaalala of keessaa hin qabne , ” warra “ galata hin qabnee , warra wanta qulqullaa’aadhaan morman ” ta’aniiru . 
 Miseensonni maatii Kiristiyaana tokkoo namoota amala akkasii argisiisanii wajjin guyyaa guyyaadhaan wal arguunsaanii , haala itti waliin jiraatanirratti dhibbaa geessisuu danda’a . 
 Kana malees , warri cubbamoo waan ta’aniif , of qabuu akka hin dadhabne , utuu itti hin yaadin waa akka hin dubbanneefi dhimmawwan kan biraatiinis waan dogoggora ta’e akka hin hojjenne carraaqqii guddaa godhu . — Roomaa 3 : 23 ; Yaaqoob 3 : 2 , 8 , 9 . 
 Warri ijoollee gammachuu qaban guddisuu kan danda’an akkamitti ? 
 Warri rakkoowwan kun hundi kan isaan mudatan ta’uyyuu , ijoollee gammadoo ta’aniifi Waaqayyoo wajjin walitti dhufeenya gaarii qaban guddisuu ni danda’u . 
 Akkamitti ? 
 Gorsa , “ Waan hojjettan hundumaa jaalalaan raawwadhaa ! ” 
 jedhu hordofuudhaani . 
 Dhugumayyuu , jaalalli “ wanta hundumaa raawwatamaa godhee walitti hidh [ a ] . ” 
 Xalayaa Phaawulos ergamaan warra Qorontosiif erge isa duraa keessatti , karaa jaalalli itti argisiifamuu danda’u sadiifi akkatti warri ijoolleesaanii yeroo leenjisan amala kana itti argisiisuu danda’an haa’ilaallu . — 1 Qorontos 13 : 4 - 8 . 
 Warri Obsaan Danda’uun Kan Isaan Barbaachisu Maaliifi ? 
 Warri obsaan danda’uun kan isaan barbaachisu maaliifi ? 
 Phaawulos , “ Jaalalli danda’aa dha ” jechuudhaan barreesseera . 
 Jechi afaan Giriikii “ danda’aa ” jedhamee hiikame , obsaafi aariitti suuta jechuu kan argisiisudha . 
 Warri obsaan danda’uun kan isaan barbaachisu maaliifi ? 
 Warri hedduun kanaaf sababii baay’ee dhiheessuu akka danda’an beekamaadha . 
 Kanneen keessaa mee muraasasaanii haa’ilaallu . 
 Ijoolleen wanta barbaadan tokko hanga argatanitti irra deddeebi’anii gaafatu . 
 Warrisaanii hin ta’u jedhanii utuma isaaniif deebisaniiyyuu , yaadasaanii jijjiiru ta’a jedhanii waan abdataniif irra deddeebi’anii isaan gaafatu ta’a . 
 Ijoolleen umrii kurnanii keessatti argaman , wanta warrisaanii dogoggora ta’uusaa beekan tokko akka isaaniif heyyaman gochuuf sababii baay’ee dhiheessudhaan isaan mormuu barbaadu ta’a . 
 ( Fakkeenya 22 : 15 ) Akkuma hundi keenya goonu , ijoolleenis irra deebi’anii wantoota dogoggora ta’an hojjechuun isaanitti salphata . — Faarfannaa 130 : 3 . 
 Warri amala obsaan danda’uu akka qabaataniif wanti isaan gargaaruu danda’u maalidha ? 
 Warri walitti dhufeenya ijoolleesaanii wajjin qabaniin obsa akka qabaataniif wanti isaan gargaaruu danda’u maalidha ? 
 Solomoon Mootichi , “ Hubataa ta’uun dheekkamsaaf suuta nama jechisiisa ” jechuudhaan barreesseera . 
 ( Fakkeenya 19 : 11 ) Warri isaanis yeroo tokkotti ‘ akka mucaatti dubbachaa , akka mucaatti yaadaa , akka mucaattis sababii kennaa ’ akka turan yaadachuudhaan , amala ijoolleesaanii hubachuu qabu . 
 Isin yeroo ijoollee turtanitti , wantuma hin taane tokko kadhachuudhaan yeroo itti haadha ykn abbaa keessan rakkisaa turtan ni yaadattuu ? 
 Yeroo umrii kurnanii keessa turtanittimmoo , warri keessan miira ykn rakkoo keessan akka isiniif hin hubanne isinitti dhaga’ama turee ? 
 Yoo akkas ta’e , ijoolleen keessan amala akkasii kan qabaatan maaliif akka ta’e , akkasumas murtoon keessan maal akka ta’e obsaan irra deddeebitanii isaan yaadachiisuun kan isin barbaacisu maaliif akka ta’e beekuu dandeessu . 
 Yihowaan sabni Israa’el seerawwansaa ‘ irra deddeebi’anii ’ ijoolleesaanii akka barsiisan ajajuunsaa xiyyeeffannaan kennamuufii kan qabudha . 
 ( Keessa Deebii 6 : 6 , 7 ) Kana jechuun , yeroo booda seerawwan Waaqayyoo hojiirra oolchuu akka baraniif , waan tokko irra deddeebi’anii itti himuu jechuudha . 
 Barumsawwan jireenyaa kan biraas irra deddeebi’anii barsiisuun baay’ee barbaachisaadha . 
 Danda’uu jechuun , ijoollee ofii gadhiisiitti guddisuu jechuu kan hin taane maaliifi ? 
 Karaa biraammoo , warri danda’uu qabu yeroo jedhamu , ennaa ijoolleensaanii wanta Waaqayyo jibbu raawwatan callisanii ilaalu jechuu miti . 
 Dubbiin Waaqayyoo : “ Mucaan gad - dhiisiitti guddatu garuu , haadha isaa yeellaasisa ” jedha . 
 Miidhaan akkasii akka hin geenyeef caqasumti kun “ ijoollee adabanii karaa irra buusuun gaarii dha ” jedha . 
 ( Fakkeenya 29 : 15 ) Al tokko tokko ijoolleen , warrisaanii isaan adabuuf aangoo akka hin qabne itti dhaga’ama ta’a . 
 Haata’u malee , aangoon warri maatiisaanii geggeessuuf qaban heyyama ijoolleensaanii kennanirratti kan hundaa’e waan hin taaneef , maatiiwwan Kiristiyaanaa karaa kanaan fedhii ijoolleesaaniitiin hin geggeeffaman . 
 Kanaa mannaa , aangoo Yihowaan inni Mataa maatii isa guddaa ta’e , ijoolleesaanii akka leenjisaniifi jaalalaan akka adaban isaaniif kenne godhanii ilaalu . 
 Adabni , amala jaalalaa Phaawulos ittaansee dubbatee wajjin kan wal qabatedha . 
 Jaalalaan Adabuun Kan Danda’amu Akkamitti ? 
 Warri amala gaarummaa qaban ijoolleesaanii kan adaban maaliifi ? 
 Adabni maal kan dabalatudha ? 
 Phaawulos , “ Jaalalli . . . gaarummaa in argisiisa ” jechuudhaan barreesseera . 
 Warri dhugumaan amala gaarummaa qaban , yeroo ijoolleesaanii adaban ilaalchasaanii ykn seerasaanii hin gegeddaran . 
 Akkas gochuudhaan fakkeenya Yihowaa hordofu . 
 Phaawulos , Yihowaan “ Nama jaallatu barsiisuuf in adaba ” jechuudhaan barreesseera . 
 Macaafa Qulqulluu keessatti jechi adabuu jedhame uleedhaan rukutuu qofa kan argisiisu akka hin taane hubadhaa . 
 Yaada leenjisuufi barumsa kennuu jedhus of keessaa qaba . 
 Kaayyoon adaba akkasii maalidha ? 
 Phaawulos “ Warra itti baraniif ija in godhata ; iji sunis kan nagaa fi kan qajeelinaa in ta’a ” jechuudhaan barreesseera . 
 Warri akka fedha Waaqayyootti ijoolleesaanii kan leenjisan taanaan , nagaa kan qabaniifi qajeeloo ta’anii akka guddataniif carraa isaaniif banu . 
 Ijoolleen “ adaba Waaqayyoo ” yoo fudhatan , ogummaa , beekumsaafi hubannaa , meetii ykn warqee caalaa gati jabeessa ta’e argatu . — Fakkeenya 3 : 11 - 18 . 
 Yeroo baay’ee warri ijoolleesaanii kan hin adabne yoo ta’e rakkina maaliitu dhufa ? 
 Karaa biraammoo , ijoollee adabuu dhiisuun jaalala argisiisuu miti . 
 Yihowaan , Solomoon akkas jedhee akka barreessu taasiseera : “ Namni ilma isaa karaabaadhaan reebuu dhiisee qusatu isa jibbuu isaa ti , namni ilma isaa dafee adabu garuu isa jaallachuu isaa ti . ” 
 ( Fakkeenya 13 : 24 ) Ijoolleen adabni hin gegeddaramne utuu hin kennaminiif guddatan , ofittoo kan ta’aniifi gammachuu kan hin qabne ta’u . 
 Faallaa kanaatiinimmoo , ijoolleen warrisaanii kan isaan jaallatan ta’uyyuu daangaa cimaa tokko tokko isaanirratti godhan , barumsasaanitti kan ciman , namoota kaanii wajjin kan walii galaniifi gammachuu kan qaban ta’u . 
 Dhugumayyuu , warri ijoolleesaanii gaarummaadhaan adaban akka isaan jaallatan argisiisu . 
 Warri Kiristiyaana ta’an ijoolleesaanii maal barsiisuu ? 
 Qajeelfamawwan kana akkamitti ilaaluu qabu ? 
 Ijoollee gaarummaafi jaalalaan adabuun maal dabalata ? 
 Warri wanta ijoolleesaaniirraa eegan kallattiidhaan itti himuunsaanii barbaachisaadha . 
 Fakkeenyaaf , ijoolleen warra Kiristiyaana ta’an qaban , xinnummaasaaniitii kaasee seerawwan bu’uuraa Macaafa Qulqulluufi sochiiwwan waaqeffannaa dhugaa addaddaarratti hirmaachuun barbaachisaa ta’uusaa barataniiru . 
 ( Ba’uu 20 : 12 - 17 ; Maatewos 22 : 37 - 40 ; 28 : 19 ; Ibroota 10 : 24 , 25 ) Ijoolleen qajeelfamawwan kun kan hin jijjiiramne ta’uusaanii beekuun isaan barbaachisa . 
 10 , 11 . 
 Warri seera mana keessaa yeroo baasan fedhii ijoolleesaanii tilmaama keessa kan galchan maaliif ta’uu danda’a ? 
 Haata’u malee al tokko tokko , warri seera mana keessaa yeroo baasan ijoolleesaanii wajjin irratti mari’achuu barbaadu ta’a . 
 Dargaggoonni maree seera mana keessaa ilaalchisee godhamurratti hirmaataniiru taanaan , caalaatti abboomamuuf kaka’u ta’a . 
 Fakkeenyaaf , warri ijoolleensaanii galgala sa’aatii meeqatti manatti galuu akka qaban kan murteessan yoo ta’e , sa’aatii murteeffame sana itti himuu danda’u . 
 Yookiin , akka filannootti , ijoolleen sa’aatii itti galuu barbaadaniifi sababii sa’aatii sana itti filatan akka ibsan isaaniif heyyamu ta’a . 
 Achiis warri sa’aatii barbaadan murteessuudhaan sababii sa’aatiin kun gaariidha jedhan itti himu ta’a . 
 Yeroo baay’ee ilaalchi ijoolleesaanii kanarraa adda ta’uunsaa waan hin oolledha ; yeroo kanatti warri maal gochuu danda’u ? 
 Al tokko tokko , hamma seera bu’uuraa Macaafa Qulqulluu wajjin wal hin faallessinetti fedhii ijoolleesaanii eeguuf murteessu ta’a . 
 Kana gochuunsaanii aangoo ijoolleesaaniirratti qaban laaffisaniiru jechuudhaa ? 
 Gaaffii kana deebisuuf , Yihowaan haala Looxiifi maatiisaa wajjin wal qabateen aangoosaatti karaa jaalalaa qabeessa ta’een akkamitti akka fayyadame haa’ilaallu . 
 Ergamoonni , Loox , haadha manaasaafi ijoollee durbaasaa Sodoomii erga baasanii booda , “ Ati akka hin balleeffamnetti , gara roga tullootaatti ol baqadhu ! ” 
 isaaniin jedhanii turan . 
 Haata’u malee , Loox , “ Achi miti , yaa gooftaa ko ! ” 
 jedhee deebiseef . 
 Filannaa kanbiraa yeroo dhiheessu akkas jedhe : “ Mandarri fuullee jirtu kun itti baqachuudhaaf dhi’oo dha , xinnoo dhas , isheen xinnoo dha mitii ree ? 
 Achitti baqadhee lubbuun koo akka oolu anaaf godhi ! ” 
 Deebiin Yihowaa maal ture ? 
 “ Kunoo , ani isa kanaafis faara sitti nan tola ” jedheen . 
 ( Uumama 19 : 17 - 22 ) Yihowaan yeroo kanatti aangoosaa laaffisee turee ? 
 Matumaa ! 
 Kanaa mannaa , gaaffii Loox fudhachuudhaan dhimma kanarratti gaarummaa guddaa isatti argisiiseera . 
 Haadha ykn abbaa yoo taate , yeroo seera maatii baastu fedhii ijoolleekeetii tilmaama keessa yeroon itti galchuu dandeessu jiraa ? 
 Mucaan tokko tasgabbiin akka isatti dhaga’amu kan gargaaru maalidha ? 
 Ijoolleen seera ba’e qofa utuu hin ta’in , seera ba’e sana cabsuun adabbii akkamii akka geessisu beekuu qabu . 
 Adaba kennamuu qaburratti takkaa mari’atanii erga walii galanii booda , adabni sun kennamuu qaba . 
 Warri ijoolleensaanii yeroo balleessaa hojjetan akka isaan adaban irra deddeebi’anii kan isaan akeekkachiisan ta’uyyuu , kan isaan hin adabne taanaan isaan jaallatu jechuun hin danda’amu . 
 Macaafni Qulqulluun akkas jedha : “ Adabni warra wanta hamaa hojjetan irra dafee waan hin geenyeef , garaan ilmaan namootaa guutummaatti wanta hamaa hojjechuutti in jabaata . ” 
 ( Lallaba 8 : 11 ) Warri , namoota keessatti ykn hiriyootasaanii duratti ijoolleesaanii adabuurraa kan of qusatan ta’uunsaanii , ijoolleen akka hin qaanofne akka godhu beekamaadha . 
 Haata’u malee ijoolleen adaba kan dabalatu ta’uyyuu , warrisaanii “ Eeyyeen ” jechuunsaanii eeyyee akkasumas “ Waawuu ” jechuusaanii waawuu akka ta’e beekuunsaanii , tasgabbiin akka isaanitti dhaga’amu , akkasumas warrasaanii caalaatti akka kabajaniifi akka isaan jaallatan godha . — Maatewos 5 : 37 . 
 13 , 14 . 
 Warri ijoolleesaanii yeroo leenjisan fakkeenya Yihowaa hordofuu kan danda’an akkamitti ? 
 Adabni ijoolleedhaaf kennamu jaalalarratti kan hundaa’e akka ta’uuf , adabichiifi karaan adabni sun itti kennamu haala ijoollee tilmaama keessa kan galche ta’uu qaba . 
 Paam akkas jechuudhaan waan yaadattu dubbatti : “ Ijoolleen keenya lamaan adaba addaddaatu isaan barbaachisa ture . 
 Kan mucaa isa tokkoof hojjetu isa kaaniif hin hojjetu . ” 
 Abbaan manaashee Laariinimmoo akkas jechuudhaan ibsa : “ Intalli keenya isheen angafaa waan yaadderraa kan hin deebine waan ta’eef adaba cimaatu ishee barbaachisa ture . 
 Isheen quxisuu garuu , dheekkamsaafi nyaara namaa argitee deebiti turte . ” 
 Warri ijoolleesaanii jaallatan , adabni tokkoon tokkoon ijoolleesaaniitiif caalaatti gaarii ta’e isa kam akka ta’e hubachuuf yaalu . 
 Yihowaan humnaafi dadhabbii tajaajiltootasaa hundaa waan beekuuf warraaf fakkeenya ta’a . 
 Kana malees , Yihowaan adaba yeroo kennu garmalee jabaa ykn garmalee laafaa miti . 
 Kanaa mannaa , yeroo hundumaa sabasaa ‘ qajeelummaadhaan adaba . ’ 
 ( Ermiyaas 30 : 11 ) Warra kan taatan , jabinaafi dadhabbii ijoollee keessanii beektuu ? 
 Amalasaanii erga beektanii , karaa bu’a qabeessa ta’eefi gaarummaadhaan isaan leenjisuu dandeessuu ? 
 Yoo ta’e , ijoollee keessan akka jaallatan mirkaneessaa jirtu jechuudha . 
 Wanta Isaanitti Dhaga’amu Akka Dubbatan Jajjabeessaa 
 15 , 16 . 
 Warri ijoolleensaanii waan garaasaanii ifatti akka dubbatan isaan jajjabeessuu kan danda’an akkamitti ? 
 Karaa kanaan malli bu’a qabeessi warri Kiristiyaanota ta’an argatan maalidha ? 
 Karaa biraammoo , “ Jaalalli qajeelina dhugaatti gammada malee , jal’inatti hin gammadu . ” 
 Warri ijoolleensaanii wanta sirriifi dhugaa ta’e akka jaallataniif isaan leenjisuu kan danda’an akkamitti ? 
 Tarkaanfiin inni jalqabaa , wanti ijoolleensaanii dubbatan kan hin fudhatamne ta’ullee , wanta isaanitti dhaga’amu ifatti akka dubbatan isaan jajjabeessuudha . 
 Warri , ijoolleensaanii wanta ulaagaalee qajeelinaa wajjin wal simu yeroo dubbatan akka gammadan beekamaadha . 
 Haata’u malee yeroo tokko tokko , dubbiin garaasaaniitii dubbatan karaa qajeelinaarraa akka maqan kan argisiisu ta’a . 
 ( Uumama 8 : 21 ) Yeroo kanatti warri maal gochuu qabu ? 
 Jalqaba kan isaanitti mul’atu , yaada akkasii ibsuusaaniitiin yeruma sana ijoolleesaanii adabuu ta’uu danda’a . 
 Warri akkas kan godhan taanaan , ijoolleen wanta gurra warrasaaniitti tolu qofa dubbachuu amaleeffatu . 
 Wanti tuffiidhaan dubbatame yerooma sana sirreeffamuu kan qabu ta’uyyuu , ijoolleen akkamitti kabajaan yaadasaanii akka ibsan barsiisuufi maal dubbachuu akka qaban itti himuun garaagarummaa qaba . 
 Warri ijoolleensaanii wanta isaanitti dhaga’amu akka dubbatan jajjabeessuu kan danda’an akkamitti ? 
 Alee’aan isheen armaan olitti caqasamte akkas jetti : “ Wanta nama aarsu yeroo dubbatan akka hin aarre of eeggachchuudhaan , wanta isaanitti dhaga’ame akka dubbatan carraa kenninaaf . ” 
 Abbaan Toom jedhamummoo akkas jedheera : “ Intalli keenya ilaalchishee kan keenyarraa yommuu adda ta’ullee yaadashee akka ibsituuf ishee jajjabeessina turre . 
 Yaadashee ennaa ibsitu gidduutti kan ishee dhaabsisnuufi duchaadhumaan waan nuyi jennu qofa akka fudhattu kan ishee dirqisiisnu yoo ta’e , kan aartuufi sana booda wanta isheetti dhaga’amu nutti himuu kan dhiistu nutti fakkaata . 
 Karaa biraammoo , ishee dhaggeeffachuun keenya isheenis akka nu dhaggeeffattu godheera . ” 
 Ijoolleen warrasaaniitiif abboomamuu qabu . 
 ( Fakkeenya 6 : 20 ) Haata’u malee , warri ijoolleensaanii waan isaanitti dhaga’amu akka dubbatan yoo godhan , wanta sirriifi dogoggora ta’e addaan baasanii akka beekan isaan gargaaruu danda’u . 
 Abbaa ijoollee afurii kan ta’e Viinsant akkas jedha : “ Yeroo baay’ee adeemsi inni kam gaarii akka ta’e ofumasaaniitii akka hubataniif , bu’aafi miidhaa wanti tokko qaburratti mari’anna . 
 Akkas gochuun keenya , hubannaa gadi fageenya qabu akka qabaatan isaan gargaareera . ” — Fakkeenya 1 : 1 - 4 . 
 Warri waa’ee maalii mirkanaa’oo ta’uu danda’u ? 
 Warri hundi , ijoolleesaanii guddisuu wajjin haala wal qabateen gorsa Macaafa Qulqulluu guutummaatti hordofuu akka hin dandeenye beekamaadha . 
 Ta’us , ijoolleen keessan carraaqqii obsaan , gaarummaafi jaalalaan isaan leenjisuuf gootan akka dinqisiifatan mirkanaa’oo ta’uu dandeessu . 
 Carraaqqii karaa kanaan gootan Yihowaan isinii eebbisa . 
 ( Fakkeenya 3 : 33 ) Warri Kiristiyaana ta’an hundi , ijoolleensaanii akkumasaanii Yihowaa kan jaallatan akka ta’an barsiisuu barbaadu . 
 Galma guddaa kanarra ga’uu kan danda’an akkamitti ? 
 Matadureen ittaanu tooftaalee kana gochuun itti danda’amu tokko tokko ibsa . 
 Ni Yaadattaa ? 
 • Hubannaan , warri obsa akka qabaatan kan gargaaru akkamitti ? 
 • Gaarummaaniifi adabni walitti dhufeenya maalii qaba ? 
 • Warraafi ijoolleen ifatti mari’achuunsaanii barbaachisaa kan ta’e maaliifi ? 
 Ijoolleen Keessan Yihowaa Akka Jaallatan Barsiisaa 
 “ Ilmaan dargaggummaadhaan godhatan , akka xiyya harka jagnaa keessa jiruu ti . ” — FAARFANNAA 127 : 4 . 
 1 , 2 . 
 Ijoolleen akka “ xiyya harka jagnaa keessa jiruu ” kan ta’an akkamitti ? 
 NAMNI xiyyaa darbatu tokko aalaamaasaa rukutuuf dursee xiyyasaa akeekkata . 
 Of eeggannoodhaan xiyyasaa iddaarra kaa’ee ribuusaa harkisa . 
 Kana gochuun kan isa dhamaasu ta’uyyuu , obsaafi of eeggannoodhaan xiyyasaa akeekkachuuf yeroo fudhata ! 
 Achiis ni darbata ! 
 Xiyyi sun akeekasaa ni rukutaa laata ? 
 Deebiin kanaa ogummaa nama darbatuu , haala qilleensaafi haala xiyyichaa dabalatee wantoota baay’eerratti kan hundaa’edha . 
 Solomoon Mootichi , ijoollee “ xiyya harka jagnaa keessa jiruu ” wajjin wal fakkeesseera . 
 ( Faarfannaa 127 : 4 ) Mee akkatti fakkeenyi kun hojiirra ooluu itti danda’u haa’ilaallu . 
 Namni xiyya darbatu kan akeekkatu yeroo muraasaaf qofadha . 
 Wanta akekkate rukutuuf dafee darbachuu qaba . 
 Haaluma wal fakkaatuun , warri xiyyasaanii akeekuuf ykn ijoolleensaanii garaasaanii guutuu Yihowaa akka jaallatan barsiisuuf yeroo muraasa qofa qabu . 
 Waggoota muraasa booda , ijoolleen of danda’anii manaa ba’u . 
 Yeroo mana gadhiisanii deeman Yihowaa jaallachuufi tajaajiluusaanii itti fufuudhaan alaamaasaanii ni rukutuu laataa ? 
 Deebiin kanaa wantoota baay’eerratti kan hundaa’edha . 
 Isaan keessaa sadii , ogummaa warraa , haala ijoolleen itti guddataniifi ‘ xiyyi ’ ykn ijoolleen leenjii isaaniif kennamuu fudhachuufi dhiisuusaaniiti . 
 Mee wantoota kana tokko tokkoon gadi fageenyaan haa’ilaallu . 
 Jalqaba , amalawwan warri ogeeyyii ta’an qaban tokko tokko haa’ilaallu . 
 Warri Ogeeyyiin Fakkeenya Gaarii Ta’u 
 Warri waan dubbatan hojiirra oolchuu kan qaban maaliifi ? 
 Yesus wanta barsiisu hojiirra oolchuudhaan warraaf fakkeenya ta’eera . 
 Karaa biraammoo , Fariisota “ isa dubbatan hojiidhaan hin raawwa [ nne ] ” balaaleffateera . 
 Warri ijoolleensaanii Yihowaa akka jaallatan kakaasuuf , wanta dubbatan hojiirra oolchuu qabu . 
 Barumsi hojiidhaan hin deggeramne , akkuma xiyya iddaa hin qabnee faayidaa kan hin qabnedha . — 1 Yohannis 3 : 18 . 
 Warri gaaffiiwwan akkamii of gaafachuu qabu ? 
 Maaliif ? 
 Warri fakkeenya ta’uunsaanii barbaachisaa kan ta’e maaliifi ? 
 Akkuma ga’eessonni fakkeenya Yesus hordofuudhaan Yihowaa jaallachuu baratan , ijoolleenis fakkeenya warrasaanii isa gaarii hordofuudhaan Yihowaa jaallachuu barachuu danda’u . 
 Michoonni mucaan tokko filatu isa jabeessuu ykn ‘ amalasaa isa gaarii jalaa mancaasuu ’ danda’u . 
 Dhugaa dubbachuudhaaf , umrii ijoollummaa keessaa gara caalaasaatti michoonni dhi’oon mucaa tokkorratti dhiibbaa gaarii geessisuu danda’an warrasaati . 
 Kanaaf warri akkas jedhanii of gaafachuu qabu : ‘ Ani ijoolleekootiif hiriyaa akkamiiti ? 
 Fakkeenyikoo amala gaarii akka horatan kan isaan jajjabeessudhaa ? 
 Wantoota barbaachisaa akka kadhannaafi Macaafa Qulqulluu qayyabachuu ilaalchisee ijoolleekootiif fakkeenya akkamiin ta’aa jira ? ’ 
 Warri Ogeeyyiin Ijoolleesaanii Wajjin Kadhatu 
 Ijoolleen kadhannaa warrasaaniirraa maal barachuu danda’u ? 
 Ijoolleen keessan kadhannaa gootan dhaga’uudhaan waa’ee Yihowaa waan baay’ee barachuu danda’u . 
 Yeroo nyaanni dhihaatutti Waaqayyoon ennaa galateeffattaniifi sagantaawwan qayyabannaa Macaafa Qulqulluurratti kadhannaa yeroo dhiheessitan ijoolleen maal hubachuu danda’u ? 
 Yihowaan waan qaamaaf nu barbaachisu kan nuu kennu waan ta’eef galateeffamuu akka qabu , akkasumas dhugaa Macaafa Qulqulluu akka nu barsiisu hubachuu danda’u . 
 Kunimmoo barumsa faayidaa guddaa qabudha . — Yaaqoob 1 : 17 . 
 Warri , ijoolleensaanii Yihowaan dhuunfaatti akka isaaniif yaadu akka isaanitti dhaga’amu gochuu kan danda’an akkamitti ? 
 Haata’u malee , yeroo nyaanni dhihaatuufi maatiidhaan Macaafa Qulqulluu qayyabattan malees , yeroo kan biraatti waa’ee keessaniifi waa’ee ijoollee keessanii ilaalchisee kadhannaa kan dhiheessitan taanaan waan baay’ee isaan barsiisuu dandeessu . 
 Akkas yoo gootan , ijoolleen keessan Yihowaan maatii keessanitti dhi’oo akka ta’eefi hunda keessaniif dhuunfaatti akka yaadu akka isaanitti dhaga’amu gootu . 
 Abbaan tokko akkas jedheera : “ Erga dhalattee kaasnee intala keenyaa wajjin ni kadhanna turre . 
 Yeroo guddachaa deemtummoo , walitti dhufeenya namoota kaanii wajjin qabduufi dhimmawwan ishee ilaallatan kaanirratti kadhannaa dhiheessina turre . 
 Hamma isheen heerumtee manaa deemtetti , guyyaa tokkollee ishee wajjin utuu hin kadhatin hafnee hin beeknu . ” 
 Isinis guyyaa hundumaa ijoollee keessanii wajjin kadhachuu ni dandeessuu ? 
 Yihowaan , Michuu gaarii wanta qaamaafi hafuuraaf isaan barbaachisu dhiheessuuf qofa utuu hin ta’in , wanta miirasaaniitiif barbaachisu akka isaaniif guutu godhanii akka ilaalan isaan gargaaruu ni dandeessuu ? — Filiphisiiyus 4 : 6 , 7 . 
 Warri , kadhannaasaanii keessatti wanta tokko addaan baasanii caqasuuf maal beekuutu isaan barbaachisa ? 
 Kadhannaa keessan keessatti dhimma tokko addaan baastanii caqasuuf , wanta jireenya ijoollee keessan keessatti raawwatamaa jiru beekuun keessan barbaachisaadha . 
 Yaada abbaan ijoollee lama guddise tokko kenne qalbeeffadhaa : “ Tokkoon tokkoon dhuma torbaniitti , ‘ Wanti torban kana keessatti ijoolleekoo yaaddessaa ture maalidha ? 
 Wanti gammachiisaan isaan mudate maalidha ? ’ 
 jedheen of gaafadha . ” 
 Warra kan taatan , gaaffiiwwan akkasii of gaafachuudhaan , deebii keessan kadhannaa ijoollee keessan wajjin gootanirratti caqasuu ni dandeessuu ? 
 Akkas yoo gootan , gara Yihowaa isa kadhannaa dhaga’uutti kadhannaa akka dhiheessan qofa utuu hin ta’in , akka isa jaallatan isaan barsiisaa jirtu jechuudha . — Faarfannaa 65 : 2 . 
 Warri Ogeeyyiin Ijoolleensaanii Qayyabannaa Akka Jaallatan Jajjabeessu 
 Warri ijoolleensaanii Dubbii Waaqayyoo qayyabachuu akka amaleeffatan gargaaruu kan qaban maaliifi ? 
 Ilaalchi warri qayyabannaa Macaafa Qulqulluutiif qaban , walitti dhufeenya ijoolleen Waaqayyoo wajjin qabanirratti dhiibbaa kan godhu akkamitti ? 
 Walitti dhufeenyi tokko akka guddatuufi akka itti fufuuf , michoonni lamaan kan dubbatan qofa utuu hin ta’in kan wal dhaggeeffatan ta’uu qabu . 
 Karaan itti Yihowaa dhaggeeffachuu dandeenyu inni tokko , barreeffamoota ‘ hojjetaan amanamaafi ogeessi ’ qopheessutti fayyadamanii Macaafa Qulqulluu qayyabachuudha . 
 Kanaaf , warri ijoolleensaanii Yihowaa wajjin walitti dhufeenya barabaraafi jaalalarratti hundaa’e akka qabaatan gargaaruuf , Dubbii Waaqayyoo qayyabachuu akka amaleeffatan isaan jajjabeessuu qabu . 
 Ijoolleen amala qayyabannaa gaarii qabaachuu kan danda’an akkamitti ? 
 Ijoolleen amala qayyabannaa gaarii akka qabaatan gargaaruun kan danda’amu akkamitti ? 
 Karaa kanaanis warri ijoolleesaaniitiif fakkeenya ta’uunsaanii barbaachisaadha . 
 Ijoolleen keessan yeroo hundumaa Macaafa Qulqulluu ennaa dubbistan ykn qayyabattan ni arguu ? 
 Yeroon keessan ijoollee kunuunsuutti waan qabameef , qayyabachuufi dubbisuuf yeroo eessaan argadha jettanii gaafattu ta’a . 
 Haata’u malee , ‘ Ijoolleenkoo ennaa ani yeroo hundumaa televijiinii ilaalu na arguu ? ’ 
 jedhaa of gaafadhaa . 
 Taanaan , yeroo kanarraa muraasasaa qayyabannaa dhuunfaadhaaf oolchuudhaan fakkeenya isaaniif ta’uu ni dandeessuu ? 
 10 , 11 . 
 Warri yeroo hundaa maatiidhaan Macaafa Qulqulluurratti mari’achuu kan qaban maaliifi ? 
 Karaan warri ijoolleensaanii Yihowaa akka dhaggeeffatan barsiisuu itti danda’an kan biraanimmoo , yeroo hundumaa maatiidhaan Macaafa Qulqulluu qayyabachuudha . 
 ( Isaayaas 30 : 21 ) Haata’u malee namoonni tokko tokko , ‘ Warri ijoolleesaanii yeroo hundumaa gumii fuudhanii hamma deemanitti , maatiidhaan Macaafa Qulqulluu qayyabachuunsaanii maaliif barbaachisa ? ’ 
 jedhanii gaafatu ta’a . 
 Sababii baay’eetu jira . 
 Yihowaan warri ijoolleesaanii akka barsiisaniif itti gaafatamummaa guddaa kenneeraaf . 
 ( Fakkeenya 1 : 8 ; Efesoon 6 : 4 ) Qayyabannaan maatii , waaqeffannaa jechuun wanta namoota duratti raawwannu qofa utuu hin ta’in , kutaa jireenya maatii tokkoo ta’uusaa akka hubatan isaan gargaara . — Keessa Deebii 6 : 6 - 9 . 
 Kana malees , qayyabannaan maatii haala gaariidhaan geggeeffamu , warri ijoolleensaanii dhimmawwan hafuuraafi amala gaariidhaaf ilaalcha akkamii akka qaban hubachuuf isaan gargaara . 
 Fakkeenyaaf , ijoolleen xixinnoo yeroo turanitti warri barreeffamoota akka Kitaaba koo Isan Seenaa Macaafa Qulqulluu Ittiin Baradhu jedhamanitti fayyadamuu danda’u . 
 * Tokkoon tokkoon keeyyata kitaaba Macaafa Qulqulluu qayyabachuuf gargaaru kanaarratti , warri ijoolleen yaadasaanii akka ibsan gaafachuu danda’u . 
 Caqasawwan kitaaba kana keessatti ibsamanitti fayyadamuudhaan , warri ijoolleensaanii “ hamaa fi gaarii gargar baasuu ” akka danda’aniif isaan gargaaruu danda’u . — Ibroota 5 : 14 . 
 Warri qayyabannaa maatiisaanii akkuma ijoolleedhaaf barbaachisutti gochuu kan danda’an akkamitti ? 
 Karaa kanaan malli faayida qabeessa ta’ee argatte isa kamidha ? 
 Ijoolleen keessan guddachaa yeroo adeeman , mareen keessan wanta isaan barbaachisurratti kan xiyyeeffate akka ta’u godhaa . 
 Fakkeenyaaf , haatiifi abbaan tokko ijoollee durbaasaanii shubbisa mana barumsaatti godhamurratti argamuuf gaafatan , dhimma sanarratti akka yaadaniif akkamitti akka isaan gargaaran qalbeeffadhaa . 
 Abbaan akkas jedha : “ Qayyabannaa maatii keenya isa ittaanurratti , yeroo muraasa ramannee aniifi haati manaakoo akka ijoollee , ijoolleen durbaa lamaanimmoo akka haadhaafi abbaa akka taanu isaanitti himne . 
 Isheen tokko Abbaa , isheen kaanimmoo haadhaa ta’uu kan danda’an ta’uyyuu , qophiilee shubbisa mana barumsaatti godhaman ilaalchisee qajeelfama kennuuf walii wajjin qorannaa gochuu qabu turan . ” 
 Bu’aansaa maal ture ? 
 Abbaansaanii akkas jedha : “ Ijoolleen durbaa keenya ( akka warraa ta’anii ) qophii shubbisa mana barumsaatti godhamerratti argamuun sirrii kan hin taane maaliif akka ta’e Macaafa Qulqulluurraa sababii dhiheessanii nuuf ( ijoolleedhaaf ) ibsuu danda’uunsaanii baay’ee nu dinqisiise . ” 
 Itti fufuudhaanis akkas jedheera : “ Wanti irra caalaatti nu dinqisiisemmoo , sochiiwwan fudhatama qabaniifi akka filannootti nuuf dhiheessanidha . 
 Kunimmoo yaadasaaniifi fedhiisaanii gadi fageenyaan akka hubannu nu godheera . ” 
 Qayyabannaan maatii kan walirraa hin cinne akka ta’uufi miseensota maatiitiif akka barbaachisutti akka geggeeffamu gochuun obsaafi mala qabaachuu gaafata ; ta’us bu’aansaa yeroo ilaalamu carraaqqii gochuun keenya kan nu gaabbisiisu miti . — Fakkeenya 23 : 15 . 
 Mana Keessa Nagaan Akka Jiraatu Godhaa 
 13 , 14 . ( a ) Warri mana keessa nagaan akka jiraatu gochuu kan danda’an akkamitti ? 
 ( b ) Warri balleessaa hojjetan yoo amanan bu’aa maalii argatu ? 
 Yeroo baay’ee , namni xiyya darbatu wanta akeekkate rukutuu kan danda’u , haala qilleensaa gaarii keessatti kan akeekkatuufi kan darbatu yoo ta’edha . 
 Haaluma wal fakkaatuun , warri mana keessa nagaan akka jiraatu yoo godhan , yeroo baay’ee ijoolleen Yihowaa jaallachuu baratu . 
 Yaaqoob akkas jechuudhaan barreesseera : “ Karaa isaa warra nagaa buusaniif , sanyiin ija qajeelummaa kennu nagaadhaan in facaafama . ” 
 Warri , mana keessa nagaan akka jiraatu gochuu kan danda’an akkamitti ? 
 Hiriyoonni gaa’elaa walitti dhufeenyisaanii cimaa akka ta’uuf carraaquu qabu . 
 Haati manaafi abbaan manaa wal jaallataniifi wal kabajan , ijoolleesaanii Yihowaas ta’e namoota kaan akka jaallataniifi akka kabajan barsiisuuf carraa guddaa qabu . 
 Jaalalliifi wal kabajuun nagaan akka dagaagu godha . 
 Hiriyoonni gaa’elaa walitti dhufeenya gaarii qaban , walitti bu’iinsa maatiisaanii keessatti uumamu hiikuu danda’u . 
 Gaa’elli mudaa hin qabne akkuma hin jirre , maatiin mudaa hin qabne lafarra akka hin jirre beekamaadha . 
 Warri walitti dhufeenya ijoolleesaanii wajjin qabaniin , al tokko tokko ija hafuuraa argisiisuu dhiisuu danda’u . 
 Yeroo kun ta’utti warri maal gochuu qabu ? 
 Balleessaa akka hojjetan amanuunsaanii , kabaja ijoolleensaanii isaaniif kennan jalaa hir’isaa ? 
 Mee fakkeenya Phaawulos ilaalaa . 
 Namoota baay’eedhaaf karaa hafuuraa abbaa ture . 
 Haata’u malee , balleessaa hojjechuusaa amaneera . 
 Ta’us , kan gad of qabuufi amanamaa ta’uunsaa akka isa tuffannu utuu hin ta’in , caalaatti akka isa kabajnu nu godheera . 
 Phaawulos balleessaa kan hojjetu ta’uyyuu , gumii Qorontosiif , “ Egaa akkuma ani fakkeenya Kristos fudhadhe , isinis immoo fakkeenya koo fudhadhaa ! ” 
 jechuudhaan ija jabinaan isaaniif barreesseera . 
 Balleessaa keessan kan amantan yoo ta’e , ijoolleen keessan dogoggora keessan akka irra isiniif darban beekamaadha . 
 15 , 16 . 
 Warri ijoolleensaanii obboloota Kiristiyaanaa akka jaallatan leenjisuu kan qaban maaliifi ? 
 Kana gochuu kan danda’an akkamitti ? 
 Ijoolleen Yihowaa jaallachuudhaan akka guddatan gochuuf wanti kan biraa warri gochuu danda’an maalidha ? 
 Yohannis ergamaan akkas jechuudhaan barreesseera : “ Namni , ‘ Waaqayyoon nan jaalladha ’ jedhee , obboleessa isaa immoo yoo jibbe , inni sobduu dha ; obboleessa isaa isa arge kan hin jaallanne , Waaqayyoon isa hin argin jaallachuu hin danda’u . ” 
 Kanaaf , yeroo ijoollee keessan obboloota Kiristiyaanaa akka jaallatan leenjistan , Waaqayyoon akka jaallatan isaan barsiisaa jirtu jechuudha . 
 Warri akkas jedhanii of gaafachuunsaanii gaariidha : ‘ Wanti ani waa’ee gumii yeroo baay’ee dubbadhu kan isaan jajjabeessumoo komiidha ? ’ 
 Kana akkamitti beekuu dandeessu ? 
 Walga’iiwwan gumii ykn obboloota gumii ilaalchisee wanta ijoolleen keessan jedhan xiyyeeffannaadhaan dhaggeeffadhaa . 
 Ilaalchi isin obbolootaaf qabdan wanta ijoolleen keessan dubbatanirraa hubachuu dandeessu . 
 Warri , ijoolleensaanii namoota hidhata amantaasaanii ta’an akka jaallatan gargaaruuf maal gochuu danda’u ? 
 Piitar inni ijoollee dhiiraa umrii kurnanii keessa jiran lama qabu akkas jedheera : “ Yommuu ijoolleen keenya xixinnoo turanii kaasee , obboloota karaa hafuuraa ga’eessota ta’an yeroo hundumaa nyaata afeeruudhaan mana keenyatti yeroo waliin dabarsina turre ; kana gochuu keenyatti gammachuu guddaa arganneerra . 
 Ijoolleen keenya namoota Yihowaa jaallatan gidduutti guddatan ; yeroo ammaattis Waaqayyoon tajaajiluun madda gammachuu akka ta’e hubataniiru . ” 
 Deenis inni abbaan ijoollee durbaa shaniimmoo akkas jedheera : “ Ijoolleen keenya qajeelchitoota maanguddoota gumii keessatti argaman michoota akka godhatan isaan jajjabeessina turre ; akkasumas yeroo dandeenyetti daawwattoota olaanaafi haadhotii manaasaanii mana keenyatti ni afeerra turre . ” 
 Isinis ijoolleen keessan , miseensota gumii akka maatiisaaniitti akka ilaalan gargaaruuf dursa fudhachuu ni dandeessuu ? — Maarqos 10 : 29 , 30 . 
 Itti Gaafatamummaa Ijoollee 
 Dhumarratti ijoolleen murtoo maalii gochuu qabu ? 
 Mee ammas fakkeenya nama xiyya darbatuutti haadeebinu . 
 Muuxannoo kan qabu ta’uyyuu , xiyyaansaa yoo jal’ate ykn yoo dabe akeekasaa hin rukutu . 
 Warri , xiyya dabe jechuunis ilaalcha dogoggoraa ijoolleensaanii qaban sirreessuuf carraaqqii guddaa akka godhan beekamaadha . 
 Haata’u malee , biyyi lafaa gara barbaadetti akka isaan dabsu ykn Yihowaan ‘ daandiisaanii akka isaaniif qajeelchu ’ gochuun , murtoo dhumarratti ijoolleen gochuu qabanidha . — Fakkeenya 3 : 5 , 6 ; Roomaa 12 : 2 . 
 Filannoo ijoolleen godhan warra kaanirratti dhiibbaa maalii geessisuu danda’a ? 
 Warri , ijoolleesaanii “ adabaa fi barsiisa gooftaatiin ” guddisuuf itti gaafatamummaa guddaan kan isaanirra jiru ta’uyyuu , mucichi yeroo guddatu nama akkamii akka ta’u ilaalchisee murtoo isa dhumaa kan godhu mucichumadha . 
 Kanaaf , ijoollee kan taatan , ‘ Leenjii warrikoo jaalalarratti hundaa’anii naaf kennan nan fudhadhaa ? ’ 
 jedhaa of gaafadhaa . 
 Akkas kan gootan taanaan , karaa jireenyaa hundarra gaarii ta’e filattaniittu jechuudha . 
 Warra keessanis baay’ee ni gammachiistu . 
 Hunda caalaa garuu , garaa Yihowaa ciibsitu . — Fakkeenya 27 : 11 . 
 [ Footnotes ] 
 Dhugaa Baatota Yihowaatiin kan qophaa’e . 
 Ni Yaadattaa ? 
 • Warri kadhannaafi qayyabannaa Macaafa Qulqulluu ilaalchisee fakkeenya ta’uu kan danda’an akkamitti ? 
 • Warri mana keessa nagaan akka jiraatu gochuu kan danda’an akkamitti ? 
 • Ijoolleen filannoo maalii gochuu qabu ? 
 Filannoon isaan godhan warra kaanirratti dhibbaa kan geessisu akkamitti ? 
 “ Abbaan Keessan Oo’a Qabeessa ” 
 “ Abbaan keessan oo’a - qabeessa akka ta’e isinis oo’a - qabeeyyii ta’aa ! ” — LUQAAS 6 : 36 . 
 1 , 2 . 
 Wanti Yesus barsiisotaafi Fariisotaan jedhe , oo’a argisiisuun barbaachisaa ta’uusaa kan argisiisu akkamitti ? 
 SEERRI karaa Musee kenname , ulaagaafi qajeelfama gara 600 ta’u kan qabate ture . 
 Wanta Seerri Musee gaafatu raawwachuun barbaachisaa kan ture ta’uyyuu , oo’a argisiisuunis baay’ee barbaachisaa ture . 
 Yesus Fariisota oo’a hin qabneen maal akka jedhe hubadhaa . 
 Yesus al lama Waaqayyo , ‘ Gara - laafinan barbaada malee aarsaa miti ’ jechuusaa isaanitti himuudhaan isaan ifateera . 
 Yesus naannoo xumura tajaajilasaatti akkas jedhee ture : “ Barsiisota seeraa fi Fariisota of hin arginee nana , isiniif wayyoo ! 
 Baala kefoo , inchilaala , ija dimbilaalaas kudhan keessaa tokko Waaqayyoof in kennitu ; garuu seera Waaqayyoo keessaa isa caalaa barbaachisu kan akka firdii qajeelaa , gara - laafina , amanamummaa in dhiiftu . ” — Maatewos 23 : 23 . 
 Yesus oo’aaf bakka guddaa akka kenne beekamaadha . 
 Duuka buutotasaatiin , “ Abbaan keessan oo’a - qabeessa akka ta’e isinis oo’a - qabeeyyii ta’aa ! ” 
 jedheera . 
 Karaa kanaan ‘ fakkeenya Waaqayyoo fudhachuu ’ yoo barbaanne oo’a jechuun maal jechuu akka ta’e beekuun keenya barbaachisaadha . 
 Kana malees , oo’a argisiisuun faayidaa maalii akka qabu hubachuun keenya , amala kana caalaatti argisiisuuf nu kakaasa . 
 Namoota Rakkataniif Oo’a Qabaachuu 
 Oo’i dhugaan maal akka ta’e beekuuf , Yihowaarraa barachuu kan qabnu maaliifi ? 
 Faarfatichi akkas jechuudhaan faarfateera : “ Waaqayyo araara - qabeessaa fi oo’a - qabeessa ; aariitti suuta in jedha , gaarummaan isaas guddaa dha . 
 Waaqayyo nama hundumaaf gaarii dha ; hojii harka isaa hundumaafis in oo’a . ” 
 ( Faarfannaa 145 : 8 , 9 ) Yihowaan , ‘ abbaa araara hundumaafi Waaqa jajjabina hundumaati . ’ 
 Oo’i , warra kaan gara laafinaan kunuunsuudhaan argisiifama . 
 Kun amalawwan Yihowaa warra gurguddaa keessaa isa tokkodha . 
 Fakkeenyi inni nuu kaa’eefi barumsisaa , oo’i dhugaan kan akkamii akka ta’e nu barsiisuu danda’a . 
 Oo’a ilaalchisee Isaayaas 49 : 15 maal barsiisa ? 
 Isaayaas 49 : 15irratti akka ibsametti , Yihowaan akkas jedheera : “ Haati mucaa ishee isa harma hodhu irraanfachuu in dandeessii ? 
 Mucaa ishee isa ofii deesseef hin ootuu ree ? ” 
 Miirri Yihowaan oo’a akka argisiisu isa kakaasu , miira haati mucaasheetiif qabduu wajjin wal bira qabameera . 
 Daa’imtichi beela’uu ykn wanta biraa barbaaduu danda’a . 
 Yeroo kanatti , haadhattiin miira isaaf gadduudhaan isheetti dhaga’amuun kakaatee wanta isa barbaachisu gootiif . 
 Yihowaanis namoota oo’a itti argisiisuuf miira akkasii qaba . 
 Yihowaan Israa’elootaaf ‘ araarrisaa baay’ee ’ ta’uusaa kan argisiise akkamitti ? 
 Warra kaaniif gadduun gaarii ta’uyyuu , nama rakkate sana fayyaduuf jecha tarkaanfii fudhachuun caalaatti barbaachisaadha . 
 Yeroo waaqeffattoonnisaa waggoota 3,500 dura biyya Gibxiitti garboota ta’an Yihowaatti maaltu akka dhaga’ame hubadhaa . 
 Museedhaan akkas jedhee ture : “ Gad qabamuu saba koo warra Gibxi jiranii argeera ; isa isaan warra humnaan isaan hojjechiisan jalaa ba’uudhaaf iyyatanis dhaga’eera ; dhiphina isaaniis ani beeka ; ani harka warra Gibxii keessaa isaan baasuudhaaf gad bu’eera ; biyya sana keessaa gara biyya gaariitti , biyya bal’aatti , biyya aannanii fi damma baasutti , . . . ol isaan nan baasa . ” 
 ( Ba’uu 3 : 7 , 8 ) Israa’eloonni biyya Gibxii erga ba’anii gara waggaa 500 booda Yihowaan , “ Ani biyya Gibxiitii isin baaseen , harka warra Gibxii fi mootummoota warra isin dhiphisanii hundumaa isin oolche ” jechuudhaan isaan yaadachiisee ture . 
 ( 1 Saamu’el 10 : 18 ) Israa’eloonni , ulaagaalee qajeelummaa Yihowaan baaserraa jal’achuusaaniitiin kan ka’e yeroo baay’ee dhiphina keessa galanii turan . 
 Yihowaan garuu isaaniif gadduudhaan , si’a baay’ee isaan oolcheera . 
 ( Abboota Firdii 2 : 11 - 16 ; 2 Seenaa 36 : 15 ) Kun , Waaqa jaalalaa kan ta’e Yihowaan namoota rakkataniifi dhiphatan akka gargaaru kan argisiisudha . 
 Yihowaan ‘ araarrisaa baay’eedha . ’ — Efesoon 2 : 4 . 
 Yesus Kiristos oo’a argisiisuudhaan fakkeenya Abbaasaa kan hordofe akkamitti ? 
 Yesus yeroo lafarra turetti oo’a argisiisuudhaan fakkeenya Abbaasaa guutummaatti hordofeera . 
 Yesus namoonni ijisaanii hin argine lama , “ Gooftaa , yaa ilma Daawit nu maari ! ” 
 jedhanii yommuu isa kadhatan , maal godhe ? 
 Yesus dinqiidhaan ijasaanii akka isaanii fayyisu isa kadhachaa turan . 
 Yesus kana isaaniif godheera ; kana kan godhe garuu oo’a utuu hin qabaatin miti . 
 Macaafni Qulqulluun , “ Yesusis gara - laafinaan ija isaanii qaqqabnaan , achumaan agartuun isaanii deebi’eef ” jedha . 
 Gara laafinni Yesus , warra ijisaanii arguu hin dandeenyeef , warra hafuura hamaadhaan qabamaniif , warra dhukkuba lamxiitiin qabamaniifi ijoolleensaanii jalaa dhibamaniif furmaata akka kennu isa kakaaseera . — Maatewos 9 : 27 ; 15 : 22 ; 17 : 15 ; Maarqos 5 : 18 , 19 ; Luqaas 17 : 12 , 13 . 
 Oo’a ilaalchisee fakkeenya Yihowaafi Ilmisaarraa maal baranna ? 
 Fakkeenya Yihowaafi Yesus Kiristosirraa akka arginutti , oo’i waan lama of keessaa qaba , kunis : namaaf gadduu ykn nama rakkateef garaa laafuufi rakkinasaa sanaaf furmaata argamsiisuuf tarkaanfii fudhachuu kan dabalatudha . 
 Oo’a qabeeyyii ta’uuf wantoonni kun lamaan barbaachisaadha . 
 Caaffata Qulqullaa’oo keessatti , yeroo baay’ee oo’i nama rakkateef waan gaarii gochuu argisiisa . 
 Haata’u malee , firdii wajjin haala wal qabateen oo’a argisiisuun kan danda’amu akkamitti ? 
 Oo’a argisiisuun namoota wanta sirrii hin taane hojjetan adabuurraa duubatti jechuufaa kan dabalatudhaa ? 
 Namoota Cubbuu Hojjetaniif Oo’uu 
 8 , 9 . 
 Daawit Baat - Sheebaa wajjin cubbuu erga hojjetee booda oo’i isaaf godhame maal kan dabalatu ture ? 
 Naataan raajichi , ejja Daawit Mootiin Israa’el durii Baat - Sheebaa wajjin raawwate ilaalchisee erga isa haasofsiisee booda wanta ta’e hubadhaa . 
 Daawit waan hojjetetti gaabbee akkas jechuudhaan kadhate : “ Yaa Waaqayyo , akka gaarummaa keetti araara anatti argisiisi ! 
 Akka oo’a kee isa guddaatti irra - daddarbaa koo haxaa’ii balleessi ! 
 Yakka koo raawwadhuu ana irraa dhiqi , cubbuu koottiis ana qulleessi ! 
 Anoo irra - daddarbaa koo beeka , cubbuun koos gaafa hundumaa ija koo dura jira ; ani si yakkeera , si’uma duwwaan yakkes , wanta ija kee duratti hamaa ta’es hojjedheera . ” — Faarfannaa 51 : 1 - 4 . 
 Daawit baay’ee ofitti gaddee ture . 
 Yihowaanis cubbuusaa isaaf dhiisuudhaan , isaafi Baat - Sheebaarratti utuu hin faradin hafeera . 
 Akka Seera Museetti , Daawitis ta’e Baat - Sheebaan ajjeefamuu qabu turan . 
 ( Keessa Deebii 22 : 22 ) Rakkina cubbuusaaniitiin itti dhufe jalaa ba’uu baatanis , lubbuunsaanii ooleera . 
 ( 2 Saamu’el 12 : 13 ) Oo’i Waaqayyoo , balleessaa namaa dhiisuus kan dabalatudha . 
 Ta’uyyuu , adaba barbaachisaa ta’e kennuurraa duubatti hin jedhu . 
 Yihowaan yommuu faradu oo’a qabeessa ta’uyyuu , oo’asaatti karaa sirrii hin taaneen fayyadamuu kan hin qabne maaliifi ? 
 “ Cubbuun , karaa nama tokkoo biyya lafaatti ” waan galeefi “ beenyaan nama cubbuu hojjetuu du’a ” waan ta’eef , ilmaan namootaa hundi du’uun isaaniif ta’a . 
 Yihowaan yeroo firdii nuu kennu oo’a qabeessa ta’uusaatiif baay’ee galateeffachuu hin qabnuu ? 
 Haata’u malee , oo’a Yihowaatti karaa sirrii hin taaneen akka hin fayyadamne ofeeggachuu qabna . 
 Keessa Deebii 32 : 4 , “ Karaan [ Yihowaa ] hundinuus qajeelaadha ” jedha . 
 Yihowaan oo’a argisiisuuf jecha ulaagaa qajeelummaadhaaf baase hin dhiisu . 
 Yihowaan cubbuu Daawit Baat - Sheebaa wajjin hojjete ilaalchisee firdii yeroo kennu , qajeelinaaf ilaalcha sirrii qabaachuusaa kan argisiise akkamitti ? 
 Daawitiifi Baat - Sheebaan ajjeefamuunsaanii akka hafu murteessuu dura , cubbuunsaanii dhiifamuufii qaba ture . 
 Abbootiin firdii Israa’el keessa turan cubbuusaanii isaaniif dhiisuuf mirga hin qaban turan . 
 Dhimma kanarratti murtoo gochuuf utuu isaanii heyyamameera ta’ee , du’a isaanitti faraduudhaan ala wanti godhan hin jiru ture . 
 Kun waan Seerichi ajajudha . 
 Haata’u malee , Yihowaan waadaa Daawitii wajjin galee tureen kan ka’e , sababii itti dhiifama isaaf godhu barbaade . 
 ( 2 Saamu’el 7 : 12 - 16 ) Kanaafuu , Yihowaan “ abbaan firdii guutummaa biyya lafaa , ” ‘ inni garaa namaa qoree ilaalu , ’ dhimma kana ilaalchisee ofumasaatiif firdii kennuu filate . 
 ( Uumama 18 : 25 ; 1 Seenaa 29 : 17 ) Waaqayyo garaa Daawit sirriitti beekuu , dhugumaan qalbii geddarachuusaa hubachuufi dhiifama isaaf gochuu danda’eera . 
 12 , 13 . 
 Ilmaan namootaa oo’a Yihowaarraa faayidaa argachuu kan danda’an akkamitti ? 
 Oo’i Yihowaan cubbuu dhaalleen kan ka’e adabamuurraa akka oollu gochuudhaan nutti argisiisu , firdiisaa isa qajeelaa wajjin kan walsimudha . 
 Yihowaan , utuu firdiin hin jal’atin dhiifamni cubbuu akka argamu gochuuf jecha Ilmisaa Yesus Kiristos aarsaa furii ta’ee akka dhihaatu godheera ; kunis oo’a hundarra caaludha . 
 Oo’a Waaqayyoo , isa cubbuu dhaalleen adabamuu nu oolchuu danda’urraa faayidaa argachuuf “ Ilma Waaqayyootti amanu [ u ] ” qabna . — Yohannis 3 : 16 , 36 . 
 Oo’i Yihowaa firdiisaa isa qajeelaa kan hin cabsine ta’uyyuu , hamma tokko dhiibbaa isarratti geessisaa laata ? 
 Oo’i , qajeelina Yihowaa laaffisuudhaan faayidaa inni qabu ni hir’isaa ? 
 Matumaa , hin hir’isu . 
 Waaqa Oo’a Qabeessaafi Firdiinsaa Qajeelaa Ta’e 
 Oo’i Waaqayyoo qajeelina firdiisaa ni hir’isaa ? 
 Ibsi . 
 Yihowaan karaa Hose’aa raajichaa Israa’elootaan , “ Ani yeroo hundumaaf kan koo sin godhadha ; qajeelina , dhugaa , jaalala , oo’as argisiisuudhaan kan koo sin godhadha ” jedhee ture . 
 ( Hose’aa 2 : 21 ) Jechoonni kun akka ibsanitti , Yihowaan oo’a kan argisiisu qajeelina dabalatee amalawwansaa kaanii wajjin haala walsimuunidha . 
 Yihowaan ani “ Waaqayyo isa oo’a - qabeessaafi araara qabeessa ; . . . yakka irra - daddarbaa , cubbuus namaaf nan dhiisa ; haa ta’u iyyuu malee , isa yakkaa utuun hin adabin hin dhiisu ” jedheera . 
 ( Ba’uu 34 : 6 , 7 ) Inni Waaqa oo’a qabeessaafi firdii qajeelaati . 
 Macaafni Qulqulluun , “ Inni kattaa jabaa dha , wanti inni godhus mudaa hin qabu , karaan isaa hundinuus qajeelaa dha ” jechuudhaan waa’eesaa dubbata . 
 ( Keessa Deebii 32 : 4 ) Firdiin Waaqayyoo akkuma oo’asaa mudaa kan hin qabnedha . 
 Inni tokko isa tokkorra hin caalu ykn inni tokko faayidaa inni kaan qabu hin hir’isu . 
 Kanaa mannaa , amalawwan kun lamaanuu guutummaatti walsimu . 
 15 , 16 . ( a ) Firdiin Waaqayyoo kan nama dhiphisu akka hin taane kan argisiisu maalidha ? 
 ( b ) Yihowaan biyya lafaa hamaa kanarratti yeroo faradu , waaqeffattoonnisaa waa’ee maalii mirkanaa’oo ta’uu danda’u ? 
 Firdiin Yihowaa kan nama dhiphisu miti . 
 Firdii qajeelaan yeroo baay’ee seeraa wajjin kan wal qabatedha ; faraduunimmoo namoota balleessaa hojjetaniif adaba isaaniif ta’u kennuu gaafata . 
 Firdiin Waaqayyoo garuu , namoota isaaniif ta’uuf fayyina argamsiisuus ni danda’a . 
 Fakkeenyaaf , namoonni hamoon magaalaa Sodomiifi Gomoraa keessa turan yeroo balleeffaman , abbaa amantaa kan ta’e Loxiifi intaloonnisaa lama oolaniiru . — Uumama 19 : 12 - 26 . 
 Yihowaan biyya lafaa hamaa amma jiru kanarratti ennaa faradu , waaqeffattoonni dhugaa “ tuuta sonaan baay’ee ” ta’aniifi “ uffata isaanii dhiiga hoolichaatiin miiccatanii addeeffatan , ” badiisa sanarraa akka oolan mirkanaa’oo ta’uu dandeenya . 
 “ Rakkina guddaa keessaa ba’anii dhuf [ u ] ” kan jedhames kanaafi . — Mul’ata 7 : 9 - 14 . 
 Oo’a Qabeeyyii Ta’uu Kan Qabnu Maaliifi ? 
 Sababii guddaan oo’a qabeeyyii akka taanu godhu maalidha ? 
 Fakkeenyi Yihowaaniifi Yesus Kiristos argisiisan , oo’i dhugaan kan akkamii akka ta’e sirriitti nu barsiia . 
 Fakkeenyi 19 : 17 oo’a qabaachuu kan qabnu maaliif akka ta’e yeroo ibsu , “ Namni hiyyeessaaf garaa laafu akka waan Waaqayyoof liqeessuu ti ; Waaqayyos gatii isaa isaaf in deebisa ” jedha . 
 Yihowaan , walitti dhufeenya warra kaanii wajjin qabnuun oo’a qabaachuudhaan fakkeenyasaafi fakkeenya Ilmasaa yeroo hordofnu ni gammada . 
 Oo’a qabaachuun keenya warri kaanis oo’a qabeeyyii akka ta’an isaan jajjabeessa . — Luqaas 6 : 38 . 
 Oo’a qabeeyyii ta’uuf carraaquu kan qabnu maaliifi ? 
 Oo’i , bu’aa amalawwan gaarii hedduuti . 
 Araara qabeeyyii ta’uu , jaalala , arjummaafi gaarummaa dabalata . 
 Namaaf gadduun , namootaaf oo’a qabaachuu keenya hojiidhaan akka argisiisnu nu kakaasa . 
 Waaqayyo oo’a qabaachuunsaa firdii akka jal’isu kan isa hin goone ta’uyyuu , aariitti suuta jedhaa , akkasumas namoonni cubbuu hojjetan qalbii akka geddaratan yeroo ga’aa isaanii kennuudhaan obsa kan argisiisudha . 
 Kanaafuu oo’i , obsaa wajjin kan wal qabatedha . 
 Oo’i , amalawwan ija hojii hafuura qulqulluu ta’an addaddaa dabalatee amalawwan gaarii waan of keessaa qabuuf , gochi akkasii amalawwan kana horachuuf carraa nuu bana . 
 Oo’a qabeeyyii ta’uuf carraaquun keenya baay’ee barbaachisaadha ! 
 “ Warri Namaaf Oo’an Haa Gammadan ” 
 19 , 20 . 
 Oo’i firdiirratti kan mo’u akkamitti ? 
 Yaaqoob , yeroo hundumaa oo’a qabeeyyii ta’uu kan qabnu maaliif akka ta’e ennaa ibsu , ‘ Oo’i firdiirratti in mo’a ’ jedhee ture . 
 Yaaqoob dubbachaa kan ture , waa’ee oo’a namni Yihowaa waaqeffatu tokko warra kaanitti argisiisuu qabuuti . 
 Yeroo namni tokko “ waan godhe sababii isaa wajjin Waaqayyotti himuuf ” jedhutti , Yihowaan namichi sun warra kaaniif oo’a argisiisaa kan ture ta’uusaa xiyyeeffannaa keessa galchuudhaan , aarsaa furii Ilmasaarratti hundaa’ee dhiifama isaaf waan godhuuf , oo’i firdiirratti ni mo’a . 
 Daawit Baat - Sheebaa wajjin cubbuu yeroo hojjetetti dhiifamni kan godhameef , innis oo’a qabeessa waan tureef akka ta’e beekamaadha . 
 ( 1 Saamu’el 24 : 4 - 7 ) Karaa gara biraatiin garuu , “ nama oo’a hin qabnetti oo’a malee firdiin itti in faradama . ” 
 Namoonni ‘ oo’a hin qabne , ’ warra ‘ duuni isaaniif ta’u ’ keessatti maqaansaanii akka galmeeffame homaa hin shakkisiisu ! — Roomaa 1 : 31 , 32 . 
 Yesus lallabasaa isa Gaara Gubbaarratti , “ Warri namaaf oo’an haa gammadan , isaan oo’a in argatu ” jedhee ture . 
 Jechoonni kun , namoonni oo’a Waaqayyoo barbaadan oo’a qabeeyyii ta’uun akka isaan barbaachisu akka gaariitti ibsu . 
 Matadureen ittaanu , guyyaa guyyaadhaan oo’a argisiisuu kan dandeenyu akkamitti akka ta’e ibsa . 
 Maal Baratte ? 
 • Oo’i maalidha ? 
 • Oo’i karaawwan kamiin argisiifama ? 
 • Yihowaan Waaqa oo’a qabeessaafi qajeelaa kan ta’e karaawwan kamiini ? 
 • Oo’a qabeeyyii ta’uu kan qabnu maaliifi ? 
 Oo’a Argisiisuu Kan Dandeenyu Akkamitti ? 
 “ Kottaa nama hundumaaf , addumaan immoo warra amantii keessa jiraniif , gaarii in hojjenna ! ” — GALAATIYAA 6 : 10 . 
 1 , 2 . 
 Namicha Samaariyaa oo’a qabeessa ta’e ilaalchisee fakkeenyi dubbatame , oo’a ilaalchisee maal nu barsiisa ? 
 BARSIISAAN Seeraa tokko Yesusii wajjin utuu haasa’uu , “ Nama isa kam ” jaallachuun qaba ? 
 jedhee gaafate . 
 Yesus fakkeenya armaan gadii dubbachuudhaan deebii kenneef : “ Namni tokko Yerusaalemii gara Yerikootti utuu gad bu’uu , warra saamtuu afaan bu’e ; uffata isaas isa irraa baafatanii , erga reebanii isa butuchanii , du’aa fi jireenya gidduutti isa dhiisanii adeeman . 
 Lubni tokko karaa sana utuu darbuu , namicha yommuu lafatti arge irraa goree darbe . 
 Akkasumas namni gosa Lewwii tokko , iddoo sana dhufee yommuu isa arge , irraa goree darbe . 
 Namni Samaariyaa tokko garuu , utuu karaa adeemuu achi ga’ee , yommuu isa arge in oo’eef . 
 Itti dhi’aatees , madaa isaa dibataan mucuceessee , daadhii wayniis itti naqee erga hidheefii , horii ofii isaatii yaabee adeemaa ture irra teessisee , mana buufata keessummaatti isa geesse ; achittis isa gargaare . 
 Borumtaas meetii lama fuudhee , isa buufata keessummaa sana eegutti kennee , ‘ Hadaraa ittiin wal’aani ; kana irra caalaa yoo baaftes , yommuun deebi’u siifan kenna ’ ittiin jedhe . ” 
 Ittaansuudhaanis Yesus akkas jedhee isa gaafate : “ Egaa jarreen sadan kana keessaa , isa kamtu namicha warra saamtuu afaan bu’e kana akka ofii isaatiitti ilaale sitti fakkaata ? ” 
 Namichis : “ Isa oo’eef ” jedhee deebise . — Luqaas 10 : 25 , 29 - 37a . 
 Kunuunsi namichi Samaariyaa namicha miidhameef godhe oo’i dhugaan kan akkamii akka ta’e sirriitti kan argisiisudha . 
 Gadda ykn gara laafinaan kaka’ee nama miidhaan irra ga’e sana gargaareera . 
 Namichi rakkinni irra ga’e sun nama Samaariyaa sanaaf alagaadha . 
 Lammiin , amantiin ykn aadaa garaa garaa qabaachuun oo’a akka hin argisiisneef gufuu ta’uu hin qabu . 
 Yesus namicha Samaariyaa oo’a qabeessa ta’e ilaalchisee fakkeenya erga kennee booda , namicha isa dhaggeeffachaa tureen , “ Atis dhaqii , akkasuma godhi ! ” 
 jedhee gorse . 
 Nuyis gorsa kana fudhachuudhaan warra kaaniif oo’a argisiisuuf carraaquu dandeenya . 
 Kana gochuu kan dandeenyu garuu akkamitti ? 
 Guyyaa guyyaadhaan oo’a argisiisuu kan dandeenyu karaawwan kamiini ? 
 ‘ Obboleessi Tokko Bututtuu Kan Uffatu Yoo Ta’e ’ 
 3 , 4 . 
 Keessumaa gumii Kiristiyaanaa keessatti oo’a argisiisuuf yaaduu kan qabnu maaliifi ? 
 Phaawulos ergamaan akkas jedheera : “ Egaa akkuma fucha argannetti , kottaa nama hundumaaf , addumaan immoo warra amantii keessa jiraniif , gaarii in hojjenna ! ” 
 Kanaafuu , dura karaa itti namoota amantii keessa jiraniif caalaatti oo’a argisiisnu haa yaannu . 
 Yaaqoob , Kiristiyaanonni dhugaa oo’a qabeeyyii akka ta’an yeroo gorsu , “ Nama oo’a hin qabnetti , oo’a malee firdiin itti in faradama ” jechuudhaan barreesseera . 
 Yaanni naannoo jechoota geggeessaa hafuura qulqulluutiin barreeffaman kanaatti argamu , karaawwan oo’a itti argisiisuu dandeenyu tokko tokko nutti hima . 
 Fakkeenyaaf Yaaqoob 1 : 27⁠rratti yaada akkas jedhu dubbisna : “ Waaqayyoon sodaachuun inni Waaqayyo keenyaa fi abbaa keenya duratti qullaa’ee fi xurii hin qabne garuu , ijoollota abbaa fi haadha hin qabne , dubartoota abbaan manaa irraa du’es rakkina isaanii ilaalanii gargaaruu dha ; xuraa’ummaa biyya lafaa irraas of eeggachuu dha . ” 
 Yaaqoob 2 : 15 , 16 akkas jedha : “ Fakkeenyaaf obboleessi tokko obboleettiin tokkos bututtuu in uffatu akkasumas guyyaa guyyaatti nyaata ga’u hin argatan ta’a ; isin keessaa tokko immoo , waan namummaa isaaniif barbaachisu utuu hin kenniniif , ‘ Nagaadhaan dhaqaa , isinitti haa ho’u , quufaas ! ’ 
 yoo ittiin jedhe , bu’aa maalii qabaaf ree ? ” 
 5 , 6 . 
 Walitti dhufeenya miseensota gumii keenyaa wajjin qabnuun , oo’a argisiisuu kan dandeenyu akkamitti ? 
 Warra kaaniif yaaduufi namoota rakkatan gargaaruun mallattoo amantii dhugaati . 
 Amantiin keenya , namootaaf yaaduu keenya waan gaarii akka isaaniif hawwinu afaaniin dubbachuudhaan qofa akka argisiisnu nu hin jajjabeessu . 
 Kanaa mannaa , namootaaf garaa laafuun keenya warra rakkatan gargaaruuf tarkaanfii akka fudhannu nu kakaasa . 
 Eeyyee , karaawwan oo’a itti argisiisnu keessaa tokko tokko , nama dhukkubsateef nyaata qopheessuu , warra dullooman mana keessatti hojiidhaan gargaaruu , yeroo barbaachisaa ta’utti gara walga’iiwwan Kiristiyaanaatti geessuu , akkasumas haala sassatarraa walaba ta’een namoota gargaarsi godhamuufii qabuuf waan tokko gochuudha . — Keessa Deebii 15 : 7 - 10 . 
 Miseensota gumii Kiristiyaanaa guddachaa jiru wantoota qaamaaf barbaachisaniin gargaaruun barbaachisaa ta’uyyuu , karaa hafuuraa isaan gargaaruun caalaatti barbaachisa . 
 ‘ Warra garaansaanii sodaate [ dhiphate ] akka toosifnu ’ ykn jajjabeessinuufi ‘ warra dadhabaniif akka yaannu ’ gorfamneerra . 
 “ Dubartoonni dullooman ” “ waan gaarii ta’e [ akka ] barsiisan ” gorfamaniiru . 
 Kiristiyaanota ilaaltota olaanaa ta’an ilaalchisee Macaafni Qulqulluun akkas jedha : “ Tokkon tokkon isaanii akka iddoo qilleensa jabaa jalaa itti baqatanii , akka da’oo bubbee jalaa itti baqatanii . . . in ta’u . ” — Isaayaas 32 : 2 . 
 Oo’a argisiisuu ilaalchisee obboloota Sooriyaa Anxokiyaa turanirraa maal baranna ? 
 Gumiiwwan jaarraa jalqabaa , dubartoota abbaan manaa irraa du’eef , ijoollee abbaafi haadha hin qabneef , akkasumas namoota gumii gargaarsiifi jajjabinni isaan barbaachisuuf kunuunsa godhu turan ; kana malees , yeroo tokko tokko buusii walitti qabuudhaan amantoota bakka biraa jiraniif ni ergu turan . 
 Fakkeenyaaf , Agaabos raajichi “ lafa hundumaa irratti beelli jabaan akka bu’u ” raajii yeroo dubbatetti , bartoonni Sooriyaa Anxokiyaa turan “ adduma addaan hamma danda’an obboloota warra Yihudaa jiraatan gargaaruudhaaf ofitti muran . ” 
 Kunis “ harka Baarnaabaasii fi Saa’olitti ” maanguddoota achi jiranitti ergame . 
 Yeroo har’aahoo ? 
 “ Hojjetaan amanamaanii fi ogeessi ” obboloota balaawwan uumamaa akka obomboleettii , socho’a lafaa ykn lolaa bishaaniitiin miidhaman gargaaruuf , koree gargaarsaa hundeesseera . 
 Qophii kana deggaruuf yeroo , humnaafi qabeenya keenya kennuudhaan , oo’a keenya argisiisuu dandeenya . 
 “ Nama Yoo Wal Caalchiftan ” 
 Namoota wal caalchisuun oo’a akka hin argisiisne gufuu kan ta’u akkamitti ? 
 Yaaqoob , amalawwan oo’a akka hin argisiisneefi “ seera mootichaan kenname ” jechuunis jaalala akka hin raawwanne nu dhowwanirraa fagaachuu akka qabnu ennaa akeekkachiisu akkas jedheera : “ Nama yoo wal caalchiftan garuu cubbuu in hojjettu ; seerichis irradaddarbaa keessaniif yakka isinitti in mura . ” 
 Nama sooressa ykn beekamaa ta’e tokkoof looguun keenya , “ hiyyeessa rakkatee gargaarsaaf iyyuuf ” akka hin gaddine nu gochuu danda’a . 
 ( Fakkeenya 21 : 13 ) Nama wal caalchisuun oo’a akka hin argisiisneef gufuu nutti ta’a . 
 Namoota wal caalchisuu dhiisuudhaan oo’a argisiisna . 
 Namoota isaaniif ta’uuf xiyyeeffannaa adda ta’e kennuun dogoggora kan hin taane maaliifi ? 
 Namoota wal hin caalchisnu jechuun nama tokkoof ilaalcha adda ta’e hin qabaannu jechuudhaa ? 
 Tasumaa akkas jechuu miti . 
 Phaawulos ergamaan , hidhatasaa kan ta’e Ephafrodixosiin ilaalchisee Kiristiyaanota Filiphisiiyusiif , “ Namoota akkasiifis ulfina kennaa ! ” 
 jechuudhaan barreesseera . 
 Maaliif ? 
 Sababiisaa akkas jechuudhaan ibseera : “ Inni sababii hojii Kristosiif du’atti dhi’aate , isa isin anaaf akka hojjetuuf ergitan raawwachuufis jireenya isaa fittee irraan ga’e . ” 
 Ephafrodixos tajaajilasaa amanamummaadhaan waan raawwateef xiyyeeffannaan addaa kennamuufii qaba ture . 
 Kana malees , 1 Ximotewos 5 : 17⁠rratti akkas kan jedhu dubbisna : “ Maanguddoonni warri ba’eessa godhanii hojii waldaa geggeessan , addumaan immoo warri lallabaa fi barsiisatti dadhabanii hojjetan , gatii dadhabbii isaanii dachaa lama ulfinaan argachuun isaaniif in ta’a . ” 
 Namni karaa hafuuraa haala gaarii qabu galateeffamuu qaba . 
 Waan akkasiitiif nama galateeffachuun wal caalchisuu miti . 
 “ Ogummaan Waaqa Irraa . . . 
 Oo’aan . . . 
 Guutuudha ” 
 Arraba keenya to’achuu kan qabnu maaliifi ? 
 Arraba ilaalchisee Yaaqoob akkas jedheera : “ Inni hamaa gabii hin qabnee dha , hadhaa du’a fiduunis guutuu dha . 
 Arrabaan maqaa Waaqayyoo gooftaa in eebbifna , isumaanis namoota fakkaattii Waaqayyootti uumaman in abaarra . 
 Afaanuma tokko keessaa eebbii fi abaarsi in ba’a . ” 
 Yaaqoob yaada kanarratti dabaluudhaan akkas jedheera : “ Garaa keessan keessatti hinaaffaa hadhaa’aa , ofittummaas yoo qabaattan garuu , akka ogummaatti ittiin of hin jajinaa ! 
 Dhugaa irrattis soba hin dubbatinaa ! 
 Ogummaan akkasii kun isa lafa irraa ti , kan yaada foonii ti , kan hafuura hamaa ti malee , waaqa irraa isa gad bu’e miti . 
 Lafa hinaaffaanii fi ofittummaan jiru , hammacamni , wanti hamaan hundinuus jira . 
 Ogummaan waaqa irraa garuu , hundumaa dura qullaa’aa dha , akkasumas naga - qabeessa , garraamii dha , of kennaa dha ; oo’aan , ija gaariidhaanis guutuu dha ; garaa hir’uun , of arguu dhabuunis keessa hin jiru . ” — Yaaqoob 3 : 8 - 10a , 14 - 17 . 
 Akkaataa arraba keenyaan fayyadamnuun oo’a argisiisuu kan dandeenyu akkamitti ? 
 Kanaafuu , akkaataan arraba keenyatti itti fayyadamnu , ogummaa ‘ oo’aan guutuu ta’e ’ qabaachuufi dhiisuu keenya argisiisa . 
 Hinaaffaa ykn ofittummaadhaan kan ka’e kan koorru , kan sobnu ykn hamii nama miidhu kan babal’isnu yoo ta’e , kun waa’ee keenya maal ibsa ? 
 Faarfannaan 94 : 4 warra of gurguddisaniin , ‘ warra hamaa godhan ’ jedhaan . 
 Arrabsoon , maqaa gaarii namni qulqulluun tokko qabu yeruma tokkotti balleessuu danda’a ! 
 ( Faarfannaa 64 : 2 - 4 ) Kana malees , ‘ namni sobaan dhugaa ba’u soba dubbachuusaatiin ’ miidhaan akkamii ga’uu akka danda’u yaadi . 
 ( Fakkeenya 14 : 5 ; 1 Mootota 21 : 7 - 13 ) Yaaqoob arraba ofiitti karaa dogoggora ta’een fayyadamuu ilaalchisee erga dubbatee booda , “ Kun akkas ta’uun irra hin jiru , obboloota ko ” jedheera . 
 Oo’a dhugaa argisiisuun , arraba keenyatti qulqullinaan , karaa naga qabeessa ta’eefi garraamummaadhaan fayyadamuu gaafata . 
 Yesus akkas jedheera : “ Ani isinittan hima , namoonni dubbii yaada malee afaan isaanii keessaa ba’e hundumaatti gaafatamanii , guyyaa firdiitti deebii deebisuuf jiru . ” 
 Akkaataa arraba keenyatti itti fayyadamnuun oo’a argisiisuun keenya baay’ee barbaachisaadha ! 
 ‘ Namootaaf Irra Daddarbaasaanii Dhiisaafii ’ 
 12 , 13 . ( a ) Fakkeenya waa’ee hojjetaa gooftaansaa liqii guddaa irraa qabu dubbatamerraa , oo’a ilaalchisee maal baranna ? 
 ( b ) Obboloota keenyaaf “ hamma si’a torbaatamii torbaatti ” dhiifama gochuu jechuun maal jechuudha ? 
 Fakkeenyi Yesus waa’ee hojjetaa gooftaansaa inni mootiin meetii 60,000,000 irraa qabuu dubbate , karaa itti oo’a argisiisuu dandeenyu kan biraa nuu ibsa . 
 Hojjetichi liqii isarra jiru kaffaluu waan hin dandeenyeef , gooftaansaa oo’a akka isatti argisiisu kadhate . 
 “ Kana irratti gooftaan isaa hojjetaa isaa sanaaf garaa laafee ” liqiisaa isaaf dhiise . 
 Haata’u malee , hojjetaan sun yeroo achii ba’u hojjetaa akka isaa meetii dhibba irraa qabu argatee , oo’a argisiisuufii dhiisee mana hidhaa isa galche . 
 Gooftichi wanta raawwatame kana yommuu dhaga’u , hojjetaa dhiifamni godhameef sana waamsisee akkas jedheen : “ Ati hojjetaa hamaa nana ! 
 Ani gatii si irra jiru sana hundumaa waan ati ana kadhatteefan siif dhiise . 
 Akkuma ani siif oo’e , atis immoo hojjetaa akka keetiitiif oo’uun siif hin ta’u turee ree ? ” 
 Achii gooftichi namoota isa dhiphisanitti dabarsee isa kenne . 
 Yesus akkas jechuudhaan fakkeenyasaa xumure : “ Isinis tokkon tokkon keessan garaa keessaniin obboleessa keessaniif yoo dhiisuu dhaabaattan , abbaan koo inni waaqa irraa akkas isin in godha . ” — Maatewos 18 : 23 - 35 . 
 Fakkeenyi armaan olitti ibsame kun , oo’a argisiisuun dhiifama namaaf gochuuf fedha qabaachuus akka dabalatu addeessa . 
 Yihowaan liqii cubbuu guddaa ta’e nuu dhiiseera . 
 Nuyis ‘ namootaaf irra - daddarbaa isaanii dhiisuufii hin qabnuuree ? ’ 
 Yesus waa’ee hojjetaa oo’a hin qabne sanaa fakkeenya kennuusaa dura , Phexros akkas jedhee isa gaafatee ture : “ Gooftaa , obboleessi koo si’a meeqa yoo na yakke dhiisuuf ? 
 Hamma si’a torbaattii ? ” 
 Yesus deebisee , “ Ani hamma si’a torbaatamii torbaatti malee , hamma si’a torbaatti siin hin jedhu ” jedheen . 
 Eeyyee , namni oo’a qabeessa ta’e “ hamma si’a torbaatamii torbaatti ” jechuunis yeroo hundumaaf dhiifama namaa gochuuf qophaa’aadha . 
 Maatewos 7 : 1 - 4⁠rratti akka ibsametti , guyyaa guyyaadhaan oo’a argisiisuu kan dandeenyu akkamitti ? 
 Yesus Lallabasaa isa Gaara Gubbaarratti , sababii oo’a argisiisuu qabnuuf kan biraa akkas jechuudhaan dubbateera : “ Waaqayyo akka isinitti hin farannetti isin namatti hin faradinaa ! 
 Firdiidhuma isin namatti faraddaniin isinittis in faradama ; . . . 
 Maaliif huuba ija obboleessa kee keessa jiru ilaalta ? 
 Utubaa isa ija kee keessa jiru hin hubattuu ? 
 Yookiis attamitti obboleessa keetiin , ‘ Lakkii huuba ija kee keessaa siifan baasa ’ jetta ree ? 
 Kunoo , utubaanoo ija kee keessa jiraa ! ” 
 Kanaafuu , dogoggora warra kaanii obsaan darbuufi isaanitti faraduu ykn isaan yakkuu dhiisuudhaan , guyyuma guyyaatti oo’a argisiisuu ni dandeenya . 
 ‘ Nama Hundumaaf Gaarii Hojjedhaa ’ 
 Oo’a kan argisiisnu namoota hidhata amantii keenya ta’an qofaaf ta’uu kan hin qabne maaliifi ? 
 Kitaaba Macaafa Qulqulluu kan ta’e Yaaqoob , amantoota gidduutti oo’a argisiisuurratti kan xiyyeeffate ta’uyyuu , kana jechuun namoota gumii Kiristiyaanaa keessa jiraniif qofa oo’a argisiisuu qabna jechuu miti . 
 Faarfannaa 145 : 9 , “ Waaqayyo nama hundumaaf gaarii dha ; hojii harka isaa hundumaafis in oo’a ” jedha . 
 Nuyis ‘ fakkeenya Waaqayyoo akka fudhannuufi ’ ‘ nama hundumaaf gaarii akka hojjennu ’ gorfamneerra . 
 “ Biyya lafaa yookiis waan biyya lafaa ” kan hin jaallanne taanus , wanta namoota biyya lafaa keessa jiraniif barbaachisu gochuuf dhimma hin qabnu jechuu miti . — 1 Yohannis 2 : 15 . 
 Akkaataa warra kaaniif oo’a itti argisiisnu kan murteessan haalawwan akkamiiti ? 
 Kiristiyaanota waan taaneef , namoota ‘ yeroofi walitti dhufuun ’ miidhaa isaanirraan ga’eef ykn haala rakkisaa keessa jiran waan dandeenyu hundaan gargaaruurraa duubatti hin jennu . 
 ( Lallaba 9 : 11 , 1899 ) Gargaarsa akkamiifi hangamii gochuu akka dandeenyu kan murteessu haala keessa jirru akka ta’e beekamaadha . 
 ( Fakkeenya 3 : 27 ) Warra kaaniif wanta jireenyaaf isaan barbaachisu yeroo goonuuf , gochi gaarii fakkaatu kun dhibaa’oo akka isaan hin goone of eeggannoo gochuu barbaanna . 
 ( Fakkeenya 20 : 1 , 4 ; 2 Tasaloniiqee 3 : 10 - 12 ) Kanaaf , oo’a dhugaa argisiisuun , sababii dhugaarratti hundaa’anii namaaf gadduudhaan gargaarsa gochuudha . 
 Namoota gumii Kiristiyaanaatiin ala ta’aniif oo’a argisiisuuf karaan hundarra caalu kami ? 
 Karaan inni gaariin namoota gumii Kiristiyaanaatiin ala jiraniif oo’a qabaachuu keenya itti argisiisnu , dhugaa Macaafa Qulqulluu isaanitti himuudha . 
 Gochi kun hundumaarra caala kan jennu maaliifi ? 
 Ilmaan namootaa keessaa baay’eensaanii dukkana hafuuraa keessa waan jiraniifi . 
 Namoonni hedduun , rakkoo isaan mudate akkamitti akka hiikan kan hin beekneefi gara fuulduraatiif abdii amansiisaa kan hin qabne waan ta’aniif , “ akka hoolota tiksee hin qabneetti bututanii , gatamanii ” jiru . 
 Ergaan Dubbii Waaqayyoo keessa jiru rakkina isaan mudatu hiikuuf waan isaan gargaaruuf , ‘ miillasaaniitiif ibsaa ’ ta’uu danda’a . 
 Akkasumas , Macaafni Qulqulluun namoonni abdii nama gammachiisu akka qabaatan gochuudhaan kaayyoo Waaqayyo gara fuulduraatiif qabu ilaalchisee raajii waan dubbatuuf , ‘ daandiisaaniirrattis ifuu danda’a . ’ 
 ( Faarfannaa 119 : 105 ) Ergaa dhugaa dinqisiisaa ta’e kana warra isaan barbaachisutti himuun mirga guddaa mitii ? 
 “ Rakkinni guddaan ” waan dhihaateef , yeroon ammaa kun yeroo hojii lallabaa Mootummichaafi bartoota gochuurratti hinaaffaadhaan itti hirmaannudha . 
 Oo’i hamma kanaa barbaachisaa ta’e hin jiru . 
 “ Qodicha Keessa Isa Jiru Hiyyeessaaf Kennaa ” 
 18 , 19 . 
 Caalaatti oo’a argisiisuu kan qabnu maaliifi ? 
 Yesus , “ Qodicha keessa isa jiru hiyyeessaaf kennaa ” jedhee ture . 
 Gochi gaariin tokko oo’a dhugaa ta’uuf , qodicha keessaa jechuunis jaalalaafi fedhiidhaan kakaanee garaadhaa kan goonu ta’uu qaba . 
 Addunyaa hamminniifi ofittummaan keessa guute , akkasumas namoota dhiphataniifi rakkataniif dantaa dhabuun itti barame kana keessatti , oo’a akkasii argachuun baay’ee kan nama jajjabeessudha . 
 Egaa , caalaatti oo’a argisiisuuf carraaqqii haa goonu . 
 Caalaatti oo’a qabeeyyii yommuu taanu , caalaatti Waaqa keenya fakkaanna . 
 Kana gochuun keenya , jireenya kaayyoo qabuufi gammachiisaa ta’e jiraachuuf nu gargaara . — Maatewos 5 : 7 . 
 Maal Baratte ? 
 • Keessumaa namoota hidhata amantii keenya ta’aniif oo’a argisiisuun barbaachisaa kan ta’e maaliifi ? 
 • Gumii Kiristiyaanaa keessatti oo’a argisiisuu kan dandeenyu akkamitti ? 
 • Namoota gumiidhaan ala jiraniif gaarii hojjechuu kan dandeenyu akkamitti ? 
