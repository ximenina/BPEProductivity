 Izao no Fotoana Handraisana Fanapahan - kevitra Hentitra 
 “ Mandra - pahoviana no hiroa saina hianareo ? ” — 1 MPANJAKA 18 : 21 . 
 Inona no mampiavaka ny fotoana iainantsika ? 
 MINO ve ianao fa i Jehovah irery no tena Andriamanitra ? 
 Inoanao koa ve fa ‘ andro faran’ny ’ tontolo ratsin’i Satana izao , araka ny faminanian’ny Baiboly ? 
 Azo antoka àry fa ekenao hoe izao indrindra no fotoana tokony handraisana fanapahan - kevitra hentitra . 
 Ain’olona maro be mantsy no tandindomin - doza , ary mbola tsy nisy toy izany hatramin’izay . 
 Inona no nitranga tany amin’ny fanjakan’ny foko folon’ny Israely , tamin’ny fotoana nanjakan’i Ahaba ? 
 Nila nandray fanapahan - kevitra tena lehibe ny firenen’ny Israely , tamin’ireo taona 900 T.K . 
 Iza no hotompoiny ? 
 Nampiroborobo ny fivavahana tamin’i Bala tany amin’ny fanjakan’ny foko folon’ny Israely i Ahaba Mpanjaka , rehefa nampirisihin’i Jezebela , ilay vadiny mpanompo sampy . 
 Andriamanitry ny fahavokarana i Bala , ary noheverina fa avy aminy ny orana sy ny vokatra be . 
 Maro angamba ny mpivavaka tamin’i Bala niankohoka teo anoloan’ny sarivongany , na nanao fihetsika tamin’ny tanana ho fanorohana azy io . 
 Nanao firaisana tamin’ny mpivaro - tenan’ny tempoly izy ireo , mba hitahian’i Bala ny voliny sy ny biby fiompiny . 
 Fanaon’izy ireo koa ny nitetika ny tenany mba hivoahan’ny ra . — 1 Mpanjaka 18 : 28 . 
 Inona no nitranga tamin’ny vahoakan’Andriamanitra , noho ny fisian’ny fivavahana tamin’i Bala ? 
 Israelita 7 000 teo ho eo ihany , no tsy nety nanaraka an’ilay fivavahana nanjakan’ny fanompoan - tsampy sy fitondran - tena maloto ary herisetra . 
 Nenjehina izy ireo rehefa tsy nety nivadika tamin’ny fifanekeny tamin’i Jehovah Andriamanitra . 
 Maro , ohatra , ny mpaminanin’i Jehovah novonoin’i Jezebela Vadi - mpanjaka . 
 Latsaka an - katerena ny Israelita , ka maro taminy no nanao karazana fivavahana iraisam - pinoana , mba hampifaliana an’i Jehovah sy Bala . 
 Nivadi - pinoana anefa ny Israelita iray , raha nandao an’i Jehovah ka nanompo andriamani - diso . 
 Nampanantena i Jehovah fa hitahy ny Israelita , raha tia azy sy nankatò ny didiny izy ireo . 
 Nampitandrina kosa izy , fa hofongorany izy ireo raha nanompo andriamani - kafa , satria Andriamanitra “ saro - piaro ” izy . — Deoteronomia 5 : 6 - 10 ; 28 : 15 , 63 . 
 Inona no nolazain’i Jesosy sy ny apostoliny mialoha fa hitranga amin’ny Kristianina , ary ahoana no nahatanterahan’izany ? 
 Toy izany koa ny zava - misy eo anivon’ny Kristianisma Anarana , ankehitriny . 
 Milaza ho Kristianina ireo mpiangona , nefa tsy mifanaraka amin’izay ampianarin’ny Baiboly ny fetiny sy ny fitondran - tenany ary ny zavatra inoany . 
 Manahaka an’i Jezebela ny mpitondra fivavahana , ka loha laharana amin’ny fanenjehana ny Vavolombelon’i Jehovah . 
 Efa hatry ny ela koa izy ireo no nanohana ady , ka nanjary tompon’andraikitra tamin’ny fahafatesan’ireo mpiangona an - tapitrisany . 
 Milaza ny Baiboly fa mijangajanga ny fivavahana manohana fitondram - panjakana toy izany . 
 Vao mainka leferin’ny Kristianisma Anarana koa ny fitondran - tena maloto , na dia ny mpitondra fivavahana aza no manao izany . 
 Efa niresaka mialoha an’io fivadiham - pinoana lehibe io , i Jesosy Kristy sy ny apostoliny . 
 Inona no hiafaran’ireo olona arivo tapitrisa mahery anisan’ny Kristianisma Anarana ? 
 Inona kosa no andraikitry ny tena mpivavaka amin’i Jehovah amin’izy ireny sy ireo olon - kafa voafitaky ny fivavahan - diso ? 
 Hahita ny valin’izany isika , rehefa mandinika ilay zava - niseho tena nanaitra , izay niafara tamin’ny ‘ fandravana an’i Bala tsy ho amin’ny Israely . ’ — 2 Mpanjaka 10 : 28 . 
 Tian’Andriamanitra ilay vahoakany nania 
 Ahoana no nampisehoan’i Jehovah fa tia sy niahy ny vahoakany nania izy ? 
 Tsy mahafinaritra an’i Jehovah Andriamanitra ny manasazy an’ireo mivadika aminy . 
 Ray be fitiavana izy , ka tiany hibebaka sy hiverina aminy ny ratsy fanahy . 
 Izany no nandefasany mpaminany maro tamin’ny andron’i Ahaba sy Jezebela , mba hampitandrina ny vahoakany ny amin’ny vokatry ny fivavahana tamin’i Bala . 
 Anisan’ireny mpaminany ireny i Elia . 
 Nasainy novorin’i Ahaba Mpanjaka tany an - tendrombohitra Karmela ny Israelita sy ny mpaminanin’i Bala , taorian’ilay hain - tany nambara mialoha . — 1 Mpanjaka 18 : 1 , 19 . 
 6 , 7 . a ) Ahoana no nampihariharian’i Elia ny antony nahatonga ny Israely hivadi - pinoana ? 
 b ) Inona no nataon’ny mpaminanin’i Bala ? 
 d ) Inona no nataon’i Elia ? 
 Vory lanona ny rehetra , teo amin’ilay toerana nisy ny alitaran’i Jehovah . 
 ‘ Efa noravana ’ izy io , angamba mba hampifaliana an’i Jezebela . 
 Tsy nahazo antoka anefa ireo Israelita nanatrika teo hoe i Jehovah sa i Bala , no tena hahavita handrotsaka ny orana nilainy . 
 Mpaminany 450 no nisolo tena an’i Bala , fa i Elia irery no nisolo tena an’i Jehovah . 
 Nahariharin’i Elia ny fototry ny zava - manahirana azy ireo . 
 Hoy izy : “ Mandra - pahoviana no hiroa saina hianareo ? ” 
 Niteny nivantana kokoa izy avy eo hoe : “ Raha Jehovah no Andriamanitra , manaraha Azy ; fa raha Bala kosa , dia manaraha azy . ” 
 Notaomin’i Elia hanao fitsapana hamantarana izay tena Andriamanitra ireo Israelita niroa saina ireo , mba hampirisihana azy ireo hanompo an’i Jehovah irery ihany . 
 Omby roa no hatao fanatitra , ka ny iray ho an’i Jehovah ary ny iray ho an’i Bala . 
 Izay mandevona amin’ny afo ny fanatitra nomena azy no tena Andriamanitra . 
 Vonona ny fanatitry ny mpaminanin’i Bala . 
 Nangataka nandritra ny ora maro izy ireo hoe : “ Ry Bala ô , henoy izahay ! ” 
 Rehefa nanomboka naneso azy ireo i Elia , dia nitetika ny tenany izy ireo mandra - pivoakan’ny ra . 
 Niantso mafy araka izay tratrany koa izy ireo , nefa tsy nisy namaly . — 1 Mpanjaka 18 : 21 , 26 - 29 . 
 Tonga ny anjaran’i Elia . 
 Namboariny aloha ilay alitaran’i Jehovah , ary napetrany teo amboniny ilay vantotr’omby efa voarasa . 
 Nasainy nararaka teo ambonin’ilay fanatitra ny rano efatra siny . 
 Intelo no nanaovana izany , mandra - pahafenon’ilay hady kely nanodidina ny alitara . 
 Nivavaka toy izao i Elia avy eo : “ Jehovah ô , Andriamanitr’i Abrahama sy Isaka ary Isiraely , aoka ho fantatra anio fa Hianao no Andriamanitra amin’ny Isiraely , ary izaho no mpanomponao , ary araka ny teninao no efa nanaovako izao zavatra izao . 
 Mihainoa ahy , mihainoa ahy , Jehovah ô , mba hahafantaran’ireto olona ireto fa Hianao Jehovah no Andriamanitra , ary Hianao no mampiverina ny fony indray . ” — 1 Mpanjaka 18 : 30 - 37 . 
 Ahoana no namalian’Andriamanitra ny vavak’i Elia , ary inona no nataon’ilay mpaminany ? 
 Namaly vavaka ilay tena Andriamanitra . 
 Nolevoniny tamin’ny afo avy tany an - danitra ilay fanatitra sy alitara . 
 Ritra koa na dia ny rano tao amin’ilay hady kely nanodidina ny alitara aza ! 
 Alao sary an - tsaina ny vokatr’izany teo amin’ny Israelita . 
 “ Niankohoka [ izy ireo ] ka nanao hoe : Jehovah , Izy no Andriamanitra ; Jehovah , Izy no Andriamanitra . ” 
 Nandray fanapahan - kevitra hentitra indray i Elia teo , ka nandidy ny Israelita hoe : “ Sambory ny mpaminanin’i Bala ; aza avela hisy afa - mandositra izy na dia iray akory aza . ” 
 Novonoina teo am - pototry ny Tendrombohitra Karmela avokoa ny mpaminanin’i Bala 450 . — 1 Mpanjaka 18 : 38 - 40 . 
 Inona indray no fitsapana nihatra tamin’ny mpivavaka marina ? 
 Tamin’io andro tsy hay hadinoina io i Jehovah vao nandrotsaka orana tao amin’ilay tany , tao anatin’ny telo taona sy tapany ! 
 Mety ho azonao an - tsaina ny zavatra noresahin’ireo Israelita rehefa nody . 
 Nohamarinin’i Jehovah fa izy no tena Andriamanitra . 
 Tsy nilavo lefona anefa ny mpivavaka tamin’i Bala . 
 Mbola nanenjika ny mpanompon’i Jehovah foana i Jezebela . 
 Niharam - pitsapana indray ny tsy fivadihan’ny vahoakan’Andriamanitra . 
 Mbola hivavaka amin’i Jehovah irery ihany ve izy ireo , amin’ny andro hampiharany didim - pitsarana amin’ny mpivavaka amin’i Bala ? 
 Mandraisa fanapahan - kevitra hentitra dieny izao 
 a ) Inona no ataon’ny Kristianina voahosotra ankehitriny ? 
 b ) Inona avy no ataon’izay mankatò an’ilay didy ao amin’ny Apokalypsy 18 : 4 ? 
 Manao asa toy ny an’i Elia ny Kristianina voahosotra ankehitriny . 
 Ampitandreman’izy ireo ny olona amin’ny firenena rehetra , anisan’ny Kristianisma Anarana na tsia , fa ahitan - doza ny fanarahana fivavahan - diso . 
 Ataony am - bava sy amin’ny alalan’ny boky sy gazety izany . 
 Olona an - tapitrisany àry no nandray fanapahan - kevitra hentitra , ka niala tamin’ny fivavahan - diso . 
 Nanolo - tena ho an’i Jehovah izy ireo , ary lasa mpianatr’i Jesosy Kristy vita batisa . 
 Tena namaly ny antso maika nataon’Andriamanitra izy ireo . 
 Hoy mantsy izy momba ny fivavahan - diso : “ Mivoaha ao aminy , ry oloko , raha tsy tianareo ny hiombona ota aminy , ary raha tsy tianareo hisy hanjo anareo ny loza hanjo azy . ” — Apokalypsy 18 : 4 . 
 Mila manao inona ny olona raha te hankasitrahan’i Jehovah ? 
 Olona an - tapitrisany anefa no mbola tsy mahazo antoka izay tokony hataony , na dia liana amin’ny hafatra ara - baiboly aelin’ny Vavolombelon’i Jehovah aza . 
 Tonga mamonjy fivoriana kristianina , toy ny Sakafo Harivan’ny Tompo na fivoriambe , ny sasany amin’izy ireny indraindray . 
 Asaina handinika tsara an’izao tenin’i Elia izao ny olona toy ireny : “ Mandra - pahoviana no hiroa saina hianareo ? ” 
 Tsy tokony hangataka andro izy ireo , fa handray fanapahan - kevitra hentitra dieny izao , ary hiezaka ho tonga mpanompon’i Jehovah vita fanoloran - tena sy batisa . 
 Mety tsy ho afaka hiaina mandrakizay izy ireo raha tsy izany ! — 2 Tesalonianina 1 : 6 - 9 . 
 Inona no toe - javatra mampidi - doza misy ny Kristianina vita batisa sasany , ary inona no tokony hataon’izy ireo ? 
 Mampalahelo fa lasa mpitory tapatapaka na tsy mitory intsony , ny Kristianina vita batisa sasany . 
 Misy koa tsy mazoto intsony satria matahotra fanenjehana , manahy ny amin’izay ilainy eo amin’ny fiainana , te hanan - karena , na tsy mitady afa - tsy izay mahafinaritra ny tenany . 
 Efa nilaza i Jesosy fa ireo zavatra ireo indrindra no hampihemotra , hangeja , ary hamandrika ny sasany amin’ny mpanara - dia azy . 
 Tsy tokony “ hiroa saina ” ny olona toy izany , fa “ hafana fo sy hibebaka ” , izany hoe handray fanapahan - kevitra hentitra ka hiaina mifanaraka amin’ny fanoloran - tenany indray . — Apokalypsy 3 : 15 - 19 . 
 Ho fongotra tampoka ny fivavahan - diso 
 Lazalazao ny zava - niseho teo amin’ny Israely , tamin’ny fotoana nanosorana an’i Jeho ho mpanjaka . 
 Ilaina maika ny handraisan’ny olona fanapahan - kevitra hentitra dieny izao . 
 Izany no asehon’ilay zava - nitranga teo amin’ny Israely , 18 taona teo ho eo taorian’ny nandaminana ilay adihevitra ny amin’izay tena Andriamanitra , tany an - tendrombohitra Karmela . 
 Tonga tampoka sy tsy nampoizina ny andro nitsaran’i Jehovah ny fivavahana tamin’i Bala , nandritra ny fotoana nanompoan’i Elisa , mpandimby an’i Elia . 
 I Jorama , zanak’i Ahaba , no mpanjakan’ny Israely , ary mbola velona i Jezebela reniny . 
 Naniraka mangingina ny mpanompony i Elisa , mba hanosotra an’i Jeho mpitari - tafika ho mpanjaka . 
 Tany Ramota - gileada , tany atsinanan’i Jordana , i Jeho tamin’izay , ary nitarika ny ady nataon’ny Israely tamin’ny fahavalony . 
 I Jorama Mpanjaka kosa notsaboina tany Jezirela , teo amin’ny lemaka iray akaikin’i Megido , satria naratra tany an’ady . — 2 Mpanjaka 8 : 29 – 9 : 4 . 
 14 , 15 . 
 Inona no baiko azon’i Jeho , ary ahoana no nanatontosany izany ? 
 Nanome baiko an’i Jeho toy izao i Jehovah : “ Hamely ny tamingan’i Ahaba tomponao hianao , mba hampanodiaviko an’i Jezebela ny ran’ny mpaminany mpanompoko sy ny ran’ny mpanompon’i Jehovah rehetra . 
 Eny , ho fongotra ny taranak’i Ahaba rehetra ; . . . 
 Jezebela hohanin’ny alika ao amin’ny tany Jezirela , ka tsy hisy handevina azy . ” — 2 Mpanjaka 9 : 7 - 10 . 
 Tsy niroa saina i Jeho . 
 Tsy nitaredretra izy fa nandray ny kalesiny , ary nirimorimo nankany Jezirela . 
 Fantatry ny mpitily iray tany Jezirela ny fomba fitondran’i Jeho kalesy , ka nitatitra izany tamin’i Jorama Mpanjaka izy . 
 Nandray ny kalesiny àry i Jorama , ary lasa nitsena ny mpitari - tafiny . 
 Hoy i Jorama rehefa nifanena izy ireo : “ Fihavanana va , ry Jeho ? ” 
 Namaly i Jeho hoe : “ Aiza no hisy fihavanana , raha mbola ao ihany ny fijangajangan’i Jezebela reninao sy ny fankatovana betsaka ataony ? ” 
 Saika handositra i Jorama Mpanjaka . 
 Notifirin’i Jeho tamin’ny tsipìka anefa izy , ka voa teo amin’ny fony ary maty . — 2 Mpanjaka 9 : 20 - 24 . 
 a ) Inona no toe - javatra tsy nampoizina natrehin’ny tandapan’i Jezebela ? 
 b ) Ahoana no nahatanterahan’ny tenin’i Jehovah momba an’i Jezebela ? 
 Nirimorimo nankany an - tanàna avy hatrany i Jeho . 
 Nijery azy avy teo am - baravarankely i Jezebela be makiazy , ka sady niarahaba no nandrahona . 
 Tsy namaly azy i Jeho , fa niantso olon - kafa hanampy azy . 
 Hoy izy : “ Iza aminareo ireo no momba ahy ? 
 Iza ? ” 
 Nila nandray fanapahan - kevitra hentitra ny mpanompon’i Jezebela tamin’izay . 
 Nitsirika avy teo am - baravarankely ny tandapa roa na telo . 
 Niharam - pitsapana avy hatrany ny tsy fivadihan’izy ireo . 
 Nanome baiko i Jeho hoe : “ Azerao io vehivavy io . ” 
 Nazeran’ireo tandapa i Jezebela , ary nohitsakitsahin’ny soavaly sy ny kalesin’i Jeho teo amin’ny lalana . 
 Maty ilay mpitarika ny fivavahana tamin’i Bala , teo amin’ny Israely . 
 Mendrika izany izy . 
 Mbola tsy voalevina akory izy , dia efa lanin’ny alika ny nofony , araka ny efa nambara mialoha . — 2 Mpanjaka 9 : 30 - 37 . 
 Inona no vao mainka inoantsika fa hitranga amin’ny hoavy , rehefa dinihina ny nampiharan’i Jehovah ny didim - pitsarany tamin’i Jezebela ? 
 Ho fongotra tampoka toy izany , ilay mpivaro - tena an’ohatra atao hoe “ Babylona Lehibe . ” 
 Izy io dia manondro ny fivavahan - diso rehetra , izay anisan’ny tontolon’i Satana sy niandoha tany Babylona fahiny . 
 Rehefa ringana ny fivavahan - diso rehetra , dia haringan’i Jehovah Andriamanitra koa ny olon - drehetra anisan’ny tontolo tsy ara - pivavahan’i Satana . 
 Fanomanana an’ilay tontolo vaovao hanjakan’ny fahamarinana izany . — Apokalypsy 17 : 3 - 6 ; 19 : 19 - 21 ; 21 : 1 - 4 . 
 Inona no nanjo ny mpivavaka tamin’i Bala teo amin’ny Israely , taorian’ny nahafatesan’i Jezebela ? 
 Naringan’i Jeho Mpanjaka avy hatrany ny taranak’i Ahaba sy ireo tena mpanohana azy , taorian’ny nahafatesan’i Jezebela . 
 Mbola maro anefa ny mpivavaka tamin’i Bala tao amin’ilay tany . 
 Nandray fanapahan - kevitra hentitra momba azy ireo koa i Jeho , mba hampisehoany ny ‘ zotom - pony ho an’i Jehovah . ’ 
 Niseho ho mpivavaka tamin’i Bala i Jeho , ary nandamina fety be tao amin’ilay tempolin’i Bala , izay naorin’i Ahaba tany Samaria . 
 Tonga tao amin’ilay fety daholo ny mpivavaka tamin’i Bala rehetra teo amin’ny Israely . 
 Matin’ny miaramilan’i Jeho izy ireo , satria tsy nisy nialany tao amin’ilay tempoly intsony . 
 Mamarana an’ilay tantara toy izao ny Baiboly : “ Toy izany no nandravan’i Jeho an’i Bala tsy ho amin’ny Isiraely . ” — 2 Mpanjaka 10 : 18 - 28 . 
 Inona no fanantenana mahatalanjona ananan’ny “ vahoaka be ” anisan’ny mpanompon’i Jehovah tsy mivadika ? 
 Fongotra teo amin’ny Israely ny fivavahana tamin’i Bala . 
 Ho fongotra tampoka sy tsy hampoizina toy izany koa ny fivavahan - dison’ity tontolo ity . 
 Iza no hiandanianao amin’io andro lehibe hampiharana didim - pitsarana io ? 
 Mandraisa fanapahan - kevitra hentitra dieny izao , dia mety hahazo tombontsoa ho anisan’ilay “ vahoaka be ” ianao , ka ho tafavoaka velona amin’ny “ fahoriana lehibe . ” 
 Ho faly ianao amin’izay hitodika ny lasa , ary hidera an’Andriamanitra noho izy nitsara an’ilay “ mpivaro - tena lehibe , izay nanimba ny tany tamin’ny fijangajangany . ” 
 Hekenao sy ny mpivavaka marina rehetra koa izay voalazan’ity hira mampientam - po avy any an - danitra ity : “ Miderà an’i Jah , satria efa nanomboka nanjaka i Jehovah Andriamanitsika , ilay Hery Fara Tampony . ” — Apokalypsy 7 : 9 , 10 , 14 ; 19 : 1 , 2 , 6 . 
 Fanontaniana Hosaintsainina 
 • Ahoana no nahatonga ny Israely fahiny ho mpivavaka tamin’i Bala ? 
 • Inona ilay fivadiham - pinoana lehibe noresahin’ny Baiboly mialoha , ary ahoana no nahatanterahan’izany ? 
 • Ahoana no namongoran’i Jeho ny fivavahana tamin’i Bala ? 
 • Inona no tsy maintsy ataontsika , raha tiantsika ny ho tafavoaka velona amin’ny andro fitsaran’Andriamanitra ? 
 [ Sarintany , pejy 25 ] 
 ( Jereo ny gazety ) 
 Soko 
 Afeka 
 Helkata 
 Jokneama 
 Megido 
 Tanaka 
 Dotana 
 SAMARIA 
 En - dora 
 Sonema 
 Ofra 
 Jezirela 
 Ibleama ( Gata - rimona ) 
 Tirza 
 Beti - semesy 
 Beti - sana 
 Jabesi - gileada ? 
 Abela - mehola 
 Bet - arbela 
 Ramota - gileada 
 [ Tendrombohitra ] 
 T . 
 Karmela 
 T . 
 Tabara 
 More 
 T . 
 Gilboa 
 [ Ranomasina / Farihy ] 
 Ranomasina Mediterane 
 Ranomasin’i Galilia 
 [ Renirano ] 
 Reniranon’i Jordana 
 [ Loharano ] 
 Loharanon’i Haroda 
 [ Sary nahazoan - dalana ] 
 Based on maps copyrighted by Pictorial Archive ( Near Eastern History ) Est . and Survey of Israel 
 [ Sary , pejy 26 ] 
 Tena iankinan’ny aina ny fitoriana momba ilay Fanjakana sy ny fivoriana tsy tapaka 
 [ Sary , pejy 28 , 29 ] 
 Tsy maintsy mandray fanapahan - kevitra hentitra toa an’i Jeho , izay rehetra te ho tafavoaka velona amin’ny andron’i Jehovah 
 Mafy Orina ve ny Fatokisanao An’Andriamanitra ? 
 “ Katsaho hatrany àry aloha ny fanjakany . ” — MATIO 6 : 33 . 
 1 , 2 . 
 Inona no fiovana nataon’ny lehilahy iray , ary nahoana ? 
 NANIRY hanampy bebe kokoa ny fiangonany ny lehilahy kristianina iray . 
 Tapatapaka tamin’ny fivoriana anefa izy , noho ny asany . 
 Inona no vahaolana hitany ? 
 Nanatsotra ny fiainany izy ary niala tamin’ny asany . 
 Nahita asa namela azy hivory sy hitory izy tatỳ aoriana . 
 Kely noho ny taloha ny karamany izao , nefa mbola mahavita mamelona ny fianakaviany izy , sady afaka manampy bebe kokoa ny fiangonana . 
 Azonao ve hoe nahoana izy no nandray io fanapahan - kevitra io ? 
 Ho nanao izany ve ianao , raha ianao no teo amin’ny toerany ? 
 Nanao fiovana toy izany ny Kristianina maro , ka mendri - piderana . 
 Hita fa matoky an’izao fampanantenan’i Jesosy izao izy ireo : “ Katsaho hatrany àry aloha ny fanjakany sy ny fahamarinany , dia homena anareo koa izany rehetra izany . ” 
 Matoky izy ireo fa i Jehovah no hiaro azy sy hanome izay ilainy , fa tsy ity tontolo ity . — Ohabolana 3 : 23 , 26 . 
 Nahoana no mety hisy hisalasala raha ho vitantsika ny hanao ho loha laharana ny fikatsahana ilay Fanjakan’Andriamanitra ? 
 Sarotra ny fiainana , ka mety hisy hisalasala raha naneho fahendrena na tsia , ilay lehilahy teo . 
 Mahantra fadiranovana ny sasany ankehitriny , nefa mpanefohefo izaitsizy ny hafa . 
 Ny ankamaroan’ny olona any amin’ny tany mahantra dia hanararaotra izay hirika rehetra mety hanamaivana ny fahasahiranany , na dia kely fotsiny aza . 
 Any amin’ny tany manankarena indray , dia maro no milofo mba hihazonana ny fari - piainany , na miharatsy aza ny toe - karena , miovaova ny karazan’asa azo atao , ary mihasarotiny ny mpampiasa . 
 Sarotra tokoa ny fitadiavana , ka mety hisy hieritreritra hoe : ‘ Mbola ho vitantsika ihany ve ny hanao ho loha laharana ny fikatsahana ilay Fanjakana ? ’ 
 Mba hamaliana izany , dia diniho aloha hoe olona nanao ahoana no nomen’i Jesosy an’io torohevitra io . 
 ‘ Aza manahy intsony ’ 
 4 , 5 . 
 Inona no ohatra noresahin’i Jesosy , mba hanazavana fa hendry ny mpanompon’Andriamanitra , raha tsy manahy be loatra momba ny zavatra ilaina andavanandro ? 
 Tany Galilia i Jesosy , ary niresaka tamin’ny vahoaka be avy amin’ny faritra maro . 
 Vitsy tamin’ireo no nanankarena , raha nisy aza . 
 Toa nahantra ny ankamaroany . 
 Na izany aza , dia nampitandrina azy ireo i Jesosy mba tsy hifantoka amin’ny fitadiavam - bola , fa amin’ny fanangonana harena ara - panahy , izay sarobidy lavitra . 
 Hoy izy : “ Aza manahy ny amin’ny ainareo intsony , dia izay hohaninareo na izay hosotroinareo , na ny amin’ny vatanareo , dia izay hotafinareo . 
 Tsy mihoatra noho ny sakafo ve ny aina ary ny vatana noho ny fitafiana ? ” — Matio 6 : 25 . 
 Maro angamba no nihevitra fa sarotra arahina io teniny io . 
 Fantatr’izy ireo fa hijaly ny ankohonany , raha tsy miasa mafy izy . 
 Nampahatsiahivin’i Jesosy azy ireo anefa ny momba ny vorona . 
 Tsy maintsy mitady ny hanin - kohaniny isan’andro izy ireny , nefa miahy azy i Jehovah . 
 Nisarika ny sain’ny mpihaino azy ho amin’ny fikarakaran’i Jehovah ny voninkazodia koa i Jesosy . 
 Nilaza izy fa mihoatra noho ny hatsaran’i Solomona tamin’ny voninahiny rehetra , ny hakanton’izy ireny . 
 Koa raha ny vorona sy ny voninkazo aza ahin’i Jehovah , ho latsaka noho izany ve isika ? 
 Nambaran’i Jesosy fa ny aintsika no sarobidy noho ny sakafo amelomana azy , ary ny vatantsika mbola sarobidy noho ny akanjo ampitafiana azy . 
 Raha lany itadiavana sakafo sy fitafiana fotsiny ny herintsika , ka zara raha misy ambiny hanompoana an’i Jehovah , dia tsy hisy dikany ny fiainantsika satria tsy izany no tena antony iainan’ny olombelona . — Mpitoriteny 12 : 13 . 
 Miezaha hahay handanjalanja 
 a ) Inona no andraikitry ny Kristianina ? 
 b ) Matoky tanteraka an’iza ny Kristianina ? 
 Mazava ho azy fa tsy nampirisika ny olona mba tsy hiasa i Jesosy , ka hanantena fa hovelomin’Andriamanitra ny fianakavian’izy ireo . 
 Na ny vorona aza tsy maintsy mitady sakafo ho an’ny tenany sy ny zanany . 
 Tsy maintsy niasa àry ny Kristianina , mba hananany hanin - kohanina . 
 Tsy maintsy namelona ny ankohonany izy ireo . 
 Tsy maintsy nazoto niasa ho an’ny tompony ny Kristianina mpiasa an - trano sy andevo . 
 Nanamboatra tranolay , ohatra , no asa fiveloman’ny apostoly Paoly , matetika . 
 Tsy ny asany anefa no nantenain’ireny Kristianina ireny hahafa - pahasahiranana azy . 
 Natoky an’i Jehovah kosa izy ireo , ka nahazo fiadanan - tsaina , izay tsy nananan’ny hafa . 
 Hoy ny mpanao salamo : “ Izay matoky an’i Jehovah dia tahaka ny tendrombohitra Ziona , izay tsy mihetsika , fa mitoetra mandrakizay . ” — Salamo 125 : 1 . 
 Ahoana no mety ho fomba fihevitry ny olona , raha tsy mafy orina ny fatokisany an’i Jehovah ? 
 Mety ho hafa ny fomba fihevitry ny olona iray , raha tsy mafy orina ny fatokisany an’i Jehovah . 
 Mihevitra mantsy ny ankamaroan’ny olona fa ny vola aman - karena no tena mahafa - pahasahiranana . 
 Noho izany , dia mampirisika ny zanany izy ireo mba hanokana ny ankabetsahan’ny fotoana maha tanora azy , hanaovana fianarana ambony . 
 Manantena izy ireo fa hahazo asa be karama ny zanany amin’izay . 
 Mampalahelo fa nisy fianakaviana kristianina nandefa ny zanany hanao fianarana ambony , ka tena ratsy ny vokany . 
 Lasa tsy nifantoka tamin’ny fanompoana intsony ny zanany , fa tamin’ny fitadiavam - bola . 
 Ahoana no ataon’ny Kristianina mba hahaizana handanjalanja ? 
 Miaiky àry ny Kristianina hendry , fa tena mihatra amintsika ankehitriny koa ilay torohevitr’i Jesosy . 
 Noho izany , dia miezaka hahay handanjalanja izy ireo . 
 Marina fa mety ho voatery hiasa mandritra ny ora maro izy ireo , mba hiantsorohany ireo andraikiny voalaza ao amin’ny Baiboly . 
 Tsy avelany hahatonga azy hanadino ny fanompoana an’Andriamanitra anefa ny fitadiavam - bola , satria io fanompoana io no zava - dehibe kokoa . — Mpitoriteny 7 : 12 . 
 “ Aza manahy mihitsy ” 
 Inona no nolazain’i Jesosy mba hampaherezana an’ireo matoky tanteraka an’i Jehovah ? 
 Nananatra ny mpianany toy izao i Jesosy , tao amin’ny Toriteniny teo An - tendrombohitra : “ Aza manahy mihitsy ianareo hoe : ‘ Inona no hohaninay ? ’ 
 na ‘ Inona no hosotroinay ? ’ 
 na ‘ Inona no hotafinay ? ’ 
 Izany rehetra izany mantsy no katsahin’ny olona eo amin’izao tontolo izao fatratra . 
 Fa fantatry ny Rainareo any an - danitra fa ilainareo izany rehetra izany . ” 
 Tena mampahery izany ! 
 Vonona hanampy antsika foana i Jehovah , raha matoky azy tanteraka isika . 
 Mampieritreritra koa anefa ireo tenin’i Jesosy ireo . 
 Mampahatsiahy antsika izy ireo fa mitovy fomba fihevitra amin’ny “ olona eo amin’izao tontolo izao ” isika , raha mikatsaka “ fatratra ” vola aman - karena . 
 Tsy tena Kristianina anefa izy ireny . 
 Ahoana no nataon’i Jesosy , mba hampisehoana hoe inona no tena tian’ilay tovolahy nangataka torohevitra taminy ? 
 Nisy tovolahy mpanankarena iray nanontany an’i Jesosy izay tokony hataony , mba hahazoany ny fiainana mandrakizay . 
 Nampahatsiahivin’i Jesosy azy ny zavatra takin’ny Lalàna , izay mbola nanan - kery tamin’izany . 
 Hoy ilay tovolahy : “ Efa notandremako avokoa izany rehetra izany , ka inona no mbola tsy ampy amiko ? ” 
 Nilaza zavatra mety hoheverin’ny olona maro ho sarotra tanterahina i Jesosy avy eo . 
 Hoy izy : “ Raha te ho lavorary ianao , dia mandehana amidio ny fanananao ka omeo ny mahantra , dia hanana harena any an - danitra ianao , ary andao hanara - dia ahy . ” 
 Lasa tamin’alahelo ilay tovolahy tamin’izay , satria tsy hahafoy ny harenany mihitsy izy . 
 Na tiany toy inona aza i Jehovah , dia tiany kokoa ny fananany . 
 11 , 12 . a ) Inona no teny mampieritreritra nolazain’i Jesosy momba ny harena ? 
 b ) Nahoana ny fananana no mety hanakantsakana ny fanompoana an’i Jehovah ? 
 Nanaitra ny tenin’i Jesosy taorian’izay . 
 Hoy izy : “ Ho sarotra ny hidiran’ny mpanan - karena ao amin’ny fanjakan’ny lanitra . . . . 
 Mora kokoa ny hidiran’ny rameva ao amin’ny vodifanjaitra , noho ny hidiran’ny mpanan - karena ao amin’ny fanjakan’Andriamanitra . ” 
 Te hilaza ve izy fa tsy hisy mpanankarena handova ilay Fanjakana ? 
 Tsia , satria hoy izy avy eo : “ Hain’Andriamanitra ny zava - drehetra . ” 
 Nisy tokoa mpanankarena lasa Kristianina voahosotra , noho ny fanampian’i Jehovah . 
 Nisy antony anefa matoa i Jesosy nilaza ireo teny nanaitra ireo . 
 Fampitandremana ilay izy . 
 Mety tsy ho afaka hanompo an’i Jehovah amin’ny fony manontolo ny olona iray , raha lasa miraiki - po be amin’ny fananany , toa an’ilay tovolahy mpanankarena . 
 Mety hitranga izany , na efa mpanankarena izy , na “ tapa - kevitra ny ho tonga mpanan - karena . ” 
 Mety tsy ho ‘ tsapany ’ tsara intsony fa “ mila an’Andriamanitra ” izy , raha matoky loatra ny vola aman - karena . 
 Mety tsy hiantehitra firy aminy intsony izy . 
 Hanantena koa angamba izy fa mba hiangarana rehefa eo anivon’ny fiangonana . 
 Ary mety ho laniny hanaranam - po amin’ny harenany ny ankabetsahan’ny fotoanany , fa tsy amin’ny fanompoana an’i Jehovah . 
 Miezaha hanana toe - tsaina tsara 
 Inona no hevi - diso nananan’ny Kristianina tany Laodikia ? 
 Diso hevitra momba ny harena ny fiangonana tany Laodikia , tamin’ny taonjato voalohany . 
 Hoy i Jesosy tamin’izy ireo : “ Hoy ianao : ‘ Manankarena aho ary efa nahazo harena ka tsy mila na inona na inona intsony . ’ 
 Tsy fantatrao anefa fa ory sy mampalahelo sy mahantra sy jamba ary mitanjaka ianao . ” 
 Tsy ny harenany no nahatonga azy ireo ho nampalahelo teo amin’ny lafiny ara - panahy , fa noho izy ireo nitoky tamin’ilay izy fa tsy tamin’i Jehovah . 
 Lasa matimaty ara - panahy izy ireo vokatr’izany , ka saika ‘ naloan’ny vavan’i ’ Jesosy . — Apokalypsy 3 : 14 - 17 . 
 Nahoana no mendri - piderana ireo Kristianina hebreo ? 
 Nidera ny Kristianina hebreo kosa anefa i Paoly , satria nanana toe - tsaina tsara izy ireo rehefa nenjehina . 
 Hoy izy : “ Sady nangoraka an’ireo tany am - ponja ianareo no faly rehefa norobaina ny fanananareo , satria fantatrareo fa manana fananana tsara kokoa sy maharitra ianareo . ” 
 Tsy nahaketraka azy ireo ny famoizany ny fananany . 
 Faly foana kosa izy , satria mbola nanana an’ilay fananany sarobidy indrindra , izay “ tsara kokoa sy maharitra . ” 
 Tapa - kevitra hihazona ny fanantenana ny amin’ilay Fanjakana izy ireo , na inona na inona tsy maintsy afoiny . 
 Tsy misy hafa amin’ilay mpivarotra tao amin’ny fanoharan’i Jesosy izy ireo . 
 Nahafoy ny fananany rehetra izy io , mba hahazoana vatosoa sarobidy iray monja . 
 Tsara tokoa izany toe - tsaina izany ! 
 Ahoana no nampisehoan’ny tovovavy iray tany Liberia , fa nataony loha laharana ilay Fanjakana ? 
 Maro koa no miezaka hanana toe - tsaina tsara toy izany ankehitriny . 
 Nahazo fanasana hianatra teny amin’ny oniversite , ohatra , ny tovovavy kristianina iray tany Liberia . 
 Maro amin’ny mponina any no mihevitra fa fomba hahatafitana eo amin’ny fiainana izany . 
 Mpisava lalana , na mpitory manontolo andro , anefa izy , ary nahazo fanasana ho mpisava lalana manokana tsy maharitra . 
 Nifidy ny hanao ho loha laharana ny fikatsahana an’ilay Fanjakana izy , ka nanohy ny fanompoana manontolo andro . 
 Nankany amin’ny toerana nanendrena azy izy , ary nahazo fampianarana Baiboly 21 tao anatin’ny telo volana . 
 Ataon’io anabavy io loha laharana ny fikatsahana ilay Fanjakana , na dia misy zavatra afoiny aza amin’izany . 
 An’arivony koa no manao toa azy . 
 Nahoana izy ireo no manana izany toe - tsaina izany foana , nefa variana mangoron - karena ny manodidina azy ? 
 Misy toetra tsara maromaro niezahany hananana . 
 Andeha hodinihintsika ny sasany . 
 16 , 17 . a ) Nahoana no mila manetry tena isika , raha matoky an’i Jehovah ? 
 b ) Nahoana isika no mila matoky ny fampanantenan’Andriamanitra ? 
 Manetry tena . 
 Hoy ny Baiboly : “ Matokia an’i Jehovah amin’ny fonao rehetra , fa aza miankina amin’ny fahalalanao ; maneke Azy amin’ny alehanao rehetra , fa Izy handamina ny làlanao . 
 Aza manao anao ho hendry . ” 
 Indraindray dia mety ho tsara ny fanapahan - kevitra iray , raha araka ny hevitry ny olona eto amin’ity tontolo ity . 
 Mangataka tari - dalana amin’i Jehovah foana anefa ny Kristianina manam - pinoana . 
 Manetry tena izy , ka maka saina na torohevitra amin’i Jehovah ‘ amin’ny alehany rehetra . ’ 
 Anisan’izany ny raharaha momba ny fiangonana , fianarana , asa , fialam - boly , ary ny zavatra hafa rehetra . — Salamo 73 : 24 . 
 Matoky ny fampanantenan’i Jehovah . 
 Hoy i Paoly : “ Izay manatona [ an’Andriamanitra ] dia tsy maintsy mino fa misy izy sady mpamaly soa an’izay mitady azy fatratra . ” 
 Raha misalasala isika fa hanatanteraka ny fampanantenany i Jehovah , dia mety hihevitra isika hoe aleo ihany ho ‘ revo tanteraka amin’izao tontolo izao . ’ 
 Ho tapa - kevitra hanao ho loha laharana ny fikatsahana ilay Fanjakana kosa isika , raha matanjaka ny finoantsika . 
 Ahoana no hananana finoana matanjaka ? 
 Ilaina ny manatona an’i Jehovah , amin’ny alalan’ny vavaka matetika sy vokatry ny fo , ary ny fianarana samirery tsy tapaka . 
 Afaka mivavaka toa an’i Davida Mpanjaka isika hoe : “ Izaho matoky Anao , Jehovah ô ; hoy izaho : Andriamanitro Hianao . 
 Akory re ny haben’ny zava - tsoanao . ” — Salamo 31 : 14 , 19 . 
 18 , 19 . a ) Nahoana no mahatonga antsika hatoky kokoa an’i Jehovah ny fahazotoana manompo azy ? 
 b ) Nahoana ny Kristianina no tokony hahafoy tena ? 
 Mazoto amin’ny fanompoana . 
 Nohazavain’i Paoly fa mahatonga antsika hatoky kokoa ny fampanantenan’i Jehovah , ny fahazotoana manompo azy . 
 Hoy izy : “ Irinay ianareo tsirairay avy mba haneho fahazotoana toy izany koa , mba ho tena azonareo antoka tanteraka hatramin’ny farany ilay fanantenana . ” 
 Hanohana antsika i Jehovah , raha revo amin’ny fanompoana azy isika . 
 Isaky ny mahatsapa isika hoe ampiany , dia lasa matoky azy bebe kokoa , ka ‘ mifahatra tsara sy tsy voahozongozona . ’ 
 Lasa velombelona indray ny finoantsika , ary azontsika antoka kokoa ny fanantenantsika . — Efesianina 3 : 16 - 19 . 
 Mahafoy tena . 
 Nanana asa mety ho nahatafita azy teto amin’ity tontolo ity i Paoly , nefa nahafoy izany mba ho mpanara - dia an’i Jesosy . 
 Azo antoka fa tsara ny safidiny , na dia nijaly aza izy indraindray satria sahirana ara - pivelomana . 
 Tsy mampanantena fiainana feno haitraitra i Jehovah , ary sahirana ny mpanompony indraindray . 
 Rehefa manatsotra ny fiainantsika sy mahafoy tena anefa isika , dia manaporofo fa tena tapa - kevitra hanompo an’i Jehovah . — 1 Timoty 6 : 6 - 8 . 
 Nahoana no mila maharitra ny olona manao ny Fanjakana ho loha laharana ? 
 Maharitra . 
 Nampirisika ny Kristianina i Jakoba mpianatr’i Jesosy hoe : “ Mahareta àry , ry rahalahy , mandra - pahatongan’ny fanatrehan’ny Tompo . ” 
 Tsy mora ny maharitra na miandry , amin’izao fiainana mirotoroto lava izao . 
 Tiantsika ho vita haingana ny zava - drehetra . 
 Mampirisika antsika anefa i Paoly , mba hanahaka an’ireo “ mandova ny fampanantenana noho izy ireo nanana finoana sy faharetana . ” 
 Miandrasa an’i Jehovah . 
 Fiainana mandrakizay ao amin’ny paradisa an - tany no ampanantenainy , ary tena mendrika ny handrasana izany ! 
 a ) Inona no porofointsika , rehefa ataontsika loha laharana ilay Fanjakana ? 
 b ) Inona no hovelabelarina ao amin’ny lahatsoratra manaraka ? 
 Azo arahina tsara tokoa ny torohevitr’i Jesosy hoe : ‘ Katsaho aloha ny Fanjakana . ’ 
 Porofointsika amin’izany fa tena matoky an’i Jehovah isika . 
 Izany ihany no fomba fiaina miaro ny Kristianina . 
 Nanoro hevitra antsika koa anefa i Jesosy hoe : ‘ Katsaho hatrany aloha ny fahamarinan [ ’ Andriamanitra ] . ’ 
 Ho hitantsika ao amin’ny lahatsoratra manaraka ny antony tena ilantsika an’izany . 
 Hainao Hazavaina Ve ? 
 • Araka ny torohevitr’i Jesosy , ahoana no ahaizana mandanjalanja eo amin’ny fitadiavam - bola ? 
 • Inona no ianarantsika avy amin’ilay fanoharan’i Jesosy momba ilay rameva sy ny vodifanjaitra ? 
 • Inona avy no toetra tsara manampy antsika hanao ilay Fanjakan’Andriamanitra ho loha laharana ? 
 [ Sary , pejy 21 ] 
 Nahantra ny maro tamin’ny olona niresahan’i Jesosy 
 [ Sary , pejy 23 ] 
 Nahafoy ny zava - drehetra ilay mpivarotra tao amin’ny fanoharan’i Jesosy , mba hahazoana vatosoa sarobidy iray monja 
 [ Sary , pejy 23 ] 
 Ny harenany no tian’ilay tovolahy kokoa noho Andriamanitra 
 [ Sary , pejy 24 ] 
 Hanohana antsika i Jehovah , raha revo amin’ny fanompoana azy isika 
 Katsaho ny Fahamarinana dia ho Voaro Ianao 
 ‘ Katsaho hatrany àry aloha ny fahamarinan [ ’ Andriamanitra ] . ’ — MATIO 6 : 33 . 
 1 , 2 . 
 Inona no fanapahan - kevitra noraisin’ny tovovavy kristianina iray , ary nahoana izy no nanao izany ? 
 SEKRETERA tao amin’ny biraom - panjakana iray any Azia , ny tovovavy kristianina iray . 
 Niasa tsara izy fa tsy nilalao asa , sady tonga aloha foana . 
 Mbola tsy asa raikitra anefa ilay izy , ka nojerena indray raha hotazonina ihany izy . 
 Nilaza ny lehibeny fa hotazonina izy ary mety homeny fisondrotana mihitsy aza , raha manaiky hanao firaisana aminy . 
 Nanda izany an - kitsirano ilay tovovavy , na dia fantany aza fa hesorina amin’ilay asa izy . 
 Tsy nitsinjo ny hoaviny ve io tovovavy io ? 
 Tsy izany mihitsy . 
 Narahiny tsara kosa ny tenin’i Jesosy hoe : ‘ Katsaho hatrany àry aloha ny fahamarinan [ ’ Andriamanitra ] . ’ 
 Marina fa mety ho nahazoany tombony ny fitondran - tena maloto , nefa zava - dehibe kokoa taminy ny fanarahana ny toro lalana marin’Andriamanitra . — 1 Korintianina 6 : 18 . 
 Zava - dehibe ny fahamarinana 
 Inona no atao hoe fahamarinana ? 
 Ny hoe “ fahamarinana ” dia midika hoe manaraka fitsipi - pitondran - tena na manao ny marina . 
 “ Fahitsiana ” no hevitry ny teny hebreo sy grika nadika hoe “ fahamarinana ” , ao amin’ny Baiboly . 
 Tsy ny tsirairay anefa no mamaritra raha marina ny tenany . 
 Fahitsiana araka ny fitsipik’i Jehovah kosa izy io , ka antsoina hoe fahamarinan’Andriamanitra . — Romanina 1 : 17 ; 3 : 21 . 
 Nahoana no zava - dehibe amin’ny Kristianina ny fahamarinana ? 
 Nahoana no zava - dehibe ny fahamarinana ? 
 Satria rehefa manao ny marina ny olony , dia ankasitrahan’i Jehovah , ilay ‘ Andriamanitry ny fahamarinana . ’ 
 Tsy afaka mifandray akaiky aminy izay tsy manao ny marina . 
 Izany no nahatonga ny apostoly Paoly hananatra an’i Timoty hoe : “ Andosiro ny faniriana mpitranga eo amin’ny tanora , fa miezaha kosa hikatsaka ny fahamarinana ” sy ny toetra tsara hafa tena ilaina . 
 Izany koa no antony nampidiran’i Paoly ny ‘ fahitsiana [ izay toy ny ] fiarovan - tratra ’ , tao amin’ny lisitry ny fiadiana ara - panahy . — Efesianina 6 : 14 . 
 Ahoana no ikatsahantsika ny fahamarinana , na dia tsy lavorary aza isika ? 
 Mazava ho azy fa tsy misy olona marina tanteraka . 
 Mpanota sy tsy marina daholo isika raha vao teraka , satria nandova tsy fahalavorariana avy tamin’i Adama . 
 Nampirisika antsika hikatsaka ny fahamarinana anefa i Jesosy . 
 Ahoana no hahavitana izany ? 
 Noho i Jesosy nanome ny ainy lavorary hanavotana antsika . 
 Vonona hamela ny helotsika i Jehovah , raha maneho finoana an’io sorona io isika . 
 Noho izany , dia manaiky ny fanompoantsika izy , rehefa mianatra ny fitsipiny marina isika sy manao araka izay fara herintsika hampiharana azy ireny , sady mivavaka mba handresena ny fahalementsika . 
 Mampahery tokoa izany ! 
 Manao ny marina eo anivon’ny tontolo tsy marina 
 Nahoana no nampidi - doza ilay tontolo nisy ny Kristianina voalohany ? 
 Niatrika olana ny mpianatr’i Jesosy , rehefa nirahiny ho vavolombelony “ any amin’ny faritra lavitra indrindra amin’ny tany . ” 
 Teo “ ambany fahefan’ilay ratsy ” , dia i Satana , ny faritany rehetra nanirahana azy ireo . 
 Mampirisika ny olona hanana toe - tsaina ratsy i Satana , ary feno an’io toe - tsaina manimba io ilay tontolo niainan’ny Kristianina voalohany . 
 Noho izany , dia nampidi - doza ilay tontolo nisy azy ireo . 
 Tsy maintsy nataon’izy ireo loha laharana ny fikatsahana ny fahamarinan’Andriamanitra , mba hahafahany hiaritra sy tsy hivadika . 
 Nahavita niaritra tokoa ny ankamaroany , saingy nisy vitsivitsy ihany voatarika niala tamin’ny “ làlan’ny fahamarinana . ” — Ohabolana 12 : 28 ; 2 Timoty 4 : 10 . 
 Inona no andraikitry ny Kristianina , ka mitaky ny hanoherana ny toe - tsaina ratsy eto amin’ity tontolo ity ny fanatontosana azy ? 
 Tsy dia mampidi - doza loatra ve ny tontolo misy ny Kristianina ankehitriny ? 
 Tsy izany mihitsy . 
 Vao mainka aza ratsy noho ny tamin’ny taonjato voalohany izy io . 
 Tsy vitan’izay , fa nazera tetỳ an - tany i Satana . 
 Anamparany ny hatezerany ny Kristianina voahosotra , izany hoe ireo sisa eto an - tany amin’ny zanak’ilay vehivavy , ‘ izay mitandrina ny didin’Andriamanitra sy manao ny asa fitoriana momba an’i Jesosy . ’ 
 Manafika an’izay rehetra manohana ny ‘ zanak’ilay ’ vehivavy koa i Satana . 
 Tsy afaka mandositra an’ity tontolo ity anefa ny Kristianina , fa tsy maintsy miaina eo amin’izy io , na dia tsy anisany aza . 
 Ankoatra izany , dia tsy maintsy mitory eo amin’izao tontolo izao izy ireo , mba hahitany an’ireo manana toe - po tsara sy hampianarany azy ho tonga mpianatr’i Kristy . 
 Koa satria eo foana ny fitaoman - dratsy eto amin’ity tontolo ity , dia tsy maintsy manohitra izany isika . 
 Handinika efatra amin’izany fitaomana izany isika izao . 
 Ny fakam - panahy haloto fitondran - tena 
 Nahoana ny Israelita no nivadika ka nanompo ny andriamanitry ny Moabita ? 
 Maro ny Israelita niala tamin’ny lalan’ny fahamarinana , taloha kelin’ny nifaranan’ireo 40 taona tany an’efitra . 
 Imbetsaka izy ireo no nahita an’i Jehovah nanavotra azy , ary kely sisa dia ho tonga tao amin’ny Tany Nampanantenaina izy ireo . 
 Nivadika anefa izy ireo tamin’izay , ka nanompo ny andriamanitry ny Moabita . 
 Fa nahoana ? 
 Satria resin’ny “ fanirian’ny nofo . ” 
 Nanomboka “ nijangajanga tamin’ny zanakavavin’ny Moabita izy ” , hoy ny Baiboly . — Nomery 25 : 1 . 
 9 , 10 . 
 Inona no zava - misy ankehitriny , ka mitaky ny hitadidiantsika foana fa mahery ny fanirian - dratsin’ny nofo ? 
 Hitantsika amin’izany fa mety hitarika ny olona hanao ratsy ny fanirian - dratsin’ny nofo , raha tsy mailo izy . 
 Tokony handray lesona avy amin’izany isika , indrindra satria maro ankehitriny no mihevitra fa azo ekena ny fitondran - tena maloto . 
 Hoy ny tatitra iray avy any Etazonia : “ Voararan’ny lalàna tany amin’ny fanjakana rehetra teto Etazonia ny fanaovana tokantranomaso , talohan’ny 1970 tany ho any . 
 Lasa mahazatra anefa izany izao . 
 Ny antsasany mahery amin’ny olona sambany vao nanorin - tokantrano , no nanao tokantranomaso vao nisora - panambadiana . ” 
 Hita eran - tany mihitsy izany fanao izany sy ny fitondran - tena maloto hafa . 
 Mampalahelo fa nisy Kristianina nanaraka izany fanao izany , ka tsy azo nekena ho anisan’ny fiangonana intsony . — 1 Korintianina 5 : 11 . 
 Toa hita hatraiza hatraiza ny fampirisihana haloto fitondran - tena . 
 Hoatran’ny te hilaza ny filma sy ny fandaharana sasany ao amin’ny tele , fa tena azo ekena ny fanaovan’ny tanora firaisana alohan’ny fanambadiana . 
 Aseho toy ny ara - dalàna ny firaisan’ny samy lehilahy na ny samy vehivavy . 
 Vao mainka aseho mibaribary kokoa amin’ny filma maro , ny olona manao firaisana . 
 Tsy sarotra koa ny mijery ireny sary ireny ao amin’ny Internet . 
 Nilaza , ohatra , ny mpanoratra gazety iray , fa nampihoron - koditra ny zavatra notantarain’ny zanany lahy taminy , indray mandeha . 
 Faly erỳ mantsy io zanany fito taona io nitantara taminy fa nahita sarim - behivavy niboridana sy nanao firaisana , hono , ny namany rehefa nijery Internet . 
 Kanefa firifiry moa ny ankizy mahita ireny sary ireny , nefa tsy milaza amin’ny ray aman - dreniny ? 
 Firifiry koa moa ny ray aman - dreny no tsy tena mahafantatra ny lalao video ataon’ny zanany ? 
 Misy sary mamoafady maharikoriko sy asan’ny demonia ary herisetra , ny lalao video maro be mpitia . 
 Inona no azon’ny fianakaviana atao , mba tsy ho resin’ny fakam - panahy ho ratsy fitondran - tena ? 
 Ahoana no azon’ny fianakaviana iarovan - tena amin’ireny “ fialam - boly ” tena ratsy ireny ? 
 Tokony hataony ho loha laharana ny fikatsahana ny fahamarinan’Andriamanitra , izany hoe tsy maintsy tapa - kevitra ny rehetra fa tsy hijery zava - dratsy , na dia kely aza . 
 Mila manara - maso tsara izay ataon’ny zanany koa ny ray aman - dreny . 
 Mila mampianatra ny zanany izy ireo , mba ho tia an’i Jehovah sy ny lalàny marina . 
 Hahatohitra fakam - panahy izy ireo amin’izay , ka tsy hijery sary mamoafady amin’ny boky na lalao video na filma , sady handresy fakam - panahy hafa . — Deoteronomia 6 : 4 - 9 . 
 * 
 Mampidi - doza ny fitaoman’ny manodidina 
 Inona no olana nitranga tamin’ny taonjato voalohany ? 
 Nanasitrana lehilahy iray tamin’ny fomba mahagaga i Paoly tany Lystra , tany Azia Minora . 
 Hoy ny Baiboly : “ Nony hitan’ny vahoaka ny nataon’i Paoly , dia nanandratra ny feony ireo ka nanao tamin’ny fiteny lykaonianina hoe : ‘ Nanjary nitovy amin’ny olombelona ny andriamanitra , ary efa nidina atỳ amintsika ! ’ 
 Dia nantsoiny hoe Zeosy i Barnabasy fa i Paoly kosa Hermesy satria izy no niteny . ” 
 Ireo vahoaka ireo ihany anefa no nitady hamono an’i Paoly sy Barnabasy , tatỳ aoriana . 
 Azo inoana fa tena voataonan’ny manodidina izy ireo , matoa niova toy izany . 
 Lasa Kristianina ny olona sasany tao amin’io faritra io , nefa toa tsy afaka tamin’ny finoanoam - poana . 
 Rehefa nanoratra ho an’ny Kristianina tany Kolosia mantsy i Paoly , dia nampitandrina azy ireo mba tsy ‘ hivavaka tamin’ny anjely . ’ — Kolosianina 2 : 18 . 
 Inona no fomba amam - panao sasany tsy tokony harahin’ny Kristianina , ary ahoana no hananany herim - po tsy hanarahana an’izany ? 
 Mila mitandrina koa ny tena Kristianina ankehitriny , mba tsy hanaraka ny fanaon’ny besinimaro , raha avy amin’ny fivavahan - diso ilay izy sady mandika ny toro lalana kristianina . 
 Betsaka , ohatra , ny fombafomba arahin’ny olona rehefa misy teraka na maty . 
 Maro amin’izy ireny anefa no miorina amin’ilay lainga hoe tsy mety maty ny fanahy . 
 Fomban’ny olona any amin’ny tany hafa indray ny mandidy ny eo amin’ny fivavian’ny tovovavy . 
 * Habibiana izany , sady tsy ilaina akory , ary mifanohitra amin’ny adidin’ny ray aman - dreny kristianina , dia ny hikarakara amim - pitiavana ny zanany . 
 Ahoana no hanoherana ny fitaoman’ny manodidina , ka hialana amin’ireny fomba amam - panao ireny ? 
 Ilaina ny mitoky tanteraka amin’i Jehovah . 
 Hanome herim - po sy hikarakara antsika ilay Andriamanitra marina , raha milaza aminy amin’ny fontsika manontolo isika hoe : “ Fialofako sy batery fiarovana ho ahy [ ianao ] ary Andriamanitro , Izay hitokiako . ” — Salamo 91 : 2 ; Ohabolana 29 : 25 . 
 Aza manadino an’i Jehovah 
 Inona no fampitandremana nomen’i Jehovah ny Israelita , taloha kelin’ny nidiran’izy ireo tao amin’ny Tany Nampanantenaina ? 
 Nampitandrina ny Israelita i Jehovah mba tsy hanadino azy , taloha kelin’ny nidiran’izy ireo tao amin’ny Tany Nampanantenaina . 
 Hoy izy : “ Mitandrema , fandrao hadinoinao Jehovah Andriamanitrao , ka tsy tandremanao ny didiny sy ny fitsipiny ary ny lalàny , izay andidiako anao anio ; fandrao — rehefa nihinana hianao ka voky ary nanao trano tsara ka mitoetra ao , ary mihamaro ny ombinao sy ny ondry aman - osinao , ary mitombo koa ny volafotsinao sy ny volamenanao , ary mitombo ny fanananao rehetra — dia hiavonavona ny fonao , ka hohadinoinao Jehovah Andriamanitrao . ” — Deoteronomia 8 : 11 - 14 . 
 Ahoana no ahafantarantsika fa mbola tsy manadino an’i Jehovah isika ? 
 Mety hitranga ve izany ankehitriny ? 
 Izany tokoa , raha hadinointsika izay tokony ho loha laharana . 
 Ny fivavahana madio anefa no tokony ho zava - dehibe indrindra eo amin’ny fiainantsika , raha mikatsaka voalohany ny fahamarinan’Andriamanitra isika . 
 ‘ Hanararaotra ny fotoana ’ isika ary hazoto amin’ny fanompoana , araka ny nampirisihan’i Paoly . 
 Ahoana anefa raha ny fialan - tsasatra sy ny fialam - boly no lasa zava - dehibe kokoa amintsika , noho ny fivoriana sy ny fanompoana ? 
 Mety hanjary hanadino an’i Jehovah isika , izany hoe izy indray no lasa any amin’ny toerana faharoa . 
 Nilaza i Paoly fa “ ho tia fahafinaretana fa tsy ho tia an’Andriamanitra ” , ny olona amin’ny andro farany . 
 Mandini - tena matetika ny Kristianina tso - po , mba hahazoany antoka fa tsy lasa manaraka an’izany toe - tsaina izany izy . — 2 Korintianina 13 : 5 . 
 Mitandrema mba tsy hanao izay tianao fotsiny 
 Inona no toe - tsaina ratsy nananan’i Eva sy ny olona sasany tamin’ny andron’i Paoly ? 
 Hain’i Satana ny nanararaotra ny faniriana hitany tao amin’i Eva , tany Edena . 
 Tia tena i Eva ka te hanao izay tiany fotsiny , sy hanapa - kevitra samirery ny amin’izay tsara sy ratsy . 
 Izany koa no toe - tsain’ny Kristianina sasany tany Korinto , tamin’ny taonjato voalohany . 
 Nihevitra izy ireo fa nahay noho i Paoly . 
 Nantsoin’i Paoly tamin’ny anarana maneso hoe apostoly tsara loatra anefa izy ireo . — 2 Korintianina 11 : 3 - 5 ; 1 Timoty 6 : 3 - 5 . 
 Inona no hanampy antsika tsy hanao izay tiantsika fotsiny ? 
 Maro ankehitriny no ‘ be di - doha sy mpieboebo . ’ 
 Lasa manahaka azy ireo koa ny Kristianina sasany , ary misy aza lasa mpanohitra ny fahamarinana . 
 Tena ilaintsika ny mitady ny tari - dalan’i Jehovah sy miara - miasa amin’ny “ mpanompo mahatoky sy malina ” ary ny anti - panahy , eo amin’ny zava - drehetra mifandray amin’ny fivavahana madio . 
 Fomba ikatsahana ny fahamarinana izany , sady misakana antsika tsy hanao izay tiantsika fotsiny . 
 “ Andry sy tohana ho an’ny fahamarinana ” ny voahosotra . 
 Fanomezana avy amin’i Jehovah izy ireo , ary nataony hiaro sy hitari - dalana antsika . 
 ‘ Tsy hanao na inona na inona noho ny rehaka ’ isika , raha manaiky fa tena ilaina ny asan’izy ireo . 
 Hanetry tena kosa isika , ka hankatò ny sitrapon’i Jehovah , izay araka ny fahamarinana . — Filipianina 2 : 2 - 4 ; Ohabolana 3 : 4 - 6 . 
 Manahafa an’i Jesosy 
 Inona no toe - tsain’i Jesosy tokony hotahafintsika ? 
 Hoy ny faminaniana momba an’i Jesosy : “ Tianao ny fahamarinana , fa halanao ny heloka . ” 
 Toe - tsaina tsara tokony hotahafina tokoa izany ! 
 Tena tian’i Jesosy ny fitsipika marin’i Jehovah , fa tsy hoe fantany fotsiny . 
 Izany no nahatonga azy tsy hety hiala tamin’ny lalan’ny fahamarinana , rehefa naka fanahy azy i Satana tany an’efitra . 
 Tsy nisalasala mihitsy izy tamin’izany , sady hentitra . — Ohabolana 8 : 20 ; Matio 4 : 3 - 11 . 
 19 , 20 . 
 Inona no vokatra tsara azo rehefa mikatsaka ny fahamarinana ? 
 Marina fa mety ho mafy tokoa ny fanirian - dratsin’ny nofo . 
 Hanana herim - po hanoherana ny ratsy anefa isika , raha sarobidy amintsika ny fahamarinana . 
 Hiaro antsika ny fitiavana lalina azy io , raha sendra fakam - panahy isika . 
 Tadidio fa mamela an’i Satana handresy isika , rehefa manaiky ho resin’ny fakam - panahy . 
 Koa tsy aleo ve manohitra azy , mba handresen’i Jehovah ? — Ohabolana 27 : 11 ; Jakoba 4 : 7 , 8 . 
 Koa satria mikatsaka ny fahamarinana ny tena Kristianina , dia “ feno vokatry ny fahamarinana , izay azo amin’ny alalan’i Jesosy Kristy [ izy ireo ] , ho voninahitra sy fiderana an’Andriamanitra . ” 
 Mitafy “ ny toetra vaovao izay noforonina araka ny sitrapon’Andriamanitra , amin’ny tena fahitsiana sy fahatokiana ” izy ireo . 
 An’i Jehovah izy ireo , ary ny hanompo azy no antony iainany , fa tsy ny hanao izay mahafinaritra ny tenany . 
 Ampifanarahiny amin’izany daholo ny eritreriny sy ny ataony . 
 Tena mampifaly ny fon’ny Rainy any an - danitra izany ! — Ohabolana 23 : 24 . 
 [ Fanamarihana ambany pejy ] 
 Misy soso - kevitra tsara ho an’ny ray aman - dreny mba hiarovany ny fianakaviany amin’ny fitaoman - dratsy , ao amin’ny boky Ny Tsiambaratelon’ny Fahasambaram - pianakaviana , navoakan’ny Vavolombelon’i Jehovah . 
 Nantsoina koa hoe famorana vehivavy io fanao io . 
 Hainao Hazavaina Ve ? 
 • Nahoana no tena ilaina ny mikatsaka ny fahamarinana ? 
 • Ahoana no ikatsahan’ny Kristianina ny fahamarinana , na dia tsy lavorary aza izy ireo ? 
 • Inona no toe - tsaina sy fanao sasany hita eto amin’ity tontolo ity , ka tokony hialan’ny Kristianina ? 
 • Nahoana no miaro antsika ny fikatsahana ny fahamarinana ? 
 [ Sary , pejy 26 ] 
 Toerana nampidi - doza ho an’ny mpianatr’i Jesosy ity tontolo ity 
 [ Sary , pejy 27 ] 
 Hanana herim - po hanoherana fakam - panahy ny ankizy , raha ampianarina ho tia an’i Jehovah 
 [ Sary , pejy 28 ] 
 Nanadino an’i Jehovah ny Israelita sasany tao amin’ny Tany Nampanantenaina , rehefa lasa mpanankarena 
 [ Sary , pejy 29 ] 
 Toa an’i Jesosy , dia mankahala ny ratsy ny Kristianina 
 Aza Omena Toerana ny Devoly 
 “ Aza omena toerana ny Devoly . ” — EFESIANINA 4 : 27 . 
 Nahoana no maro no misalasala raha tena misy ny Devoly ? 
 MANAN - TANDROKA , mivaky kitro toy ny omby , miakanjo mena , ary mampiasa farango vy mba hanipazana ny olon - dratsy any amin’ny afobe . 
 Izany no fiheveran’ny olona maro ny Devoly hatry ny ela . 
 Tsy mifototra amin’ny Baiboly anefa izany . 
 Ireo hevi - diso ireo aza no nahatonga ny olona maro hisalasala raha tena misy ny Devoly , na hihevitra fa faharatsiana fotsiny izy io . 
 Inona avy no lazain’ny Baiboly momba ny Devoly ? 
 Milaza ny Baiboly fa nisy nahita maso ny Devoly , ary misy porofo mazava ao fa tena misy izy . 
 Nahita an’io anjely io i Jesosy Kristy tany an - danitra , ary niresaka taminy teto an - tany . 
 Tsy milaza ny anarany tamin’izy mbola tsy nivadika ny Baiboly , fa miantso azy hoe Devoly ( na “ Mpanendrikendrika ” ) , satria manendrikendrika an’Andriamanitra izy . 
 Nomena anarana hoe Satana ( na “ Mpanohitra ” ) koa izy , satria manohitra an’i Jehovah . 
 Fanampin’izany , dia lazaina fa izy “ ilay menarana tany am - boalohany ” , angamba noho izy nampiasa bibilava hamitahana an’i Eva . 
 Ary mbola izy ihany no atao hoe “ ilay ratsy . ” — Matio 6 : 13 . 
 * 
 Inona no fanontaniana hodinihintsika ? 
 Tsy irintsika mpanompon’i Jehovah mihitsy ny hitovy amin’i Satana , fahavalo lehibe indrindran’Andriamanitra . 
 Tsy maintsy manaraka ny torohevitry ny apostoly Paoly àry isika hoe : “ Aza omena toerana ny Devoly . ” 
 Misy Baiboly mandika azy io hoe : “ Aza omena hirika mihitsy ny Devoly . ” 
 ( Fandikan - tenin’i Byington , anglisy ) Inona avy no toetran’i Satana tsy tokony hotahafintsika ? 
 Aza manahaka ny lehiben’ny mpanendrikendrika 
 Ahoana no nanendrikendrehan’ilay “ ratsy ” an’Andriamanitra ? 
 Mety tokoa raha Devoly no iantsoana ‘ an’ilay ratsy ’ , satria mpanendrikendrika izy . 
 Ny manendrikendrika dia midika hoe manaratsy , na milaza lainga momba ny olona iray noho ny hasomparana . 
 Nandidy an’i Adama Andriamanitra hoe : “ Ny hazo fahalalana ny tsara sy ny ratsy dia aza ihinanana ; fa amin’ny andro izay ihinananao azy dia ho faty tokoa hianao . ” 
 Nampahafantarina an’i Eva izany , nefa nampiasa bibilava ny Devoly mba hilazana taminy hoe : “ Tsy ho faty tsy akory hianareo ; fa fantatr’Andriamanitra fa amin’izay andro hihinananareo azy dia hahiratra ny masonareo , ka ho tahaka an’Andriamanitra hianareo , hahalala ny tsara sy ny ratsy . ” 
 Tena fanendrikendrehana natao an - kasomparana hamelezana an’i Jehovah izany ! 
 Nahoana no rariny raha nampamoahina noho ny fanendrikendrehana nataony i Diotrefa ? 
 Nomena didy ny Israelita hoe : “ Aza mandehandeha manaratsy [ na manendrikendrika ] eo amin’ny firenenao . ” 
 Hoy koa ny apostoly Jaona momba ny mpanendrikendrika iray tamin’ny androny : “ Nisy zavatra nosoratako ho an’ny fiangonana , saingy te ho voalohany eo amin’izy ireo i Diotrefa , ka tsy nety nandray tamim - panajana na inona na inona avy taminay . 
 Raha tonga àry aho , dia hampahatsiahiviko ny nataony , izay mbola tohiziny ihany . 
 Manaratsy anay tsy an - kijanona izy . ” 
 Nanendrikendrika an’i Jaona i Diotrefa , ka rariny raha nampamoahina . 
 Azo antoka fa tsy misy Kristianina mahatoky te hitovy amin’i Diotrefa ka hanahaka an’i Satana , ilay lehiben’ny mpanendrikendrika . 
 6 , 7 . 
 Nahoana isika no tsy tokony hanendrikendrika an’iza na iza ? 
 Fanendrikendrehana sy fiampangana lainga matetika no amelezana ny mpanompon’i Jehovah . 
 “ Nitsangana matetika ” , ohatra , “ ny lohan’ny mpisorona sy ny mpanora - dalàna ka niampanga mafy ” an’i Jesosy . 
 Niampanga lainga an’i Paoly i Ananiasy Mpisoronabe sy ny olon - kafa . 
 Milaza koa ny Baiboly fa “ mpiampanga ny rahalahintsika ” i Satana , sady “ miampanga azy ireo andro aman’alina eo anatrehan’Andriamanitsika ! ” 
 Ny Kristianina voahosotra eto an - tany amin’izao andro farany izao ireo ampangainy ireo . 
 Tsy tokony hanendrikendrika na hiampanga lainga an’iza na iza ny Kristianina . 
 Izany anefa no hitranga , raha mijoro ho vavolombelona hiampanga olona isika , nefa tsy fantatsika tsara ny zava - misy rehetra . 
 Mety ho nohelohina ho faty ny vavolombelona mandainga teo ambany Lalàn’i Mosesy , raha nanao fanahy iniana . 
 Maharikoriko an’i Jehovah koa “ ny mamoaka lainga ho vavolombelona tsy marina . ” 
 Azo antoka àry fa tsy te hitovy amin’ilay lehiben’ny mpanendrikendrika sy mpiampanga lainga isika . 
 Aza manaraka ny fanaon’ilay mpamono olona voalohany 
 Nahoana ny Devoly no lazaina fa “ mpamono olona hatrany am - piandohana ” ? 
 Mpamono olona ny Devoly . 
 Nilaza i Jesosy fa “ mpamono olona hatrany am - piandohana izy . ” 
 Lasa mpamono olona izy , raha vao nanomboka nampirisika an’i Adama sy Eva hiala tamin’Andriamanitra . 
 Izy no nahatonga ny mpivady voalohany sy ny taranak’izy ireo ho faty . 
 Mariho fa tsy maintsy ho zavaboary manan - tsaina no mahavita izany , fa tsy hoe ny faharatsiana fotsiny . 
 Araka ny 1 Jaona 3 : 15 , ahoana no mety hahatonga antsika ho mpamono olona ? 
 Iray amin’ny Didy Folo nomena ny Israely ny hoe : “ Aza mamono olona . ” 
 Nanoratra ho an’ny Kristianina koa ny apostoly Petera hoe : “ Aoka . . . tsy hisy aminareo hijaly satria mpamono olona . ” 
 Noho izany , dia tsy mamono olona isika mpanompon’i Jehovah . 
 Ho meloka ihany anefa isika eo anatrehany , raha mankahala ny mpiray finoana amintsika ka maniry ny hahafatesany . 
 Hoy mantsy ny apostoly Jaona : “ Izay rehetra mankahala ny rahalahiny dia mpamono olona , ary fantatrareo fa tsy misy mpamono olona manana fiainana mandrakizay mitoetra ao aminy . ” 
 Nomena izao didy izao koa ny Israelita : “ Aza mankahala ny rahalahinao amin’ny fonao . ” 
 Enga anie isika handamina haingana izay mety ho olana misy eo amintsika samy mpino , mba tsy handrava ny firaisan - tsaintsika i Satana , ilay mpamono olona . — Lioka 17 : 3 , 4 . 
 Tohero mafy ilay rain’ny lainga 
 10 , 11 . 
 Inona no tsy maintsy ataontsika , raha tiantsika ny hahatohitra an’i Satana , rain’ny lainga ? 
 Mpandainga ny Devoly . 
 Nilaza i Jesosy fa “ rehefa mandainga izy , dia ny maha izy azy no avoakany , satria mpandainga izy sady rain’ny lainga . ” 
 Nandainga tamin’i Eva i Satana , fa i Jesosy kosa tonga teto amin’izao tontolo izao mba hanambara ny marina . 
 Tsy tokony handainga na hamitaka isika mpanara - dia an’i Kristy , raha te hahatohitra ny Devoly . 
 Tsy maintsy ‘ milaza ny marina ’ isika . 
 Ny Vavolombelony milaza ny marina ihany no tahin’i ‘ Jehovah , ilay Andriamanitry ny fahamarinana . ’ 
 Tsy manan - jo ho solontenany ny ratsy fanahy . — Salamo 31 : 5 ; 50 : 16 ; Isaia 43 : 10 . 
 Nanafaka antsika tamin’ny laingan’i Satana ny fahamarinana ara - baiboly . 
 Tsy hiala amin’ny Kristianisma “ lalan’ny fahamarinana ” mihitsy isika , raha sarobidy amintsika izany fahafahana izany . 
 Ny “ fahamarinan’ny vaovao tsara ” dia ny fitambaran’ny fampianarana kristianina . 
 Tsy ho voavonjy mihitsy isika raha tsy ‘ mandeha ao amin’ny fahamarinana ’ , izany hoe mampihatra azy io sy manohitra mafy ilay “ rain’ny lainga . ” — 3 Jaona 3 , 4 , 8 . 
 Tohero ilay mpivadi - pinoana raindahiny 
 12 , 13 . 
 Ahoana no tokony hataontsika manoloana ny mpivadi - pinoana ? 
 Tao amin’ny fahamarinana taloha ny Devoly . 
 Nilaza anefa i Jesosy fa “ tsy nifikitra tamin’ny marina [ izy ] , satria tsy ao aminy ny marina . ” 
 Tsy nitsahatra nanohitra an’ilay “ Andriamanitry ny fahamarinana ” io mpivadi - pinoana raindahiny io . 
 Latsaka tao amin’ny “ fandriky ny Devoly ” ny Kristianina sasany tamin’ny taonjato voalohany . 
 Voafitaka angamba izy ireo , ka niala tamin’ny fahamarinana . 
 Izany no nahatonga an’i Paoly hampirisika an’i Timoty hampianatra azy ireo amim - pahalemem - panahy , mba hiverenan’izy ireo amin’ny fahamarinana , ka ho afaka amin’ny fandrik’i Satana . 
 Mazava ho azy aloha fa tsara kokoa raha tsy voafandrika hanaraka ny hevitry ny mpivadi - pinoana mihitsy isika , fa manaraka hatrany ny fahamarinana . 
 Nivadi - pinoana ny mpivady voalohany , satria nihaino ny Devoly sy nino ny laingany . 
 Koa isika indray ve no hanahaka azy ireo , ka hihaino ny mpivadi - pinoana , na hamaky ny bokiny sy izay lazainy ao amin’ny Internet ? 
 Tsy hanao izany isika , raha tia an’Andriamanitra sy ny fahamarinana . 
 Tsy tokony havelantsika hiditra ao an - tranontsika na hoarahabaintsika akory izy ireny , satria “ miombona amin’ny ratsy ataony ” isika , raha manao izany . 
 Enga anie isika tsy ho voambakan’ny Devoly mihitsy , ka tsy hiala amin’ny “ lalan’ny fahamarinana ” mba hanarahana mpampianatra sandoka , izay mitady hampiditra hevitra “ manimba ” sy ‘ hanararaotra antsika amin’ny teny mamitaka . ’ — 2 Petera 2 : 1 - 3 . 
 14 , 15 . 
 Inona no fampitandremana nolazain’i Paoly tamin’ny anti - panahy avy tany Efesosy sy Timoty ? 
 Hoy i Paoly tamin’ny anti - panahy avy tany Efesosy : “ Tandremo ny tenanareo sy ny ondry rehetra izay nanendren’ny fanahy masina anareo ho mpiandraikitra , mba hiandrasanareo ny fiangonan’Andriamanitra , izay novidiny tamin’ny ran’ny Zanany . 
 Fantatro fa rehefa lasa aho , dia hisy amboadia masiaka hiditra eo aminareo , ary tsy hiantra ny ondry ireny . 
 Ary avy aminareo ihany no hipoiran’ny olona manolana hevi - teny mba hitaomana ny mpianatra hanaraka azy . ” 
 Nipoitra tokoa ny mpivadi - pinoana taorian’izay , ary ‘ nanolana hevi - teny . ’ 
 Nampirisika an’i Timoty mba ‘ hanazava ny tenin’ny fahamarinana amin’ny fomba marina tsara ’ i Paoly , tamin’ny taona 65 tany ho any . 
 Nampitandrina anefa izy hoe : “ Ialao kosa ny resaka tsy misy fotony izay manazimbazimba zava - masina , satria vao mainka koa tsy hatahotra an’Andriamanitra ireny , ary ny teniny dia hiely toy ny fery mandoaka . 
 Anisan’izy ireny i Hymeneo sy Fileto . 
 Niala tamin’ny fahamarinana ireo lehilahy ireo ka nilaza fa efa nitranga sahady , hono , ny fitsanganana amin’ny maty . 
 Koa nandrava ny finoan’ny sasany izy ireo . ” 
 Nanomboka ny fivadiham - pinoana ! 
 Na izany aza , dia nilaza i Paoly “ fa mbola mijoro ihany ny fototra mafy nataon’Andriamanitra . ” — 2 Timoty 2 : 15 - 19 . 
 Nahoana isika no tsy mivadika amin’Andriamanitra sy ny Teniny , na dia manao tetika hamitahana antsika aza ilay mpivadi - pinoana raindahiny ? 
 Mampiasa mpivadi - pinoana i Satana matetika , mba hanimbana ny fivavahana marina . 
 Tsy mahomby anefa izy . 
 Nanomboka namakafaka ny foto - pinoana neken’ny Kristianisma Anarana hatry ny ela i Charles Russell , tany amin’ny taona 1868 . 
 Hitany fa diso ny fomba fanazavan’izy ireo ny Baiboly . 
 Nanomboka niara - nianatra Baiboly tany Pittsburgh , any Pennsylvanie ( Etazonia ) i Russell sy ny olona vitsivitsy nitady ny fahamarinana . 
 Efa ho 140 taona izay no lasa , ary nitombo ny fahalalan’ny mpanompon’i Jehovah , sy ny fitiavany an’Andriamanitra sy ny Teniny . 
 Tsy mivadika hatrany amin’i Jehovah sy ny Teniny ireo tena Kristianina ireo , satria mailo ny mpanompo mahatoky sy malina ka manampy azy , na dia manao tetika hamitahana azy aza ilay mpivadi - pinoana raindahiny . — Matio 24 : 45 . 
 Aza avela hanana fahefana aminao ilay mpitondra an’ity tontolo ity 
 17 - 19 . 
 Inona ilay tontolo eo ambany fahefan’ny Devoly , ary nahoana isika no tsy tokony ho tia azy io ? 
 Fandrika hafa ampiasain’i Satana koa ny fisarihana antsika mba ho tia an’izao tontolo izao , izany hoe ny olona tsy marina rehetra tafasaraka amin’Andriamanitra . 
 Niantso ny Devoly hoe “ mpitondra an’izao tontolo izao ” i Jesosy , ary nilaza hoe : “ Tsy manana fahefana amiko . . . izy . ” 
 Enga anie ka tsy hanana fahefana amintsika mihitsy koa i Satana ! 
 Fantatsika anefa fa “ izao tontolo izao manontolo . . . dia eo ambany fahefan’ilay ratsy . ” 
 Izany no nahafahan’ny Devoly nanolotra “ ny fanjakana rehetra eo amin’izao tontolo izao ” ho an’i Jesosy , raha nanompo azy indray mandeha monja izy ka nivadi - pinoana . 
 Nanda tanteraka izany ilay Zanak’Andriamanitra . 
 Mankahala ny mpanara - dia an’i Kristy ny tontolo eo ambany fahefan’i Satana . 
 Tsy mahagaga àry raha nampitandrina antsika mba tsy ho tia an’izao tontolo izao ny apostoly Jaona ! 
 Hoy izy : “ Aza tia an’izao tontolo izao na ny zavatra eo amin’izao tontolo izao . 
 Raha misy tia an’izao tontolo izao , dia tsy ao anatiny ny fitiavana ny Ray , satria ny zava - drehetra eo amin’izao tontolo izao , izany hoe ny fanirian’ny nofo sy ny fanirian’ny maso ary ny fampideraderana fananana , dia tsy avy amin’ny Ray , fa avy amin’izao tontolo izao . 
 Ary mandalo izao tontolo izao sy ny faniriany , fa izay manao ny sitrapon’Andriamanitra no maharitra mandrakizay . ” 
 Tsy tokony ho tia an’izao tontolo izao mihitsy isika , satria ny fitadiavana izay mahafinaritra ny nofo mpanota no mibahana eo amin’ny fomba fiainan’izy ireo , ary mifanohitra tanteraka amin’ny fitsipik’i Jehovah izany . 
 Ahoana anefa raha misy fitiavana an’izao tontolo izao ao am - pontsika ? 
 Mila mivavaka isika mba hampian’Andriamanitra hanaisotra izany sy izay fanirian’ny nofo aterany . 
 Raha mitadidy isika fa “ fanahy ratsy ” tsy hita maso no ‘ mpanjakan’ny ’ olon - dratsy eran - tany , dia azo antoka fa hiezaka hiaro tena hatrany isika , mba “ tsy ho voapentimpentin’izao tontolo izao . ” — Jakoba 1 : 27 ; Efesianina 6 : 11 , 12 ; 2 Korintianina 4 : 4 . 
 Nahoana no azo lazaina fa “ tsy anisan’izao tontolo izao ” isika ? 
 Hoy i Jesosy momba ny mpianany : “ Tsy anisan’izao tontolo izao izy , tahaka ahy tsy anisan’izao tontolo izao . ” 
 Miezaka ho tsara fitondran - tena foana sy tsy hanaraka ny fivavahan - diso ny Kristianina voahosotra sy ireo namany , mba ho tafasaraka amin’ity tontolo ity . 
 Mankahala antsika ity tontolo ratsy ity , satria misaraka aminy isika , sady “ mpitory ny fahamarinana . ” 
 Marina fa misy mpijangajanga , mpanitsakitsa - bady , mpanao an - keriny , mpanompo sampy , mpangalatra , mpandainga , ary mpimamo ny olona manodidina antsika . 
 Tsy mandray ny “ fanahin’izao tontolo izao ” na ny toe - tsainy anefa isika , izany hoe tsy manaiky hotaomin’io hery mampirisika hanota io . — 1 Korintianina 2 : 12 . 
 Aza omena toerana ny Devoly 
 21 , 22 . 
 Ahoana no azonao ampiharana ny torohevitr’i Paoly ao amin’ny Efesianina 4 : 26 , 27 ? 
 Tsy ny “ fanahin’izao tontolo izao ” no mitarika antsika , fa ny fanahin’Andriamanitra . 
 Mahatonga antsika haneho toetra tsara toy ny fitiavana sy fifehezan - tena izy io . 
 Manampy antsika ireo toetra ireo , mba hanohitra ny Devoly , izay mitady handrava ny finoantsika . 
 Tiany ‘ hirehitra [ mantsy ] ny fahatezerantsika ka hanao ratsy ’ isika . 
 Ny fanahin’Andriamanitra anefa manampy antsika ‘ hitsahatra amin’ny fahatezerana sy hahafoy ny fahavinirana . ’ 
 Mety ho rariny tokoa ny antony mahatezitra antsika indraindray , nefa manoro hevitra antsika i Paoly hoe : “ Tezera nefa aza manota . 
 Aza avela ho tratran’ny masoandro milentika ny fahatezeranareo , ary aza omena toerana ny Devoly . ” — Efesianina 4 : 26 , 27 . 
 Mety hitarika antsika hanota ny fahatezerana , raha maharitra . 
 Manome hirika ho an’ny Devoly izany , ka hohararaotiny mba hanisiana disadisa eo anivon’ny fiangonana , na hitaomana antsika hanao ratsy . 
 Noho izany , dia mila alamina haingana sy araka ny fomba atoron’Andriamanitra ny tsy fifanarahana . 
 Aoka àry isika hanaiky hotarihin’ny fanahin’Andriamanitra . 
 Hahay hifehy tena isika amin’izay , ka na rariny aza ny fahatezerantsika , dia tsy havelantsika mihitsy ho lasa lolompo sy hasomparana ary fankahalana . 
 Inona no fanontaniana hodinihintsika ao amin’ny lahatsoratra manaraka ? 
 Nodinihintsika teo ny toetra sasany ananan’ny Devoly , izay tsy tokony hotahafintsika . 
 Mety hisy hanontany tena koa anefa hoe : Tokony hatahotra an’i Satana ve isika ? 
 Nahoana izy no manenjika ny Kristianina ? 
 Ary inona no azo atao mba tsy ho voafitany ? 
 [ Fanamarihana ambany pejy ] 
 Jereo ilay andian - dahatsoratra hoe “ Tena Misy ve ny Devoly ? ” , ao amin’ny Tilikambo Fiambenana 15 Novambra 2005 . 
 Ahoana no Havalinao ? 
 • Nahoana isika no tsy tokony hanendrikendrika an’iza na iza ? 
 • Araka ny 1 Jaona 3 : 15 , inona no tokony hataontsika mba tsy ho lasa mpamono olona ? 
 • Ahoana no tokony hiheverantsika ny mpivadi - pinoana , ary nahoana ? 
 • Nahoana isika no tsy tokony ho tia an’izao tontolo izao ? 
 [ Sary , pejy 23 ] 
 Tsy havelantsika handrava ny firaisan - tsaintsika mihitsy ny Devoly 
 [ Sary , pejy 24 ] 
 Nahoana i Jaona no nananatra antsika mba tsy ho tia an’izao tontolo izao ? 
 Tohero i Satana , dia Handositra Izy ! 
 “ Maneke an’Andriamanitra ianareo , fa tohero kosa ny Devoly , dia handositra anareo izy . ” — JAKOBA 4 : 7 . 
 1 , 2 . a ) Inona no toetran’ny Devoly voalaza ao amin’ny Isaia toko faha - 14 ? 
 b ) Inona no fanontaniana hodinihintsika ? 
 RAHA misy ny mpiavonavona , dia ny Devoly no mpiavonavona indrindra . 
 Miharihary io toetrany io ao amin’ny teny nambaran’i Isaia , zato taona mahery talohan’ny naha lasa firenena matanjaka indrindra an’i Babylonia . 
 Naminany i Isaia fa hiteny toy izao amin’ny “ mpanjakan’ny Babylona ” ny vahoakan’i Jehovah : “ Hianao efa nanao anakampo hoe : Any an - danitra no hiakarako , ary ambonin’ny kintan’Andriamanitra [ izany hoe ireo mpanjaka taranak’i Davida ] no hanandratako ny seza fiandrianako ; . . . ho tahaka ny Avo Indrindra [ aho ] . ” 
 Niavonavona “ ny mpanjakan’i Babylona ” , ary tsy misy hafa amin’izany i Satana , ilay “ andriamanitr’ity tontolo ity . ” 
 Loza anefa no ho fiafaran’ny avonavon’i Satana , toa an’ireo mpanjaka babylonianina izay niafara tamin’ny fahafaham - baraka . 
 Mbola eo anefa i Satana hatramin’izao , ka mety hisy hanontany tena hoe : Tokony hatahotra azy ve isika ? 
 Nahoana izy no mampirisika ny olona hanenjika ny Kristianina ? 
 Ahoana no hatao mba tsy ho voafitany ? 
 Tokony hatahotra ny Devoly ve isika ? 
 3 , 4 . 
 Nahoana ny Kristianina voahosotra sy ireo namany no tsy matahotra ny Devoly ? 
 Tena mampahery ny Kristianina voahosotra ireto tenin’i Jesosy Kristy ireto : “ Aza matahotra izay fijaliana efa hiaretanao . 
 Indro , ny Devoly tsy hitsahatra hanao ny sasany aminareo any am - ponja mba hotsapain - toetra tanteraka ianareo , ary mba hiaretanareo fahoriana folo andro . 
 Aoka hahatoky hatramin’ny fahafatesana ianao , dia homeko anao ny satroboninahitry ny fiainana . ” 
 Tsy matahotra ny Devoly ny voahosotra sy ireo namany manantena hiaina eto an - tany . 
 Tsy hoe izy ireo mihitsy akory no efa be herim - po . 
 Manana herim - po kosa izy ireo , satria matahotra sy manaja an’Andriamanitra , ary ‘ mialoka eo amin’ny aloky ny elany . ’ — Salamo 34 : 9 ; 36 : 7 . 
 Tsy natahotra ny mpianatr’i Jesosy Kristy voalohany , ka tsy nivadika mandra - maty na dia nijaly aza . 
 Tsy natahoran’izy ireo izay zavatra mety ho vitan’i Satana Devoly , satria fantany fa tsy handao an’ireo tsy mivadika aminy mihitsy i Jehovah . 
 Tapa - kevitra ny tsy hivadika amin’Andriamanitra koa ny Kristianina voahosotra sy ny namany , na dia hiharan’ny fanenjehana mahery vaika aza izy ireo ankehitriny . 
 Nilaza anefa ny apostoly Paoly fa mahavita mamono olona ho faty ny Devoly . 
 Tokony hampahatahotra antsika ve izany ? 
 Inona no ianarantsika ao amin’ny Hebreo 2 : 14 , 15 ? 
 Nilaza i Paoly fa “ tonga nofo aman - dra ” i Jesosy , “ mba ho ny fahafatesany no hanafoanany an’ilay manan - kery hahatonga fahafatesana , dia ny Devoly , ary mba hanafahany an’ireo rehetra nandevozina nandritra ny androm - piainany noho ny tahotra ny fahafatesana . ” 
 Hita eo fa “ manan - kery hahatonga fahafatesana ” i Satana . 
 Niharihary izany rehefa nampiasa an’i Jodasy Iskariota sy ireo mpitondra jiosy sy romanina izy , mba hamonoana an’i Jesosy . 
 Na izany aza , dia manafaka ny olona mpanota amin’ny fahefan’i Satana ny sorom - panavotan’i Jesosy , ary mahatonga antsika ho afaka hiaina mandrakizay . — Jaona 3 : 16 . 
 6 , 7 . 
 Tsy misy fetrany ve ny fahafahan’i Satana mamono olona ? 
 Hazavao . 
 Tsy misy fetrany ve ny fahafahan’i Satana mamono olona ? 
 Vao nanomboka nanao ratsy izy , dia efa nahafaty olona ny laingany sy ny famitahany . 
 Voatariny hanota mantsy i Adama , ary izany no nahatonga ny ota sy ny fahafatesana hiely tamin’ny olon - drehetra . 
 Ankoatra izany , dia manenjika ny mpivavaka amin’i Jehovah ny mpanompon’i Satana eto an - tany , ary mihatra aman’aina mihitsy izany indraindray , toy ny tamin’i Jesosy Kristy . 
 Tsy tokony hieritreritra anefa isika hoe mahafaty an’izay rehetra tiany hovonoina ny Devoly . 
 Fananan’i Jehovah ny tena mpanompony ka arovany , fa tsy havelany haripak’i Satana tanteraka . 
 Marina fa avelan’i Jehovah hiharam - panenjehana ny mpanompony rehetra , ary misy avelany hindaosin’ny fahafatesana vokatry ny fanafihan’ny Devoly . 
 Manome fanantenana faran’izay tsara anefa ny Soratra Masina : Hatsangana amin’ny maty ireo olona ao amin’ny ‘ bokin’ny fahatsiarovan’Andriamanitra . ’ 
 Tsy hahasakana an’izany mihitsy ny Devoly ! — Malakia 3 : 16 ; Jaona 5 : 28 , 29 ; Asan’ny Apostoly 24 : 15 . 
 Nahoana i Satana no manenjika antsika ? 
 Nahoana ny Devoly no manenjika ny mpanompon’Andriamanitra ? 
 Misy antony lehibe iray mahatonga ny Devoly hanenjika antsika mpanompon’Andriamanitra tsy mivadika . 
 Ny hampiala antsika amin’ny finoantsika no tanjony . 
 Manana fifandraisana sarobidy amin’ilay Raintsika any an - danitra isika , ary te handrava azy io i Satana . 
 Tsy tokony hahagaga izany . 
 Nilaza i Jehovah , tany Edena , fa hisy fifandrafiana eo amin’ilay “ vehivavy ” vadiny an’ohatra sy ilay “ menarana ” , ary eo amin’ny ‘ taranak’izy ireo . ’ 
 Milaza ny Soratra Masina fa ny Devoly ilay “ menarana tany am - boalohany ” , ary kely sisa ny fotoana ananany ka tezitra mafy izy . 
 Mbola mitohy hatramin’izao ny fifandrafiana eo amin’ireo ‘ taranaka ’ roa , ka azo ampoizina fa henjehina ny olona tsy mivadika amin’i Jehovah . 
 Azonao tsara àry ve ny tena anton’izany fanenjehan’i Satana izany ? 
 9 , 10 . 
 Inona no fiampangana nataon’ny Devoly tamin’Andriamanitra , ary inona no ifandraisan’izany amin’ny fitondran - tenan’ny olombelona ? 
 Miampanga an’Andriamanitra i Satana hoe tsy manana zo ho mpanjakan’izao rehetra izao izy . 
 Ary mifandray amin’izany , dia lazainy fa hivadika amin’ny Mpamorona ny olombelona rehetra . 
 Nahoana tokoa moa i Satana no nanenjika an’i Joba , lehilahy marina ? 
 Satria tiany hivadika tamin’i Jehovah izy . 
 Nataony fitaovana ny vadin’i Joba sy ireo “ mpampionona mahasorisorena . ” 
 Nilaza tamin’Andriamanitra aza izy fa ho voataonany hivadika aminy ny olon - drehetra , raha avela hitsapa azy ireo izy . 
 Tsy nivadika mihitsy anefa i Joba , ka voaporofo fa mpandainga i Satana . 
 Mbola manenjika ny Vavolombelon’i Jehovah ny Devoly ankehitriny , mba hahatonga azy ireo hivadika , ka ho voaporofony amin’izay fa marina ny fiampangany . 
 Raha ny marina , dia manampy antsika hatanjaka sy ho be herim - po ny fahafantarana fa ny hampivadika antsika amin’Andriamanitra no antony anenjehan’ny Devoly antsika . 
 Ilay Mpanjakan’izao Rehetra Izao no Andriamanitsika , ary hanampy antsika tsy hivadika izy . 
 Enga anie isika tsy hivadika mihitsy ka hampifaly foana ny fon’i Jehovah . 
 Amin’izay izy dia ho afaka hamaly an’i Satana Devoly , ilay mpiteny ratsy azy . — Ohabolana 27 : 11 . 
 “ Manafaha anay amin’ilay ratsy ” 
 Inona no dikan’ilay fangatahana hoe : “ Aza mitondra anay ho amin’ny fakam - panahy ” ? 
 Tsy mora ny hoe tsy mivadika . 
 Mila mivavaka mafy isika mba hahavitana izany , ary tena afaka manampy antsika ilay vavaka modely . 
 Hoy i Jesosy tao amin’izy io : “ Aza mitondra anay ho amin’ny fakam - panahy , fa manafaha anay amin’ilay ratsy . ” 
 Tsy maka fanahy antsika i Jehovah . 
 Avelany hitranga fotsiny , raha ny marina , ny zavatra sasany , na dia milaza aza indraindray ny Soratra Masina fa izy no nahatonga azy na nanao ilay izy . 
 Rehefa mivavaka àry isika hoe “ aza mitondra anay ho amin’ny fakam - panahy ” , dia midika izany fa mangataka amin’i Jehovah isika mba tsy hamela antsika ho resin’ny fakam - panahy . 
 Hamaly an’izany vavaka izany tokoa izy , satria manome toky antsika ny Soratra Masina hoe : “ Mahatoky . . . 
 Andriamanitra , ka tsy hamela anareo halaim - panahy mihoatra noho izay zakanareo , fa rehefa misy fakam - panahy dia hasiany lalan - kivoahana koa , mba hahazakanareo izany . ” — 1 Korintianina 10 : 13 . 
 Nahoana isika no mila mivavaka hoe : “ Manafaha anay amin’ilay ratsy ” ? 
 Rehefa avy nampirisika antsika hivavaka momba ny fakam - panahy i Jesosy , dia nasainy notohizina toy izao ilay vavaka : “ Manafaha anay amin’ilay ratsy . ” 
 Izao no ilazana izany ao amin’ny Baiboly hafa : “ Manafaha anay amin’ny ratsy . ” 
 ( Fandikan - teny Katolika ) Tsy ny faharatsiana anefa no tiana horesahina eo fa ny Devoly . 
 Raha ny marina mantsy , dia ampifandraisina amin’olona fa tsy amin’ny toetra ilay teny grika nadika hoe ‘ manafaka ’ ao amin’ny Baiboly . 
 Voalaza ao amin’ny Filazantsaran’i Matio koa fa “ Mpaka fanahy ” ny Devoly . 
 Tena ilaina àry ny mivavaka mba hanafahana antsika “ amin’ilay ratsy ” , dia i Satana Devoly . 
 Manao hafetsena izy mba hitaomana antsika hanota amin’Andriamanitra . 
 Rehefa mivavaka isika hoe : “ Manafaha anay amin’ilay ratsy ” , dia midika izany fa mangataka tari - dalana sy fanampiana amin’ilay Raintsika any an - danitra isika , mba tsy ho voafitaky ny Devoly . 
 Aza manaiky ho voafitaky ny Devoly 
 13 , 14 . 
 Nahoana ny Korintianina no nila nanova ny fomba nitondrany ny lehilahy iray naloto fitondran - tena ? 
 Nampirisika ny Kristianina tany Korinto mba hamela heloka i Paoly , ka nanoratra hoe : “ Izay heloka avelanareo amin - katsaram - panahy , dia mba avelako koa . 
 Eny , raha ny amiko , izay heloka navelako tamin - katsaram - panahy , raha nisy navelako tamin - katsaram - panahy , dia noho ny aminareo eo imason’i Kristy izany , mba tsy ho voafitak’i Satana ianareo , fa fantatsika ny teti - dratsiny . ” 
 Nahoana i Paoly no nilaza ireo teny ireo , nefa maro ny fomba mety hamitahan’i Satana antsika ? 
 Nananatra ny Korintianina izy , satria mbola neken’izy ireo ho anisan’ny fiangonana ny lehilahy iray naloto fitondran - tena . 
 Azo antoka fa faly i Satana tamin’izany , satria afa - baraka ilay fiangonana noho izy ireo nilefitra tamin’ny ‘ fijangajangana izay tsy fahita na dia teo amin’ny hafa firenena aza . ’ 
 Noroahina ilay mpanao ratsy tamin’ny farany . 
 Nibebaka izy io tatỳ aoriana . 
 Mbola nety ho voafitaky ny Devoly ihany anefa tamin’izay ireo Korintianina , raha tsy nety namela sy nandray azy . 
 Nahoana ? 
 Satria ho lasa masiaka sy tsy misy indrafo toa an’i Satana izy ireo . 
 Ny anti - panahy indrindra indrindra no ho meloka teo anatrehan’i Jehovah , Andriamanitra mpamindra fo , raha lasa “ difotry ny alahelo be loatra ” ilay lehilahy nibebaka , ka tsy nanompo an’i Jehovah intsony . 
 Mazava ho azy fa tsy misy te ho ratsy fanahy sy masiaka ary tsy misy indrafo toa an’i Satana ny tena Kristianina . 
 Miaro antsika ny fiadiana avy amin’Andriamanitra 
 Inona no ady ataontsika , ary inona no tsy maintsy ataontsika mba handresena ? 
 Tsy maintsy miady amin’ny fitaoman’ireo fanahy ratsy isika , mba tsy ho azon’ny Devoly . 
 Tsy maintsy mitafy “ ny fiadiana fiarovana rehetra avy amin’Andriamanitra ” isika , raha te handresy ireo fahavalo mahery ireo . 
 Anisan’izany fiadiana izany “ ny fahitsiana ” izay toy ny “ fiarovan - tratra . ” 
 Tsy nankatò an’Andriamanitra i Saoly mpanjakan’ny Israely fahiny , ka niala taminy ny fanahy masina . 
 Raha manao hatrany izay mahitsy anefa isika , sady mitafy ny fiadiana ara - panahy rehetra , dia hanome antsika ny fanahiny masina izy , sady hiaro antsika amin’i Satana sy ireo anjeliny ratsy atao hoe demonia . — Ohabolana 18 : 10 . 
 Inona no ilaintsika hatao , mba ho voaro hatrany amin’ny fanahy ratsy isika ? 
 Mila mamaky sy mianatra tsy tapaka ny Tenin’Andriamanitra , ohatra , isika raha te ho voaro hatrany amin’ny fanahy ratsy . 
 Manampy antsika amin’izany ireo boky avoakan’ny “ mpanompo mahatoky sy malina ” , ka tokony hampiasaintsika tsara . 
 Ho feno zavatra tsara ny saintsika amin’izay , araka ny torohevitr’i Paoly hoe : “ Ry rahalahy , na inona na inona marina , na inona na inona zava - dehibe , na inona na inona mahitsy , na inona na inona madio , na inona na inona mahatehotia , na inona na inona tsara laza , na inona na inona misy hatsarana , ary na inona na inona mendri - piderana , dia izany foana heverina . ” — Filipianina 4 : 8 . 
 Inona no hanampy antsika hahay hanambara ny vaovao tsara ? 
 Manampy antsika i Jehovah , mba ‘ hikiraro ny fahavononana mitory ny vaovao tsaran’ny fihavanana ny tongotsika . ’ 
 Ho vonona hanambara ny vaovao tsaran’ny Fanjakan’Andriamanitra isika , raha mandray anjara tsy tapaka amin’ny fivoriana . 
 Tena mahafaly ny manampy ny olona hahafantatra an’ilay Andriamanitry ny fahamarinana , sy manampy azy ho afaka amin’ny fanao ratsy sy ny fampianaran - diso ! 
 Zava - dehibe “ ny sabatry ny fanahy , izany hoe ny tenin’Andriamanitra ” , mba hanoherana ny fampianaran - diso sy “ handravana zavatra efa mafy orina . ” 
 Hahay hampianatra ny fahamarinana isika , ary tsy ho voafitaky ny Devoly , raha mahay mampiasa ny Tenin’Andriamanitra . 
 Ahoana no hahatonga antsika ho “ mafy orina ka hahatohitra ny teti - dratsin’ny Devoly ” ? 
 Hoy i Paoly rehefa nanomboka niresaka momba ny fiadiantsika ara - panahy : “ Aoka ianareo hahazo hery mandrakariva ao amin’ny Tompo sy ao amin’ny tanjaky ny heriny . 
 Tafio avokoa ny fiadiana fiarovana rehetra avy amin’Andriamanitra mba hahafahanareo ho mafy orina ka hahatohitra ny teti - dratsin’ny Devoly ” , na ny hafetseny . 
 Ilay teny grika nadika hoe “ mafy orina ” dia milaza miaramila iray tsy miamboho fahavalo fa tapa - kevitra hifanandrina aminy . 
 Izany koa no ataontsika manoloana an’i Satana , na dia mampiasa hafetsena isan - karazany aza izy mba handravana ny firaisan - tsaintsika , hampidirana hevi - diso ao amin’ny fampianarantsika , na hitarihana antsika hivadika amin’Andriamanitra . 
 Tsy nahomby mihitsy ny fanafihan’i Satana hatramin’izao , sady tsy hahomby mihitsy koa ! 
 * 
 Tohero ny Devoly , dia handositra izy 
 Raha te hanohitra mafy ny Devoly isika , inona no tsy tokony hataontsika ? 
 Azontsika atao tokoa ny mandresy ny Devoly sy ny fanahy ratsy eo ambany fahefany . 
 Tsy misy antony tokony hahatoran - kovitra antsika manoloana an’i Satana , satria hoy i Jakoba : “ Maneke an’Andriamanitra ianareo , fa tohero kosa ny Devoly , dia handositra anareo izy . ” 
 Mila manohitra mafy ny Devoly sy ireo fanahy ratsy iray tarika aminy isika . 
 Koa aza mitsabatsabaka mihitsy amin’ny asan’ny maizina na ny mazia , na mifandray amin’ny olona manao an’izany . 
 Milaza mazava tsara ny Soratra Masina fa tsy mahazo mitady fambara , na manandro na misikidy , na manao na inona na inona misy ifandraisana amin’ny fanahy ratsy ny mpanompon’i Jehovah . 
 Tsy hatahotra ny hisy hamosavy isika , raha revo amin’ny fanompoana sy manana finoana matanjaka . — Nomery 23 : 23 ; Deoteronomia 18 : 10 - 12 ; Isaia 47 : 12 - 15 ; Asan’ny Apostoly 19 : 18 - 20 . 
 Ahoana no hanoherantsika ny Devoly ? 
 Fomba hafa ‘ hanoherana ny Devoly ’ , ny fanarahana ny fitsipika sy ny fahamarinana ao amin’ny Baiboly . 
 Mila tapa - kevitra ny handresy azy koa isika . 
 Manahaka an’i Satana ity tontolo ity , satria izy no andriamaniny . 
 Noho izany , dia tsy manaraka ny toetra sy fanaon’ity tontolo ity isika . 
 Anisan’izany ny avonavona , fitiavan - tena , fitondran - tena maloto , herisetra , fitiavan - karena , sy ny toy izany . 
 Naka fanahy an’i Jesosy ny Devoly tany an - tany efitra , ary fantatsika fa nampiasa ny Soratra Masina i Jesosy mba hanoherana azy , hany ka nandositra izy . 
 Ho resintsika koa i Satana ka ‘ handositra antsika ’ , raha manaiky tanteraka an’i Jehovah isika , sady miantehitra aminy am - bavaka . 
 Manampy antsika i Jehovah Andriamanitra sy ilay Zanany malala , ka na iza na iza hanisy ratsy antsika , na ny Devoly aza , dia tsy haharitra izany ! — Salamo 91 : 9 - 11 . 
 [ Fanamarihana ambany pejy ] 
 Raha mila fanazavana fanampiny momba ny fiadiana ara - panahy avy amin’Andriamanitra ianao , dia jereo Ny Tilikambo Fiambenana 15 Septambra 2004 , pejy 15 - 20 . 
 Ahoana no Havalinao ? 
 • Tokony hatahotra an’i Satana Devoly ve isika ? 
 • Nahoana i Satana no manenjika ny Kristianina ? 
 • Nahoana isika no mila mivavaka hoe : “ Manafaha anay amin’ilay ratsy ” ? 
 • Ahoana no hahafahantsika handresy amin’ilay ady amin’ny fitaoman’ny fanahy ratsy ? 
 [ Sary , pejy 26 ] 
 Tsy natahotra ny mpianatr’i Kristy , ka tsy nivadika mandra - maty 
 [ Sary , pejy 27 ] 
 Tsy hahasakana ny fitsanganan’ireo maty ao amin’ny fitadidian’i Jehovah ny Devoly 
 [ Sary , pejy 28 ] 
 Mivavaka ve ianao hoe : “ Manafaha anay amin’ilay ratsy ” ? 
 [ Sary , pejy 29 ] 
 Mitafy ny “ fiadiana fiarovana rehetra avy amin’Andriamanitra ” ve ianao ? 
 Manàna Faharetana toa An’i Jehovah 
 “ Tsy mba ela i Jehovah raha ny amin’ny fampanantenany , . . . fa manam - paharetana . . . izy . ” — 2 PETERA 3 : 9 . 
 Inona no fanomezana tsy manan - tsahala atolotr’i Jehovah ny olombelona ? 
 TSY misy afaka manolotra antsika fanomezana toy izany , afa - tsy i Jehovah . 
 Faran’izay tsara sy sarobidy izy io , ary tsy voavidin’ny volantsika , na azontsika noho ny fisasarantsika . 
 Ny fiainana mandrakizay io fanomezana io . 
 Hidika ho fiainana tsy misy farany ao amin’ny paradisa eto an - tany izany , ho an’ny ankamaroantsika . 
 Tena hahafinaritra tokoa izany ! 
 Tsy hisy intsony ireo zavatra mampijaly , toy ny ady , herisetra , fahantrana , heloka bevava , aretina , ary na dia ny fahafatesana aza . 
 Hiadana sy hiray saina tanteraka ny olona satria hanjaka ny fitiavana , eo ambany fitondran’ny Fanjakan’Andriamanitra . 
 Tena miandrandra mafy an’izany Paradisa izany isika ! — Isaia 9 : 5 , 6 ; Apokalypsy 21 : 4 , 5 . 
 Nahoana i Jehovah no mbola tsy nandrava ny tontolon’i Satana ? 
 Miandrandra ny fotoana hanovany ny tany ho Paradisa koa i Jehovah . 
 Tsy mahagaga izany satria tia fahamarinana sy rariny izy . 
 Tsy mahafaly azy mihitsy ny mahita ny olona tsy miraharaha na mankahala ny toro lalany marina , sady manohitra ny fahefany sy manenjika ny vahoakany . 
 Misy antony tsara anefa , matoa izy mbola tsy nandrava an’ity tontolo ratsin’i Satana ity . 
 Misy ifandraisany amin’ny zony hitondra sy ny adihevitra momba ny tsara sy ny ratsy izany . 
 Mandamina io raharaha io amim - paharetana izy . 
 Toetra faran’izay tsara ny faharetana , saingy vitsy mpanana ankehitriny . 
 a ) Inona no hevitr’ireo teny hebreo sy grika nadika hoe “ faharetana ” , ao amin’ny Baiboly ? 
 b ) Inona avy no fanontaniana hodinihintsika ? 
 Misy teny grika iray adika inefatra hoe “ faharetana ” , ao amin’ny Fandikan - tenin’ny Tontolo Vaovao . 
 Midika ara - bakiteny hoe “ mahatsindry fo ” io teny io , ka matetika no adika hoe “ fahari - po . ” 
 Manana hevitra hoe mandefitra sy tsy mora tezitra , ireo teny hebreo sy grika nadika hoe “ faharetana . ” 
 Inona avy no soa raisintsika noho ny faharetan’i Jehovah ? 
 Inona no ianarantsika avy amin’ny faharetana sy ny fiaretana nasehon’i Jehovah sy ny mpanompony mahatoky ? 
 Ahoana no ahafantarantsika fa manam - petra ny faharetan’i Jehovah ? 
 Andeha hodinihintsika izany . 
 Hevero ny faharetan’i Jehovah 
 Inona no nolazain’ny apostoly Petera , momba ny faharetan’i Jehovah ? 
 Hoy ny apostoly Petera , momba ny faharetan’i Jehovah : “ Aoka tsy hohadinoinareo . . . izao ry malala : Ny iray andro amin’i Jehovah dia toy ny arivo taona , ary ny arivo taona toy ny iray andro . 
 Tsy mba ela i Jehovah raha ny amin’ny fampanantenany , araka izay heverin’ny sasany ho fahelana , fa manam - paharetana aminareo izy , satria tsy iriny hisy ho ringana fa mba ho tonga amin’ny fibebahana kosa ny rehetra . ” 
 Mariho fa milaza antony roa mahatonga an’i Jehovah hanam - paharetana , ireo andinin - teny ireo . 
 Ahoana no fahitan’i Jehovah ny fotoana , ary inona no vokatr’izany eo amin’ny zavatra ataony ? 
 Voalohany , tsy mitovy amin’ny antsika ny fahitan’i Jehovah ny fotoana . 
 Toy ny iray andro monja ny arivo taona , eo anatrehan’Ilay velona mandrakizay . 
 Tsy fehezin’ny fotoana izy , na manenjika fotoana , nefa koa tsy mitaredretra rehefa hanao zavatra . 
 Tsy manam - petra ny fahendreny , ka fantany ny fotoana mety indrindra hanaovan - javatra mba hahasoa izay rehetra mila fanampiana . 
 Miandry ny hahatongavan’io fotoana io izy . 
 Tsy tokony hihevitra anefa isika hoe tsy miraharaha ny fahoriana manjo ny mpanompony izy . 
 ‘ Be fangoraham - po ’ sy fitiavana mantsy i Jehovah . 
 Navelany hisy vetivety ny fijaliana , kanefa vitany ny manaisotra mandrakizay ny fahoriana rehetra aterak’izany . — Salamo 37 : 10 . 
 Inona no tsy tokony hoeritreretintsika momba an’Andriamanitra , ary nahoana ? 
 Marina aloha fa tsy mora ny miandry , rehefa tena irintsika ho azo ny zavatra iray . 
 Izany no mahatonga ny olona sasany hieritreritra fa tsy te hanatanteraka ny fampanantenany ny olona iray , matoa tsy manao izany haingana . 
 Tsy tokony hihevitra anefa isika hoe toy izany Andriamanitra ! 
 Raha diso fandray ny faharetany isika , ka mihevitra fa mitaredretra izy , dia mety hanjary hisalasala sy ho kivy isika , ary mety ho kamo amin’ny fanompoana azy . 
 Mety ho voafitak’ireo mpaneso sy tsy manam - pinoana mihitsy aza isika . 
 Haneso toy izao mantsy izy ireo , araka ny efa nampitandreman’i Petera : “ Aiza akory izay fanatrehany nampanantenaina eo ? 
 Efa hatramin’ny andro nahafatesan’ny razantsika no tsy niovan’ny zava - drehetra fa mbola mitovy tanteraka amin’izay nisy hatrany am - piandohan’ny famoronana . ” — 2 Petera 3 : 4 . 
 Irin’i Jehovah hibebaka ny olona . 
 Inona no ifandraisan’izany amin’ny faharetany ? 
 Mbola hitantsika eo amin’ny tenin’i Petera ihany , ny antony faharoa mahatonga an’i Jehovah hanam - paharetana : Iriny ho tonga amin’ny fibebahana ny rehetra . 
 Horinganin’i Jehovah ireo mafy loha tsy mety miala amin’ny lalan - dratsiny . 
 Tsy sitrany anefa ny hahafatesan’ny ratsy fanahy . 
 Ny mahafaly azy kosa dia ny mahita olona mibebaka sy miala amin’ny lalan - dratsiny , mba ho velona . 
 Izany no mahatonga azy hanam - paharetana , ka maniraka ny mpanompony hitory ny vaovao tsara eran - tany , mba hahavelona ny olona . 
 Inona no mampiseho fa manam - paharetana Andriamanitra , rehefa jerena ny fifandraisany tamin’ny firenen’ny Israely ? 
 Hita koa fa manam - paharetana Andriamanitra , rehefa jerena ny fifandraisany tamin’ny firenen’ny Israely fahiny . 
 Nandefitra tamin’ny tsy fankatoavan’izy ireo foana izy , nandritra ny taonjato maro . 
 Tsy nitsahatra nampirisika azy ireo tamin’ny alalan’ny mpaminaniny izy hoe : “ Mialà amin’ny làlanareo ratsy , ary tandremo ny lalàko sy ny didiko , araka ny lalàna rehetra izay nandidiako ny razanareo sy izay nanirahako ny mpaminany mpanompoko ho aminareo . ” 
 Nanao ahoana ny vokany ? 
 Nampalahelo fa “ tsy nihaino ” ilay vahoaka . — 2 Mpanjaka 17 : 13 , 14 . 
 Ahoana no ahitana fa nanam - paharetana toa an - dRainy i Jesosy ? 
 Nirahin’i Jehovah ny Zanany , tamin’ny farany . 
 Tsy sasatry ny niangavy an’ireo Jiosy i Jesosy , mba hihavanan’izy ireo indray amin’Andriamanitra . 
 Nanahaka tanteraka ny faharetan’ny Rainy izy . 
 Fantany tsara fa ho faty tsy ho ela izy , ka naneho ny alahelony azy ireo izy hoe : “ Ry Jerosalema , ry Jerosalema , izay mpamono ny mpaminany sy mpitora - bato an’izay irahina ho any aminy . 
 Impiry aho no te hanangona ny zanakao , tahaka ny fanangonan’ny reniakoho ny zanany ao ambany elany ! 
 Tsy nety anefa ianareo . ” 
 Tsy mpitsara mafy fo , may ny hanasazy olona no hilaza teny mampihetsi - po toy ireo , fa namana tia sy mahari - po amin’ny olona . 
 Toy ny Rainy any an - danitra i Jesosy , ka naniry ny hibebahan’ny olona , mba tsy ho voaheloka izy ireo . 
 Nankatò ny fampitandreman’i Jesosy ny olona sasany , ka tsy ringana rehefa niharan’ny didim - pitsarana i Jerosalema , tamin’ny taona 70 . — Lioka 21 : 20 - 22 . 
 Inona no soa raisintsika noho ny faharetan’Andriamanitra ? 
 Tsy mahatalanjona tokoa ve ny faharetan’Andriamanitra ? 
 Mbola avelan’i Jehovah hahafantatra azy sy hanantena famonjena isika sy ny olon - kafa an - tapitrisany , na dia efa mihoa - pampana aza ny tsy fankatoavan’ny olombelona . 
 Hoy i Petera tamin’ireo Kristianina namany : “ Hevero ho famonjena ny faharetan’ny Tompontsika . ” 
 Tsy velom - pankasitrahana tokoa ve isika satria afaka ny ho voavonjy , noho ny faharetan’i Jehovah ? 
 Moa ve isika tsy tokony hivavaka mba hahari - po amintsika hatrany izy , eo am - panompoantsika azy isan’andro ? — Matio 6 : 12 . 
 Voatosika hanao inona isika rehefa mahafantatra ny antony anehoan’i Jehovah faharetana ? 
 Lasa vonona hiandry amim - paharetana ny famonjen’i Jehovah isika , rehefa mahafantatra ny antony anehoany faharetana . 
 Tsy hanatsoaka hevitra mihitsy isika hoe tsy rototra hanatanteraka ny fampanantenany izy . 
 Mivavaka hatrany isika mba hahatongavan’ny Fanjakan’Andriamanitra , ary mino fa mahalala ny fotoana mety indrindra hamaliana io vavaka io izy . 
 Voatosika hanahaka an’i Jehovah koa isika , ka hanam - paharetana rehefa mifandray amin’ireo rahalahintsika sy ny olona itoriantsika . 
 Tsy tiantsika hisy ho ringana ny olona . 
 Irintsika kosa ny hahita azy ireo hibebaka ary hanantena fiainana mandrakizay toa antsika . — 1 Timoty 2 : 3 , 4 . 
 Hevero ny faharetan’ireo mpaminany 
 12 , 13 . 
 Nahoana i Isaia no lazaina fa nanam - paharetana , araka ny voalaza ao amin’ny Jakoba 5 : 10 ? 
 Manjary mankasitraka ny faharetan’i Jehovah isika sady maniry hanana io toetra io , rehefa mandinika ny fomba nanehoany izany . 
 Tsy mora amin’ny olona tsy lavorary ny maneho io toetra io , nefa azo atao tsara izany . 
 Hitantsika izany tamin’ireo mpanompon’Andriamanitra fahiny . 
 Hoy i Jakoba mpianatr’i Jesosy : “ Ry rahalahy , aoka ny mpaminany izay niteny tamin’ny anaran’i Jehovah , no halainareo ho modely amin’ny fiaretana fahoriana sy ny faharetana . ” 
 Mampionona sy mampahery ny mahafantatra , fa nisy olona nahavita niatrika olana mitovy amin’ny antsika . 
 Tena nila faharetana , ohatra , i Isaia mpaminany , rehefa nanatanteraka ny asa nanendrena azy . 
 Hoy i Jehovah taminy : “ Mandehana , ka lazao amin’ity firenena ity hoe : Mandrenesa mandrakariva ihany hianareo , nefa aza mahalala ; ary mijere mandrakariva ihany hianareo , nefa aza mahafantatra . 
 Ataovy adala ny fon’ity firenena ity , ary ataovy lalodalovana ny sofiny , ary ataovy mikimpy ny masony , fandrao hahita ny masony , sy handre ny sofiny , ary hahalala ny fony , dia hibebaka izy ka ho sitrana . ” 
 Naharitra nitory ny fampitandreman’Andriamanitra nandritra ny 46 taona teo ho eo i Isaia , na dia tsy niraharaha ny hafatra notoriny aza ny olona ! 
 Manampy antsika hanohy hitory ny vaovao tsara koa ny faharetana , na dia maro aza no tsy mihaino . 
 14 , 15 . 
 Inona no nanampy an’i Jeremia hiatrika fisedrana sy fahakiviana ? 
 Tsy noraharahain’ny olona ireo mpaminany rehefa nitory . 
 Tsy izay ihany anefa , fa nenjehina koa izy ireo . 
 Nogadraina tamin’ny boloky hazo i Jeremia , nampidirina ‘ an - tranomaizina ’ , ary natsipy tao anaty lavadrano . 
 Ireo olona niriny hampiana ihany no nampijaly azy . 
 Tsy tezitra anefa i Jeremia , na namaly faty . 
 Niaritra sy nanam - paharetana izy nandritra ny am - polony taona . 
 Tsy nampangina an’i Jeremia ny fanenjehana sy ny fanesoana , ary tsy mampangina antsika koa izany ankehitriny . 
 Marina aloha fa mety ho kivy isika indraindray . 
 Kivy i Jeremia rehefa nilaza hoe : “ Ny tenin’i Jehovah dia atao fanakorana sy fihomehezana ahy isan - andro . 
 Dia hoy izaho : Tsy hanonona Azy aho na hiteny intsony amin’ny anarany . ” 
 Inona no nitranga tamin’izay ? 
 Tsy nitory intsony ve i Jeremia ? 
 Hoy ihany izy : “ Nefa [ ny tenin’Andriamanitra ] dia tonga toy ny afo mirehitra ato am - poko , voahidy ato amin’ny taolako ; ary sasatra ny niaritra aho ka tsy mahazaka . ” 
 Mariho fa tsy nahita fifaliana intsony i Jeremia , rehefa nifantoka tamin’ny fanesoan’ny olona . 
 Nanjary faly indray anefa izy , rehefa nampifantoka ny sainy tamin’ny hatsaran’ilay hafatra , sady nieritreritra fa zava - dehibe izy io . 
 Nanohana sy nampahery an’i Jeremia koa i Jehovah , izay “ toy ny lehilahy mahery mahatahotra ” , ka nahatonga azy hazoto sy ho sahy hitory ny tenin’Andriamanitra . — Jeremia 20 : 11 . 
 Inona no manampy antsika hahita fifaliana , rehefa manatontosa ny fitoriana ny vaovao tsara ? 
 Nahafaly an’i Jeremia mpaminany ve ny asany ? 
 Eny tokoa ! 
 Hoy izy tamin’i Jehovah : ‘ Hitako ny teninao ka nohaniko , ary ny teninao no fifaliako sy firavoravoan’ny foko ; fa nantsoina tamin’ny anaranao aho , Jehovah ô . ’ 
 Faly i Jeremia satria voninahitra ny misolo tena an’ilay Andriamanitra marina sy mitory ny teniny . 
 Mahafaly antsika koa izany . 
 Ankoatra izany , dia mifaly toa an’ireo anjely any an - danitra isika , satria maro eran - tany no mandray ny hafatra momba ilay Fanjakana , mibebaka , ary mizotra eo amin’ny lalana mankany amin’ny fiainana mandrakizay . — Lioka 15 : 10 . 
 “ Ny fiaretan’i Joba ” 
 17 , 18 . 
 Inona avy no niaretan’i Joba , ary ahoana no niafarany ? 
 Hoy i Jakoba , rehefa avy niresaka momba ireo mpaminany fahiny : “ Efa renareo ny niaretan’i Joba , ary efa hitanareo ny niafarany , dia izay nataon’i Jehovah taminy . 
 Araka izany , dia be fitiavana tokoa sady mamindra fo i Jehovah . ” 
 Ilay teny grika nadika hoe “ fiaretana ” eto , dia mitovy hevitra amin’ilay teny grika nampiasain’i Jakoba eo amin’ny andininy faha - 10 , izay nadika hoe “ faharetana . ” 
 Niresaka ny fahasamihafan’ny hevitr’ireo teny roa ireo ny manam - pahaizana iray . 
 Hoy izy : “ Ilay voalohany dia fanehoana faharetana rehefa misy manisy ratsy antsika , ary ilay faharoa kosa fiaretana ny fahoriana manjo antsika . ” 
 Tena nijaly i Joba . 
 Fongana ny fananany , maty ny zanany , ary nampijaly be ny aretiny . 
 Niady saina koa izy satria nisy niampanga hoe nosazin’i Jehovah . 
 Tsy nangina i Joba rehefa nijaly . 
 Nitaraina mafy izy ary nilaza an - kolaka mihitsy aza fa marina noho Andriamanitra . 
 Nanam - pinoana foana anefa izy , ary tsy nivadika mihitsy . 
 Tsy nanda an’Andriamanitra i Joba , na dia nilaza aza i Satana fa hanao izany izy . 
 Inona no vokany ? 
 Jehovah “ nitahy ny niafaran’i Joba mihoatra noho ny voalohany . ” 
 Nositranin’i Jehovah izy , nampitomboiny avo roa heny ny harenany , ary novalian - tsoa izy ka niadana sy sambatra niaraka tamin’ny havan - tiany . 
 Nanjary nahafantatra bebe kokoa ny toetran’i Jehovah koa izy , rehefa niaritra sy tsy nivadika . 
 Inona no azontsika ianarana avy amin’ny fiaretan’i Joba ? 
 Inona no azontsika ianarana avy amin’ny fiaretan’i Joba ? 
 Mety hijaly toa an’i Joba isika , noho ny aretina na fahasahiranana hafa . 
 Mety tsy ho azontsika tsara ny antony amelan’i Jehovah antsika hiatrika fitsapana sasany . 
 Izao anefa no azontsika antoka : Handray fitahiana isika , raha tsy mivadika . 
 Tsy maintsy hamaly soa an’izay mitady azy fatratra i Jehovah . 
 Hoy i Jesosy : “ Izay miaritra hatramin’ny farany no hovonjena . ” — Matio 10 : 22 ; 24 : 13 . 
 ‘ Ho avy ny andron’i Jehovah ’ 
 Nahoana isika no mahazo antoka fa ho avy ny andron’i Jehovah ? 
 Na dia manam - paharetana aza i Jehovah , dia manao ny rariny koa izy , ka tsy holeferiny mandrakizay ny faharatsiana . 
 Manam - petra ny faharetany . 
 Hoy i Petera : “ Tsy niahotra . . . 
 Andriamanitra nanasazy an’ilay tontolo fahiny . ” 
 Noringaniny tamin’ny Safodrano ilay tontolo ratsy fahiny , na dia narovany aza i Noa sy ny fianakaviany . 
 Nampihatra ny didim - pitsarany tamin’i Sodoma sy Gomora koa i Jehovah , ka lasa lavenona ilay tanàna . 
 Ireny sazy ireny dia “ ohatra fampitandremana momba ny hoavy , ho an’ny olona tsy matahotra an’Andriamanitra . ” 
 Tena azontsika antoka àry fa ‘ ho avy ny andron’i Jehovah . ’ — 2 Petera 2 : 5 , 6 ; 3 : 10 . 
 Ahoana no ampisehoantsika fa manam - paharetana sy miaritra isika , ary inona no hodinihintsika ao amin’ny lahatsoratra manaraka ? 
 Aoka àry isika hanam - paharetana toa an’i Jehovah , ka hanampy ny olona hibebaka mba ho voavonjy izy ireo . 
 Aoka koa isika haharitra toa an’ireo mpaminany , ka hitory ny vaovao tsara foana na dia tsy mihaino aza ny olona . 
 Azo antoka fa hanome antsika valisoa lehibe i Jehovah , raha miaritra fitsapana sy tsy mivadika toa an’i Joba isika . 
 Mahafaly tokoa ny fanompoana ataontsika , rehefa jerena ny fitahian’i Jehovah ny ezaka ataon’ny vahoakany , eo amin’ny fitoriana ny vaovao tsara eran - tany . 
 Ho hitantsika ao amin’ny lahatsoratra manaraka ny momba izany . 
 Tadidinao Ve ? 
 • Nahoana i Jehovah no manam - paharetana ? 
 • Inona no ianarantsika avy amin’ny faharetan’ireo mpaminany ? 
 • Ahoana no nanehoan’i Joba fiaretana , ary ahoana no niafarany ? 
 • Ahoana no ahafantarantsika fa manam - petra ny faharetan’i Jehovah ? 
 [ Sary , pejy 18 ] 
 Nanahaka tanteraka ny faharetan’ny Rainy i Jesosy 
 [ Sary , pejy 20 ] 
 Ahoana no namalian’i Jehovah soa ny faharetan’i Jeremia ? 
 [ Sary , pejy 21 ] 
 Inona no valisoa nomen’i Jehovah an’i Joba , noho ny fiaretany ? 
 Fitoriana “ ho Vavolombelona Amin’ny Firenena Rehetra ” 
 “ Ho vavolombeloko . . . any amin’ny faritra lavitra indrindra amin’ny tany ianareo . ” — ASAN’NY APOSTOLY 1 : 8 . 
 Oviana ary taiza ny mpianatra no nandre voalohany ilay faminaniana ao amin’ny Matio 24 : 14 ? 
 EFA mahazatra antsika ny tenin’i Jesosy ao amin’ny Matio 24 : 14 , ka maro no mahay azy io tsianjery . 
 Miavaka tokoa io faminaniana io ! 
 Eritrereto ange izay tao an - tsain’ny mpianany , rehefa nandre azy io voalohany e ! 
 Ny taona 33 tamin’izay , ary tao Jerosalema niaraka tamin’i Jesosy izy ireo . 
 Efa telo taona teo ho eo izao no niarahan’izy ireo taminy . 
 Nahita ireo fahagagana nataony izy ireo , ary nandre ny fampianarany . 
 Faly izy ireo noho ny fahamarinana sarobidy nampianariny , nefa fantany tsara koa fa tsy ny rehetra no faly toy izany . 
 Nanana fahavalo nanam - pahefana sy to teny mantsy i Jesosy . 
 Inona avy no fahoriana sy zava - tsarotra niandry ny mpianatra ? 
 Niaraka tamin’i Jesosy teo amin’ny Tendrombohitra Oliva ny mpianatra efatra . 
 Nipetraka sy nanongilan - tsofina izy ireo , rehefa niresaka momba ny fahoriana sy zava - tsarotra niandry azy ireo i Jesosy . 
 Efa nolazainy talohan’izay fa hovonoina izy . 
 Teto indray kosa dia nohazavainy tsara fa hiatrika fanoherana mahery vaika koa izy ireo . 
 Hoy izy : “ Hanolotra anareo ho amin’ny fahoriana ny olona ka hamono anareo ho faty , ary ho halan’ny firenena rehetra ianareo noho ny anarako . ” 
 Tsy izay ihany anefa . 
 Hamitaka olona maro ny mpaminany sandoka . 
 Hihemotra ny hafa , hamadika ny namany , ary hifankahala . 
 “ Maro ” mihitsy aza no hanjary tsy ho tia an’Andriamanitra sy ny Teniny . — Matio 24 : 9 - 12 . 
 Nahoana ny tenin’i Jesosy ao amin’ny Matio 24 : 14 no tena mahatalanjona ? 
 Tena nifanohitra tamin’ireo fahoriana ireo ny zavatra nolazain’i Jesosy taorian’izay , ka azo antoka fa nahatalanjona ny mpianany . 
 Hoy izy : “ Ho vita manerana ny tany onenana ny fitoriana ity vaovao tsaran’ilay fanjakana ity , ho vavolombelona amin’ny firenena rehetra , vao ho tonga ny farany . ” 
 Hotohizina sy hitarina maneran - tany tokoa ilay asa ‘ fanambarana ny marina ’ , natombok’i Jesosy tany Israely . 
 Faminaniana mahatalanjona izany ! 
 Efa sarotra na dia ny hanitatra an’ilay asa any amin’ny “ firenena rehetra ” aza , nefa vao mainka tsy mampino ny hahavitana izany noho izy ireo “ ho halan’ny firenena rehetra . ” 
 Ny fahavitan’io asa lehibe io anefa no hahafantaran’ny olona fa i Jehovah dia avo indrindra , mahery , be fitiavana , mamindra fo , ary manam - paharetana . 
 Ny fanaovana io asa io koa no ampisehoan’ny mpanompony , fa manam - pinoana sy mahafoy tena izy ireo . 
 Iza no nasaina nanatontosa ilay asa fitoriana , ary inona no fampaherezana nomen’i Jesosy ? 
 Nohazavain’i Jesosy tsara tamin’ny mpianany , fa nanankinana asa tena lehibe izy ireo . 
 Niseho tamin’izy ireo izy talohan’ny niakarany tany an - danitra , ary nilaza hoe : “ Hahazo hery . . . ianareo rehefa tonga aminareo ny fanahy masina , ka ho vavolombeloko any Jerosalema sy eran’i Jodia sy Samaria ary any amin’ny faritra lavitra indrindra amin’ny tany ianareo . ” 
 Vitsy ny mpianatra tamin’izany , na dia hiampy tsy ho ela aza . 
 Tsy maintsy ho nampahery azy ireo àry ny nahafantatra fa hanampy azy hanatontosa an’ilay asa , ny fanahy maherin’Andriamanitra ! 
 Inona no tsy fantatry ny mpianatra , momba ny asa fitoriana ? 
 Fantatry ny mpianatr’i Jesosy , fa nasaina hitory ny vaovao tsara sy ‘ hanao mpianatra ny olona any amin’ny firenena rehetra ’ izy ireo . 
 Tsy fantany anefa hoe rahoviana no ho tonga ny farany , ary ahoana no hamaritana hoe vita ilay asa . 
 Isika koa tsy mahalala . 
 I Jehovah ihany no mamaritra izany . 
 Hamarana an’ity tontolo ratsy ity i Jehovah , rehefa afa - po amin’ny asa fitoriana vita . 
 Amin’izay dia ho fantatry ny Kristianina hoe vita araka ny nikasan’i Jehovah azy ilay asa . 
 Tsy ho azon’ireo mpianatra voalohany an - tsaina mihitsy , izao fitaran’ny asa fitoriana amin’ny andro farany izao . 
 Fitoriana tamin’ny taonjato voalohany 
 Inona no nitranga tamin’ny Pentekosta 33 sy taoriana kelin’izay ? 
 Nahavariana ny vokatry ny asa fitoriana sy fanaovana mpianatra , tamin’ny taonjato voalohany . 
 Nivory tao amin’ny efitra iray ambony rihana tany Jerosalema ny mpianatra 120 , tamin’ny Pentekosta taona 33 . 
 Nilatsahan’ny fanahy masina izy ireo . 
 Avy eo ny apostoly Petera dia nanao lahateny nandrisika , ary nanazava ny anton’ilay fahagagana . 
 Olona 3 000 no nino sy natao batisa . 
 Vao fiandohany fotsiny anefa izany . 
 “ Nisy foana olona voavonjy nentin’i Jehovah isan’andro hanatevin - daharana ” ny mpianatra , na dia niezaka nampitsahatra ny asa fitoriana aza ny mpitondra fivavahana . 
 Tsy ela dia “ lasa dimy arivo teo ho eo ny isan’ny lehilahy . ” 
 Mbola ‘ niampy hatrany ireo nino ny Tompo [ tatỳ aoriana ] , ary maro be izy ireny , na lahy na vavy . ’ — Asan’ny Apostoly 2 : 1 - 4 , 8 , 14 , 41 , 47 ; 4 : 4 ; 5 : 14 . 
 Nahoana ny fiovan’i Kornelio ho Kristianina no fisehoan - javatra niavaka ? 
 Nisy fisehoan - javatra niavaka koa tamin’ny taona 36 . 
 Lasa Kristianina i Kornelio ary natao batisa , na dia tsy Jiosy aza . 
 Nisy zavatra tian’i Jehovah hasongadina , matoa izy naniraka ny apostoly Petera tany amin’io lehilahy nanam - pinoana io . 
 Tiany haseho , fa tsy ny Jiosy tany am - pielezana ihany no nasain’i Jesosy nampianarina , rehefa nandidy izy hoe “ ataovy mpianatra ny olona any amin’ny firenena rehetra . ” 
 Inona no nataon’ireo nitarika rehefa nahafantatra an’izany ? 
 Nanome voninahitra an’Andriamanitra ny apostoly sy ny anti - panahy tany Jodia , rehefa fantany fa nitoriana ny vaovao tsara koa ny hafa firenena . 
 Tetsy an - danin’izany , dia mbola namokatra foana koa ny fitoriana tamin’ny Jiosy . 
 Niampy Jiosy ‘ an’arivony ’ ireo hafa firenena , taona vitsivitsy tatỳ aoriana , angamba tamin’ny taona 58 . — Asan’ny Apostoly 21 : 20 . 
 Inona no herin’ny vaovao tsara eo amin’ny olona ? 
 Nahavariana ny isan’ireo vaovao , tamin’ny taonjato voalohany . 
 Tsy tokony hohadinointsika anefa , fa ny herin’ilay hafatra raketin’ny Baiboly no nahatonga azy ireo ho lasa Kristianina . 
 Nanova tanteraka ny fiainan’ireo nino azy izy io . 
 Lasa tsara fitondran - tena izy ireo , nitafy ny toetra vaovao , ary nihavana tamin’Andriamanitra indray . 
 Izany koa no mitranga ankehitriny . 
 Afaka manantena ny hiaina mandrakizay avokoa ireo rehetra mino ny vaovao tsara . — Jaona 3 : 16 . 
 Mpiara - miasa amin’Andriamanitra 
 Inona no tombontsoa sy andraikitra nananan’ny Kristianina voalohany ? 
 Tsapan’ny Kristianina voalohany , fa tsy noho ny heriny fotsiny no nahavitany ny asa fitoriana . 
 Fantany fa nanampy azy ny “ herin’ny fanahy masina . ” 
 I Jehovah no nahatonga ilay fitomboana . 
 Fantatr’izy ireo koa na izany aza , fa nanana tombontsoa ‘ hiara - miasa amin’Andriamanitra ’ izy ireo , ary nitaky andraikitra izany . 
 Nanaraka ny torohevitr’i Jesosy àry izy ireo , ka niezaka mafy nanatontosa ny asa nanendrena azy . — Lioka 13 : 24 . 
 Inona no ezaka nataon’ny sasany tamin’ny Kristianina voalohany , mba hitoriana any amin’ny firenena rehetra ? 
 “ Apostoly ho an’ny hafa firenena ” i Paoly . 
 Nanao dia an - tanety sy an - dranomasina an’arivony kilaometatra izy , ary nanorina fiangonana maro tany Azia , izay provansy romanina , ary Gresy . 
 Nankany Roma koa izy , ary nety ho tonga hatrany Espaina mihitsy aza . 
 Ny apostoly Petera kosa nankany Babylona , toerana be Jiosy tamin’izany , satria nankinina taminy ny “ fitoriana ny vaovao tsara . . . tamin’ny voafora . ” 
 Maro ny olona nikely aina tamin’ny fanompoana , anisan’izany ny vehivavy toa an - dry Tryfena sy Tryfosa . 
 Voalaza koa fa “ nanao asa mafy maro tao amin’ny Tompo ” , ny vehivavy iray hafa atao hoe Persy . — Romanina 16 : 12 . 
 Ahoana no nitahian’i Jehovah ny ezaka nataon’ny mpianatra ? 
 Notahin’i Jehovah tokoa ny ezaka nataon’ireny mpanompo be zotom - po ireny sy ny hafa . 
 Nilaza i Jesosy fa hotorina amin’ny firenena rehetra ny vaovao tsara . 
 Tsy ampy 30 taona taorian’izay , dia nanoratra i Paoly fa ‘ notorina tamin’ny zavaboary rehetra eny ambanin’ny lanitra ny vaovao tsara . ’ 
 Tonga ve ny farany tamin’izay ? 
 Eny . 
 Nifarana tamin’ny taona 70 ny tontolo jiosy , rehefa nandrava an’i Jerosalema sy ny tempoly ny Romanina . 
 Efa nilaza anefa i Jehovah fa mbola hitarina maneran - tany ny asa fitoriana , alohan’ny hamaranany ny tontolon’i Satana . 
 Fitoriana amin’ny andro ankehitriny 
 Ahoana no fahazoan’ny Mpianatra ny Baiboly tany am - boalohany , an’ilay baiko hitory ? 
 Naverina tamin’ny laoniny ny fivavahana madio , tamin’ny faramparan’ireo taona 1800 , taorian’ny fotoana lava nanjakan’ny fivadiham - pinoana . 
 Tsapan’ny Mpianatra ny Baiboly ( Vavolombelon’i Jehovah ankehitriny ) , fa nila nampianatra ny olona tany amin’ny firenena rehetra izy ireo . 
 Nisy 5 100 ny mpitory be zotom - po taloha kelin’ny 1914 , ary niely tany amin’ny tany 68 ny vaovao tsara . 
 Tsy azon’izy ireo tsara anefa ny tena hevitry ny Matio 24 : 14 . 
 Nandika sy nanao pirinty Baiboly tamin’ny fiteny maro ireo fikambanana mampiely Baiboly , tamin’ny faramparan’ireo taona 1800 , ary nizara izany naneran - tany . 
 Nihevitra àry ny Mpianatra ny Baiboly , nandritra ny am - polony taona , fa efa tontosa ny asa fitoriana any amin’ireo firenena , satria mirakitra ny vaovao tsara na filazantsara ireny Baiboly ireny . 
 13 , 14 . 
 Inona no fanazavana noraketin’ny Tilikambo Fiambenana tamin’ny 1928 , momba ny sitrapon’Andriamanitra sy ny fikasany ? 
 Nampian’i Jehovah anefa ny vahoakany , ka nihanazava tamin’izy ireo ny sitrapony sy ny fikasany . 
 Hoy Ny Tilikambo Fiambenana 1 Desambra 1928 ( anglisy ) : ‘ Mahatontosa ny asa fitoriana ny vaovao tsara nambara mialoha ve ny fizarana Baiboly ? 
 Tsy izany velively ! 
 Na dia voazara aza ny Baiboly , dia mbola mila manao pirinty boky sy gazety ireo vavolombelona vitsivitsy eto an - tany , mba hanazavana ny [ fikasan ’ ] Andriamanitra . 
 Mila mitsidika ny olona nahazo Baiboly koa izy ireo , mba hahafantarany fa efa tafaorina ny Fanjakan’ny Mesia . ’ 
 Nanazava toy izao koa io gazety io : ‘ Nahazo tsara ny faminanian’ny Tompo ao amin’ny Matio 24 : 14 ny Mpianatra ny Baiboly , tamin’ny 1920 . 
 Nazava tamin’izy ireo fa ilay “ filazantsara ” tokony hotorina maneran - tany ho vavolombelona any amin’ny firenena rehetra , dia tsy filazantsara momba ny fanjakana iray mbola ho avy , fa milaza kosa hoe efa manomboka manjaka amin’ny tany ny Mesia . ’ 
 Ahoana no nitaran’ny asa fitoriana nanomboka tamin’ireo taona 1920 ? 
 ‘ Vitsivitsy ny vavolombelona ’ tamin’ireo taona 1920 , nefa nitombo izy ireo . 
 Am - polony taona tatỳ aoriana , dia fantatra ireo “ vahoaka be ” anisan’ny “ ondry hafa ” , ary natomboka ny fanangonana azy ireo . 
 Misy mpitory ny vaovao tsara 6 613 950 izao any amin’ny tany 235 . 
 Mahatalanjona tokoa fa tanteraka ny faminaniana ! 
 Mbola tsy notorina tany amin’ny tany maro be toy izao ny “ vaovao tsaran’ilay Fanjakana . ” 
 Mbola tsy maro toy izao koa ny mpanompon’i Jehovah mahatoky teto an - tany . 
 Inona no zava - bita tamin’ny taom - panompoana lasa ? 
 ( Jereo ny tabilao , pejy 27 - 30 . ) 
 Revo tamin’ny fanompoana , ireo Vavolombelona rehetra ireo , nandritra ny taom - panompoana 2005 . 
 Nandany arivo tapitrisa ora mahery tamin’ny fitoriana ny vaovao tsara izy ireo , tany amin’ny tany 235 . 
 An - tapitrisany ny fiverenana mitsidika natao , ary an - tapitrisany koa ny fampianarana Baiboly . 
 Izany asa izany dia notontosain’ny Vavolombelon’i Jehovah , izay nanome maimaim - poana ny fotoanany sy ny fananany , mba hitoriana ny Tenin’Andriamanitra . 
 Manatanjaka ny vahoakany amin’ny alalan’ny fanahiny mahery foana i Jehovah , mba hahatanteraka ny sitrapony . — Zakaria 4 : 6 . 
 Mikely aina amin’ny fitoriana 
 Ahoana no anatontosan’ny vahoakan’i Jehovah an’ilay baikon’i Jesosy hitory ny vaovao tsara ? 
 Tsy lefy ny zotom - pon’ny vahoakan’Andriamanitra , na dia efa ho 2 000 taona aza izay no nilazan’i Jesosy hoe hotorina ny vaovao tsara . 
 Fantatsika fa maneho fitiavana sy famindram - po ary faharetana toa an’i Jehovah isika , rehefa tsy kivy manao ny tsara . 
 Tsy tiantsika ho ringana koa ny olona , fa mba hibebaka sy hihavana indray amin’i Jehovah . 
 Arehitry ny fanahin’Andriamanitra ny Vavolombelon’i Jehovah , ka mazoto mitory ny vaovao tsara , hatrany amin’ny faran’ny tany . 
 Vokatr’izany , dia mandray ny fahamarinana ny olona any amin’ny faritra rehetra , sady manaraka ny toromarika feno fitiavana omen’i Jehovah . 
 Ireto misy ohatra vitsivitsy . 
 18 , 19 . 
 Milazà fitantarana mampiseho fa mandray ny vaovao tsara ny olona . 
 Mpamboly tany amin’ny faritra andrefan’i Kenya i Charles . 
 Nahalafo paraky valo taonina mahery izy , tamin’ny 1998 , ka nahazo mari - pankasitrahana noho izy Mpamboly Paraky Mahafatra - po . 
 Nanomboka nianatra Baiboly izy tamin’izay . 
 Nianarany fa tokony ho tia ny namany ny olona , araka ny didin’i Jesosy . 
 Tsapany anefa , tatỳ aoriana , fa mandika an’io didy io ny olona mamokatra paraky . 
 Norarahany poizina ny voly parakiny , rehefa fantany fa ‘ mpamono olona mahafatra - po ’ ny ‘ mpamboly paraky mahafatra - po . ’ 
 Nandroso hatramin’ny fanoloran - tena sy batisa izy , ary mpisava lalana maharitra sady mpanampy amin’ny fanompoana izao . 
 Mampihorohoro na manozongozona ny firenena amin’ny alalan’ny fitoriana maneran - tany tokoa i Jehovah ankehitriny . 
 Noho izany , dia manatona ny fandaminany ny olona , na ireo zavatra faniry . 
 Niditra tamin’ny sekoly fiofanana ho pretra i Pedro , any Portogaly , tamin’izy 13 taona . 
 Naniry ho tonga misionera izy , ka hampianatra Baiboly . 
 Niala tao anefa izy tsy ela taorian’izay , satria tsy noresahina firy tao an - dakilasy ny Baiboly . 
 Nianatra psikolojia tany amin’ny oniversiten’i Lisbonne izy , enin - taona tatỳ aoriana . 
 Nipetraka tamin’ny nenitoany izy . 
 Vavolombelon’i Jehovah izy io , ka nampirisika azy hianatra Baiboly . 
 Tsy azon’i Pedro antoka anefa tamin’izay , raha tena nisy Andriamanitra . 
 Nisalasala koa izy raha hianatra Baiboly na tsia . 
 Noresahiny tamin’ilay mpampianatra psikolojia , fa nisalasala ny amin’izay fanapahan - kevitra horaisiny izy . 
 Nilaza ilay mpampianatra fa mety hanimba tena ny olona tsy mandray fanapahan - kevitra , araka ny toro lalana momba ny psikolojia . 
 Nanapa - kevitra àry i Pedro fa hianatra Baiboly . 
 Vita batisa vao haingana izy , ary efa mampianatra Baiboly izao . 
 Nahoana isika no faly , rehefa mandroso be ny asa fitoriana any amin’ireo firenena ? 
 Tsy fantatsika izay mbola mety ho fitaran’ny asa fitoriana ny vaovao tsara . 
 Tsy fantatsika koa ny andro sy ora hahatongavan’ny farany . 
 Ny hany fantatsika dia hoe efa antomotra izy io . 
 Faly isika satria mandroso be ny fitoriana ny vaovao tsara any amin’ireo firenena . 
 Izany anefa dia iray monja amin’ireo famantarana , fa efa kely sisa dia hisolo toerana ny fanjakan’olombelona ny Fanjakan’Andriamanitra . 
 Olona an - tapitrisany isan - taona no itoriana ny vaovao tsara , ary manome voninahitra an’i Jehovah Andriamanitsika izany . 
 Enga anie isika ho tapa - kevitra ny tsy hivadika miaraka amin’ireo rahalahintsika maneran - tany , ka ho be zotom - po amin’ny asa fitoriana any amin’ny firenena rehetra . 
 Raha manao izany isika , dia hamonjy ny tenantsika sy izay mihaino antsika . — 1 Timoty 4 : 16 . 
 Tadidinao Ve ? 
 • Nahoana ny Matio 24 : 14 no faminaniana miavaka ? 
 • Inona no ezaka nataon’ny Kristianina voalohany tamin’ny asa fitoriana , ary inona no vokany ? 
 • Ahoana no nahafantaran’ny Mpianatra ny Baiboly , ny tena dikan’ny hoe mitory amin’ny firenena rehetra ? 
 • Inona no tena nampiaiky anao , rehefa mandinika ny asan’ny vahoakan’i Jehovah tamin’ny taom - panompoana lasa ? 
 [ Tabilao , pejy 27 - 30 ] 
 TATITRA MANERAN - TANIN’NY VAVOLOMBELON’I JEHOVAH , TAOM - PANOMPOANA 2005 
 ( Jereo ny gazety ) 
 [ Sarintany / Sary , pejy 25 ] 
 Nanao dia an - tanety sy an - dranomasina an’arivony kilaometatra i Paoly , mba hitoriana ny vaovao tsara 
 [ Sary , pejy 24 ] 
 Nasain’i Jehovah nitory tany amin’i Kornelio sy ny ankohonany i Petera 
 Fitantanan - draharaha mba Hanatanterahana ny Fikasan’Andriamanitra 
 “ Mampandeha ny fiasan’ny zava - drehetra araka izay kasain’ny sitrapony [ Andriamanitra ] . ” — EFESIANINA 1 : 11 . 
 Inona no antony hivorian’ny fiangonan’ny Vavolombelon’i Jehovah rehetra , amin’ny 12 Aprily 2006 ? 
 HANKALAZA ny Sakafo Harivan’ny Tompo ny olona 16 tapitrisa eo ho eo , ny harivan’ny alarobia 12 Aprily 2006 . 
 Hisy mofo tsy misy lalivay sy divay mena eo ambony latabatra , any amin’ny toerana tsirairay hanaovana izany . 
 Mifanitsy amin’ny vatan’i Kristy ny mofo , ary mifanitsy amin’ny ra nalatsany ny divay . 
 Hisy koa lahateny hanazavana ny dikan’ny Fahatsiarovana ny nahafatesan’i Jesosy . 
 Rehefa akaiky hifarana izy io , dia hampandalovina eny amin’ny mpanatrika rehetra ny mofo , ary avy eo ny divay . 
 Hisy mpanatrika iray na mihoatra hihinana sy hisotro amin’izany , any amin’ny fiangonan’ny Vavolombelon’i Jehovah vitsivitsy . 
 Tsy hisy hanao izany kosa any amin’ny ankamaroan’ny fiangonana . 
 Nahoana no Kristianina vitsy monja no mihinana amin’ny mofo sy divay , izany hoe ireo manantena hiaina any an - danitra ihany , fa tsy mihinana kosa ny ankamaroany , dia ireo manantena hiaina mandrakizay eto an - tany ? 
 2 , 3 . a ) Inona avy no noforonin’i Jehovah mba hanatanterahana ny fikasany ? 
 b ) Nahoana i Jehovah no namorona ny tany sy ny olombelona ? 
 Andriamanitra manam - pikasana i Jehovah . 
 “ Mampandeha ny fiasan’ny zava - drehetra araka izay kasain’ny sitrapony ” izy , mba hahatanteraka ny fikasany . 
 Namorona ny Zanany lahitokana aloha izy . 
 Nampiasa an’io Zanany io izy tatỳ aoriana , rehefa namorona ny anjely sy izao rehetra izao , anisan’izany ny tany sy ny olombelona . — Joba 38 : 4 , 7 ; Salamo 103 : 19 - 21 ; Jaona 1 : 2 , 3 ; Kolosianina 1 : 15 , 16 . 
 Tsy nanao ny tany ho toeram - pitsapana i Jehovah , mba hahitany hoe iza no mendrika hiaraka amin’ireo zanany any an - danitra , na dia izany aza no ampianarin’ny fivavahana maro ao amin’ny Kristianisma Anarana . 
 Nanana fikasana voafaritra tsara kosa izy , rehefa namorona ny tany . 
 “ Nataony honenana ” izy io . 
 Ny tany noforoniny ho an’ny olona , ary ny olona ho an’ny tany . 
 Nokasainy hatao paradisa ny tany manontolo , ka ho feno olo - marina hamboly sy hikarakara azy io . 
 Tsy nampanantena an’ireo mpivady voalohany mihitsy Andriamanitra hoe mbola hiaina any an - danitra izy ireo . — Genesisy 1 : 26 - 28 ; 2 : 7 , 8 , 15 . 
 Nisy nanohitra ny fikasan’i Jehovah 
 Ahoana no nanakianana ny fomba fitondran’i Jehovah , raha vao nanomboka ny tantaran’olombelona ? 
 Nikomy ny anjely iray ary nanararaotra ny fahafahana nomena azy , ka nanao izay tsy hahatanteraka ny fikasan’i Jehovah . 
 Nanelingelina ny fiadanan’ireo tia an’i Jehovah sy ireo nanaiky hofeheziny , izy . 
 Nampirisihiny tsy hiantehitra tamin’Andriamanitra , ireo mpivady voalohany . 
 Tsy te hilaza akory i Satana hoe tsy manan - kery i Jehovah . 
 Tiany haseho kosa fa tsy mahay mitondra izy , ka tsy manana zo ho mpitondra . 
 Vao nanomboka àry ny tantaran’olombelona , dia efa niadian - kevitra teto an - tany hoe iza no manana zo ho mpanjakan’izao rehetra izao . 
 Inona ilay adihevitra faharoa nipoitra , ary iza avy no voakasik’izany ? 
 Momba ny zon’i Jehovah ho mpanjakan’izao rehetra izao , ny adihevitra voalohany napoitran’i Satana . 
 Nampipoitra adihevitra faharoa indray anefa izy tamin’ny andron’i Joba . 
 Nifandray tamin’ilay voalohany ihany izy io . 
 Nilaza i Satana fa antony ratsy no mahatonga ny zavaboarin’i Jehovah hankatò sy hanompo azy . 
 Nolazainy fa fitiavan - tena fotsiny no anaovan’izy ireo izany , ary hivadika aminy izy ireo raha hiharam - pitsapana . 
 Olona nanompo an’i Jehovah no tena nokianin’i Satana teo . 
 Voakasik’izany koa anefa ireo anjelin’Andriamanitra , eny fa na dia ny Zanany lahitokana aza . 
 Inona no nataon’i Jehovah , mba hanatanterahana ny fikasany sy hanaovana zavatra mifanaraka amin’ny dikan’ny anarany ? 
 Tonga Mpaminany sy Mpamonjy i Jehovah , mba hanatanterahana ny fikasany sy hanaovana zavatra mifanaraka amin’ny dikan’ny anarany . 
 * Hoy izy tamin’i Satana : “ Hampifandrafesiko hianao sy ny vehivavy ary ny taranakao sy ny taranany : izy hanorotoro ny lohanao , ary hianao kosa hanorotoro ny ombelahin - tongony . ” 
 Ny fandaminan’i Jehovah any an - danitra io “ vehivavy ” oharina amin’ny vadiny io . 
 Hampiasa ny Taranak’izy io i Jehovah , mba hanaporofoana fa diso ny fiampangan’i Satana . 
 Hampiasa azy io koa izy mba hahafahan’ny taranak’i Adama hanantena famonjena sy hahazo ny fiainana . — Romanina 5 : 21 ; Galatianina 4 : 26 , 31 . 
 “ Zava - miafina masina ny amin’ny sitrapony ” 
 Inona no fikasan’i Jehovah nampahafantariny tamin’ny alalan’ny apostoly Paoly ? 
 Rehefa nanoratra ho an’ny Kristianina tany Efesosy ny apostoly Paoly , dia nanazava tsara ny fomba itantanan’i Jehovah ny zava - drehetra , mba hahatanteraka ny fikasany . 
 Hoy izy : ‘ Nampahafantariny antsika ny zava - miafina masina ny amin’ny sitrapony . 
 Izany zava - miafina izany dia araka izay mahafinaritra azy . 
 Koa izany no nahatonga azy hikasa hanangana fitantanan - draharaha , rehefa tapitra tanteraka ny fotoana voatondro . 
 Ary izany dia ny fanangonana indray ao amin’i Kristy ny zava - drehetra , na ny zavatra any an - danitra na ny eto an - tany . ’ 
 Faran’izay tsara ny fikasan’i Jehovah , dia ny hampiray ireo zavaboary rehetra tia azy , ka manaiky hofeheziny . 
 Hohamasinina ny anarany amin’izay , ho voaporofo fa mpandainga i Satana , ary ‘ hatao etỳ an - tany ny sitrapony , tahaka ny any an - danitra . ’ — Matio 6 : 10 . 
 Inona no dikan’ilay teny hoe “ fitantanan - draharaha ” ? 
 Hanatanteraka izay “ mahafinaritra ” azy , na ny fikasany , i Jehovah amin’ny alalan’ny “ fitantanan - draharaha . ” 
 Midika ara - bakiteny hoe “ fitantanana tokantrano ” io teny nampiasain’i Paoly io . 
 Tsy fitondram - panjakana toy ny Fanjakan’ny Mesia no tiana holazaina amin’izany , fa ny fomba mahatalanjona itantanan’i Jehovah ny zava - drehetra , mba hahatanteraka ny fikasany . 
 * Tafiditra amin’izany ny “ zava - miafina masina ” iray , izay nohazavaina tsikelikely . — Efesianina 1 : 10 ; 3 : 9 . 
 Ahoana no nampahafantaran’i Jehovah miandalana ny zava - miafina masina ny amin’ny sitrapony ? 
 Nanao fifanekena maromaro i Jehovah , mba hampahafantarana miandalana ny fomba hahatanterahan’ny fikasany , izay mifandray amin’ilay Taranaka nampanantenaina tany Edena . 
 Nolazainy tao amin’ilay fifanekena nataony tamin’i Abrahama , fa ho avy amin’ny taranak’i Abrahama ilay Taranaka , ary amin’ny alalan’izy io no hitahiana ny “ firenena rehetra ambonin’ny tany . ” 
 Nasehon’io fifanekena io koa , fa hisy olon - kafa hiara - miasa amin’ilay taranaka voalohany . 
 Nolazain’i Jehovah tao amin’ny fifaneken’ny Lalàna nataony tamin’ny Israely indray , fa hanangana “ fanjakà - mpisorona ” izy . 
 Ary nambarany tao amin’ny fifanekena nataony tamin’i Davida , fa ho Filohan’ny Fanjakana iray haharitra mandrakizay , ilay Taranaka . 
 Nampiharihary lafin - javatra hafa momba ny fahatanterahan’ny fikasany i Jehovah , rehefa avy nitarika ny Jiosy ho amin’ny Mesia ny fifaneken’ny Lalàna . 
 Ireo olona hiara - miasa amin’ilay taranaka voalohany no ho ao amin’ilay “ fanjakà - mpisorona ” efa voalaza mialoha . 
 Nanao “ fifanekena vaovao ” tamin’izy ireo i Jehovah , ka lasa “ Israely ” vaovao na ara - panahy izy ireo . — Jeremia 31 : 31 - 34 ; Hebreo 8 : 7 - 9 . 
 * 
 10 , 11 . a ) Ahoana no nampahafantaran’i Jehovah an’ilay Taranaka nampanantenaina ? 
 b ) Nahoana ny Zanaka lahitokan’Andriamanitra no tonga tetỳ an - tany ? 
 Tonga ny fotoana nahatongavan’ilay Taranaka nampanantenaina tetỳ an - tany . 
 Mifanaraka amin’ny fomba itantanan’Andriamanitra ny zava - drehetra izany , mba hahatanteraka ny fikasany . 
 Naniraka ny anjely Gabriela i Jehovah , mba hilaza tamin’i Maria fa hiteraka zazalahy hatao hoe Jesosy izy . 
 Hoy ilay anjely taminy : “ Ho lehibe izy ka hantsoina hoe Zanaky ny Avo Indrindra , ary i Jehovah Andriamanitra hanome azy ny seza fiandrianan’i Davida rainy . 
 Ary ho mpanjaka eo amin’ny taranak’i Jakoba mandrakizay izy , ary tsy hifarana mihitsy ny fanjakany . ” 
 Nazava tamin’izay hoe iza ilay Taranaka nampanantenaina . — Galatianina 3 : 16 ; 4 : 4 . 
 Tonga tetỳ an - tany ny Zanaka lahitokan’i Jehovah , mba hiharam - pitsapana mandra - pahafatiny . 
 I Jesosy no ho afaka hanaporofo tanteraka , fa diso ny fiampangan’i Satana . 
 Tsy hivadika amin - dRainy ve izy ? 
 Nifandray tamin’ny zava - miafina iray izany . 
 Hoy ny apostoly Paoly tatỳ aoriana , mba hanazavana ny anjara asan’i Jesosy : “ Lehibe . . . ny zava - miafina masina momba ny fahafoizan - tena ho an’Andriamanitra : ‘ Nofo izy rehefa naseho , fa fanahy kosa izy rehefa nambara ho marina , niseho tamin’ny anjely izy , notorina teo amin’ny hafa firenena , ninoana tetỳ amin’izao tontolo izao , ary nakarina tamim - boninahitra . ’ 
 ” Tsy nivadika mandra - pahafatiny tokoa i Jesosy , ka nanaporofo tanteraka fa diso ny fiampangan’i Satana . 
 Mbola tsy fantatra anefa ny tsipiriany sasany momba ilay zava - miafina masina . 
 “ Zava - miafina masina momba ny fanjakan’Andriamanitra ” 
 12 , 13 . a ) Inona no lafiny iray tamin’ilay “ zava - miafina masina momba ny fanjakan’Andriamanitra ” ? 
 b ) Inona no tsy maintsy ataon’i Jehovah , mba hahafahan’ireo 144 000 hiaina any an - danitra ? 
 Rehefa nitory tany Galilia i Jesosy , dia nilaza fa mifandray akaiky amin’ny Fanjakan’ny Mesia , ilay zava - miafina masina . 
 Hoy izy tamin’ny mpianany : “ Ianareo no navela hahazo ny hevitry ny zava - miafina masina momba ny fanjakan’ny lanitra [ “ fanjakan’Andriamanitra ” , Marka 4 : 11 ] . ” 
 Lafiny iray amin’io zava - miafina io ny fifidianan’i Jehovah “ ondry vitsy ” , izany hoe olona 144 000 mba hiara - manjaka amin’ny Zanany any an - danitra . 
 Anisan’ilay taranaka izy ireo . — Lioka 12 : 32 ; Apokalypsy 14 : 1 , 4 . 
 Koa satria noforonina hiaina eto an - tany ny olombelona , dia tsy maintsy ovan’i Jehovah ho “ zavaboary vaovao ” ireo olona ireo , vao ho afaka hiaina any an - danitra . 
 Nanana tombontsoa manokana ny apostoly Petera , satria anisan’ireo voafidy ho any an - danitra . 
 Hoy izy : “ Isaorana anie Andriamanitra Rain’i Jesosy Kristy Tompontsika , satria araka ny haben’ny famindram - pony , dia naterany indray ho amin’ny fanantenana velona isika , tamin’ny nananganana an’i Jesosy Kristy tamin’ny maty , eny , naterany indray ho amin’ny lova tsy mety simba sy tsy misy loto ary maharitra . 
 Voatahiry any an - danitra ho anareo io lova io . ” — 1 Petera 1 : 3 , 4 . 
 a ) Ahoana no nahatonga an’ireo tsy Jiosy ho tafiditra amin’ilay “ zava - miafina masina momba ny fanjakan’Andriamanitra ” ? 
 b ) Ahoana no nahafantarantsika an’ireny “ zava - dalin’Andriamanitra ” ireny ? 
 Anisan’ny fikasan’Andriamanitra koa ny hifidy olona tsy Jiosy , mba ho anisan’ireo olom - bitsy hiara - manjaka amin’i Kristy any an - danitra . 
 Lafiny hafa amin’ilay zava - miafina izany , sady anisan’ilay “ fitantanan - draharaha ” na fomba itantanan’i Jehovah ny zava - drehetra mba hahatanteraka ny fikasany . 
 Hoy i Paoly nanazava izany : “ Tsy nampahafantarina ny zanak’olombelona tamin’ny taranaka tany aloha izy io , tahaka izao ampiharihariana azy amin’ny apostoliny masina sy ny mpaminaniny izao , amin’ny alalan’ny fanahy masina . 
 Izy io dia hoe : Tokony ho mpiray lova sy ho vatana iray ireo hafa firenena , sady hiara - manana ilay fampanantenana amintsika , ary ho tafaray amin’i Kristy Jesosy , noho ny vaovao tsara . ” 
 Nampahafantarina ny ‘ apostoly masina ’ io lafiny iray amin’ny zava - miafina masina io . 
 Tsy ho nazava tamintsika koa ireny “ zava - dalin’Andriamanitra ” ireny , raha tsy teo ny fanampian’ny fanahy masina . — 1 Korintianina 2 : 10 ; 4 : 1 ; Kolosianina 1 : 26 , 27 . 
 15 , 16 . 
 Nahoana i Jehovah no nifidy olombelona mba hiara - manjaka amin’i Kristy ? 
 ‘ Novidina avy teto an - tany sy avy teo amin’ny olombelona ’ ireo “ efatra arivo sy efatra alina sy iray hetsy ” , izay niara - nitsangana tamin’ny “ Zanak’ondry ” teo amin’ny Tendrombohitra Ziona any an - danitra . 
 “ Ho voaloham - bokatra ho an’Andriamanitra sy ny Zanak’ondry ” , dia i Kristy Jesosy , izy ireo . 
 Anjely no nofidin’i Jehovah ho voalohany amin’ilay taranaka nampanantenaina tany Edena , dia i Kristy , zanany lahimatoa . 
 Nahoana anefa no olombelona no nofidiny hiara - manjaka aminy ? 
 Nanazava ny apostoly Paoly fa “ voantso araka ny fikasan [ ’ i Jehovah ] ” , “ araka izay mahafinaritra azy sy araka ny sitrapony ” , ireo olom - bitsy ireo . — Romanina 8 : 17 , 28 - 30 ; Efesianina 1 : 5 , 11 ; 2 Timoty 1 : 9 . 
 Ny fikasan’i Jehovah dia ny hanamasina ny anarany lehibe sy hanamarina ny zony ho mpanjakan’izao rehetra izao . 
 Naneho fahendrena tsy manan - tsahala izy , tamin’ny fomba ‘ nitantanany ’ ny zava - drehetra mba hahatanteraka io fikasany io . 
 Nirahiny ho etỳ an - tany ny Zanany lahimatoa , izay niharam - pitsapana mandra - pahafatiny . 
 Nifidy olombelona koa izy mba ho anisan’ny Fanjakan’ny Mesia . 
 Nanohana ny zon’i Jehovah hitondra foana izy ireo mandra - pahafatiny . — Efesianina 1 : 8 - 12 ; Apokalypsy 2 : 10 , 11 . 
 Nahoana no mahafaly antsika ny mahafantatra , fa efa mba olombelona toa antsika ihany i Kristy sy ireo hiara - manjaka aminy ? 
 Nampiseho fitiavana lalina ny taranak’i Adama i Jehovah , rehefa naniraka ny Zanany tetỳ an - tany sy nifidy olombelona mba hiara - manjaka aminy . 
 Nahoana izany no hahasoa an’ireo olona tsy mivadika amin’i Jehovah , nanomboka tamin’i Abela ? 
 Nandova ota sy fahafatesana ny olombelona . 
 Noho izany , dia mila sitranina eo amin’ny lafiny ara - panahy sy ara - batana izy ireo , mba ho lasa lavorary araka ny fikasan’i Jehovah tany am - boalohany . 
 Ho an’ireo manantena hiaina mandrakizay eto an - tany àry , dia tena mampahery ny mahafantatra fa haneho fitiavana sy ho tsara fanahy aminy ny Mpanjakany , toy ny nataony tamin’ny mpianany fony izy teto an - tany ! 
 Mampahery koa ny mahalala fa ireo mpanjaka sy mpisorona miaraka amin’i Kristy any an - danitra , dia lehilahy sy vehivavy nanam - pinoana , izay efa niady mafy mba handresy ny fahalemeny , sady nisetra zava - tsarotra toy ny antsika ihany ! — Romanina 7 : 21 - 25 . 
 Tsy maintsy tanteraka ny fikasan’i Jehovah 
 18 , 19 . 
 Nahoana ny tenin’i Paoly ao amin’ny Efesianina 1 : 8 - 11 no mazava kokoa amintsika , ary inona no hodinihina ao amin’ny lahatsoratra manaraka ? 
 Azontsika kokoa izao ny dikan’ilay tenin’i Paoly tamin’ireo Kristianina voahosotra , ao amin’ny Efesianina 1 : 8 - 11 . 
 Nilaza izy fa nampahafantarin’i Jehovah azy ireo ny “ zava - miafina masina ny amin’ny sitrapony . ” 
 ‘ Natao ho mpandova ’ miaraka amin’i Kristy izy ireo , ary ‘ notendrena mialoha araka ny fikasan’Andriamanitra , [ izay ] mampandeha ny fiasan’ny zava - drehetra araka izay kasain’ny sitrapony . ’ 
 Hitantsika fa izany dia mifanaraka amin’ilay “ fitantanan - draharaha ” , na fomba mahatalanjona itantanan’i Jehovah ny zava - drehetra mba hahatanteraka ny fikasany . 
 Azontsika avy amin’izany koa hoe nahoana no Kristianina vitsy monja no mihinana amin’ny mofo sy divay mandritra ny Sakafo Harivan’ny Tompo . 
 Hojerentsika ao amin’ny lahatsoratra manaraka hoe inona no soa hoentin’io fankalazana io ho an’ireo Kristianina manantena ny ho any an - danitra . 
 Ho hitantsika koa hoe nahoana ireo olona an - tapitrisany manantena ny hiaina mandrakizay eto an - tany , no tokony hiezaka hahafantatra ny dikan’ny Fahatsiarovana . 
 [ Fanamarihana ambany pejy ] 
 Ny anaran’Andriamanitra dia midika ara - bakiteny hoe “ Manao Izay Hahatonga Izy . ” 
 Afaka ny ho tonga izay rehetra ilaina i Jehovah , mba hanatanterahana ny fikasany . — Jereo ny boky Inona Marina no Ampianarin’ny Baiboly ? , pejy 197 , fehintsoratra 1 . 
 Hita tamin’ny tenin’i Paoly , fa efa nisy tamin’ny androny io “ fitantanan - draharaha ” io . 
 Tamin’ny 1914 kosa anefa vao niorina ny Fanjakan’ny Mesia , araka ny asehon’ny Soratra Masina . 
 Manome tsipiriany momba an’ireo fifanekena mifandray amin’ny fahatanterahan’ny fikasan’Andriamanitra Ny Tilikambo Fiambenana 1 Febroary 1998 , pejy 8 - 13 , sy ny boky Manatòna An’i Jehovah , pejy 189 - 198 . 
 Famerenana 
 • Nahoana i Jehovah no namorona ny tany sy nametraka ny olona teo aminy ? 
 • Nahoana ny Zanaka lahitokan’i Jehovah no tsy maintsy niharam - pitsapana teto an - tany ? 
 • Nahoana i Jehovah n 
 o nifidy olombelona mba hiara - manjaka amin’i Kristy ? 
 Mandehana Amin’ilay Lalana Mihamazava Hatrany 
 “ Ny làlan’ny marina dia toy ny fipoak’andro maraina , izay mihamazava mandra - pitataovovonan’ny andro . ” — OHABOLANA 4 : 18 . 
 1 , 2 . 
 Inona no soa raisin’ny vahoakan’Andriamanitra , rehefa mitombo ny fahazavana ara - panahy omen’i Jehovah ? 
 IZA no tena mahay milaza izay mitranga , rehefa miposaka ao anatin’ny haizina ny masoandro ? 
 Tsy i Jehovah Andriamanitra , ilay Loharanon’ny fahazavana ve ? 
 Hoy izy : ‘ Nandray ny sisin’ny tany ny hazavan’ny maraina , ka miova tahaka ny tanimanga tombohin - kase ny endriny , ary miseho tahaka ny lamba misoratra ny tarehiny . ’ 
 Lasa misongadina sy miseho tsara kokoa ny bikan’ny tany rehefa mitombo ny hazavana avy amin’ny masoandro , toy ny tanimanga izay miova endrika rehefa asiana sary na soratra amin’ny alalan’ny tombo - kase . 
 Loharanon’ny fahazavana ara - panahy koa i Jehovah . 
 Ao anatin’ny haizim - pito izao tontolo izao , fa ny vahoakan’ilay Andriamanitra marina kosa omeny fahazavana foana . 
 Inona no vokany ? 
 Hoy ny Baiboly : “ Ny làlan’ny marina dia toy ny fipoak’andro maraina , izay mihamazava mandra - pitataovovonan’ny andro . ” 
 Ataon’i Jehovah mihamazava hatrany ny lalan’ny vahoakany , ka mihatsara ny fomba fiasan’izy ireo sy ny fahatakarany ny fahamarinana ary ny fitondran - tenany . 
 Manatsara ny fomba fiasa ny fahazavana 
 Inona no nampanantenaina ao amin’ny Isaia 60 : 17 ? 
 Nilaza izao faminaniana izao tamin’ny alalan’i Isaia mpaminany i Jehovah : “ Hahatonga volamena Aho ho solom - barahina , ary hahatonga volafotsy ho solom - by , ary varahina ho solon - kazo , ary vy ho solom - bato . ” 
 Azo lazaina hoe misy ny fihatsarana , rehefa soloana akora tsara kokoa ny akora tsy misy vidiny firy . 
 Toy izany koa ny zava - nitranga teo amin’ny Vavolombelon’i Jehovah . 
 Nihatsara ny fomba fiasan’izy ireo nandritra “ ny fifaranan’ny rafitr’ity tontolo ity ” , izany hoe “ ny andro farany . ” — Matio 24 : 3 ; 2 Timoty 3 : 1 . 
 Inona no fiovana nitranga tamin’ny 1919 , ary inona no soa nentin’izany ? 
 Tany am - piandohan’ny andro farany , dia ny besinimaro no nifidy ireo anti - panahy sy diakônina , teo anivon’ireo fiangonan’ny Mpianatra ny Baiboly ( Vavolombelon’i Jehovah ankehitriny ) . 
 Tsy nafana fo loatra tamin’ny fanelezana ny vaovao tsara anefa ny anti - panahy sasany . 
 Nisy aza nampirisika ny hafa mba tsy handray anjara tamin’izany . 
 Noho izany , dia nasiana talen’ny fanompoana teo anivon’ny fiangonana tsirairay , nanomboka tamin’ny 1919 . 
 Tsy nofidin’ny fiangonana izy io , fa notendren’ny biraon’ny sampana araka ny fepetra takin’ny Soratra Masina . 
 Anisan’ny andraikiny ny nandamina ny asa fitoriana , nizara ny faritany , ary nampirisika ny fiangonana mba handray anjara amin’ny fanompoana eny amin’ny saha . 
 Nandroso be ny fitoriana ilay Fanjakana nandritra ireo taona nanaraka . 
 Inona no fanatsarana natao tamin’ireo taona 1920 ? 
 Vao mainka nandrisika ny rehetra hitory , ilay fivoriamben’ny Mpianatra ny Baiboly tamin’ny 1922 , tany Cedar Point ( Etazonia ) . 
 Nisy antso natao mantsy tamin’izay hoe : “ Ambarao , ambarao , ambarao ilay Mpanjaka sy ny fanjakany . ” 
 Efa voalamina ny asa fitoriana tamin’ny 1927 , ary ny alahady no hita fa andro nety indrindra hitoriana isan - trano . 
 Nahoana ? 
 Satria tsy niasa ny ankamaroan’ny olona tamin’io . 
 Toy izany koa no fomba fiasan’ny Vavolombelon’i Jehovah ankehitriny . 
 Miezaka mitsidika ny olona amin’ny fotoana mety hahatratrarana azy izy ireo , toy ny faran’ny herinandro na ny hariva . 
 Inona no fanapahan - kevitra nolanina tamin’ny 1931 , ary nanao ahoana ny fitoriana ilay Fanjakana taorian’izay ? 
 Vao mainka nandroso ny asa fitoriana ilay Fanjakana , noho ilay fanapahan - kevitra nolanina ny alahady harivan’ny 26 Jolay 1931 , nandritra ny fivoriambe iray tany Columbus ( Etazonia ) , ary avy eo eran - tany . 
 Izao no ampahany amin’izy io : “ Mpanompon’i Jehovah Andriamanitra isika , ary nirahiny hanao asa amin’ny anarany , ka mankatò ny didiny sy manambara momba an’i Jesosy Kristy ary mampahafantatra fa i Jehovah no hany Andriamanitra marina mahery indrindra . 
 Faly àry isika manaiky sy mandray ny anarana nambaran’ny Tompo Andriamanitra , ary tiantsika ny ho fantatra sy hantsoina amin’ny anarana hoe Vavolombelon’i Jehovah . ” 
 Hita tsara amin’io anarana vaovao io hoe inona no asa tokony ho loha laharana ho an’izay rehetra mitondra io anarana io ! 
 Nanana asa nampanaovina ny mpanompony tokoa i Jehovah , ary nanaiky izany tamin - kafanam - po ny ankamaroan’izy ireo ! 
 Inona no fiovana natao tamin’ny 1932 , ary nahoana ? 
 Maro ny anti - panahy nanetry tena , ka nanokan - tena hitory . 
 Tsy neken’ny anti - panahy voafidy tany amin’ny toerana sasany mihitsy anefa ny hoe tokony hitory izay rehetra anisan’ny fiangonana . 
 Nisy fanatsarana indray tsy ela taorian’izay . 
 Voalaza tao amin’ny Tilikambo Fiambenana iray tamin’ny 1932 , fa tokony hajanona ny fifidianana anti - panahy sy diakônina . 
 Nasaina nifidy komitin’ny fanompoana kosa ny fiangonana tsirairay , ary lehilahy matotra ara - panahy sy nandray anjara tamin’ny fitoriana no notendrena ho anisan’izy io . 
 Izay nazoto tamin’ny fanompoana àry no natao mpiandraikitra , ary nandroso ny asa . 
 Mihabetsaka ny fanatsarana rehefa mitombo ny fahazavana 
 Inona no fanatsarana natao tamin’ny 1938 ? 
 Nitombo hatrany ny fahazavana . 
 Najanona tanteraka ny fanaovana fifidianana teo anivon’ny fiangonana tamin’ny 1938 . 
 Ny biraon’ny sampana no nanendry ny mpiandraikitra rehetra , araka ny fepetra takin’ny Soratra Masina sy ny fitarihan’ny “ mpanompo mahatoky sy malina . ” 
 Nanaiky avy hatrany izany fiovana izany ny ankamaroan’ny fiangonan’ny Vavolombelon’i Jehovah , ary namokatra hatrany ny asa fitoriana . 
 Inona no fiovana natao tamin’ny 1972 , ary nahoana izany no azo lazaina fa fanatsarana ? 
 Nisy koa fiovana hafa natao mahakasika ny fikarakarana ny fiangonana . 
 Olon - tokana no niandraikitra ny fiangonana taloha , ary mpikarakara ny fiangonana no niantsoana azy . 
 Nanomboka tamin’ny 1 Oktobra 1972 anefa , dia anti - panahy maromaro no notendrena hikarakara ny fiangonana tsirairay eran - tany . 
 Nandrisika ireo lehilahy matotra izany mba hiezaka hahafeno fepetra , ka hitari - dalana eo anivon’ny fiangonana . 
 Noho izany , dia nihabetsaka ny rahalahy lasa nahay niantsoroka ireo andraikitra teo anivon’ny fiangonana . 
 Tena nilaina izy ireo , mba hikarakara ireo olona vaovao maro nanaiky ny fahamarinana ara - baiboly ! 
 Inona no fandaminana natao nanomboka tamin’ny 1976 ? 
 Nalamina ho komity enina ireo rahalahy anisan’ny Filan - kevi - pitantanana . 
 Ireo komity ireo no manara - maso ny asa rehetra ataon’ny fikambanan’ny Vavolombelon’i Jehovah sy ireo fiangonany eran - tany , nanomboka tamin’ny 1 Janoary 1976 . 
 Nitondra soa tokoa izany , satria lasa nisy ‘ mpanolo - tsaina maro ’ nandrindra ny lafiny rehetra amin’ny asan’ilay Fanjakana ! — Ohabolana 15 : 22 ; 24 : 6 . 
 Inona no fanatsarana natao tamin’ny 1992 , ary nahoana ? 
 Nisy fanatsarana hafa koa tamin’ny 1992 . 
 Tadidinareo angamba ny zava - nitranga rehefa nody ny Israelita sy ny olon - kafa , rehefa avy babo tany Babylona . 
 Tsy ampy ny Levita hikarakara ny tempoly tamin’izay , ka mba hanampiana azy ireo , dia nomena asa bebe kokoa ireo Netinima , izay tsy Israelita . 
 Toy izany no nitranga tamin’ny 1992 . 
 Nitombo ny andraikitr’ireo mpanompo mahatoky sy malina eo amin’ny fitantanana ny asa maneran - tany , ka mba hanampiana azy ireo , dia nomena andraikitra bebe kokoa ny olona sasany anisan’ny “ ondry hafa . ” 
 Notendrena ho mpanampy an’ireo komitin’ny Filan - kevi - pitantanana ireo olona ireo . — Jaona 10 : 16 . 
 Nahoana no azo lazaina fa nataon’i Jehovah ho mpanapaka eo amintsika ny fiadanana ? 
 Inona no vokatr’izany rehetra izany ? 
 Hoy i Jehovah : “ Ny fiadanana no hataoko fanapahana anao , ary ny fahamarinana no ho mpampiasa anao . ” 
 Misy “ fiadanana ” eo anivon’ny mpanompon’i Jehovah ankehitriny . 
 Lasa “ mpampiasa ” azy ireo koa ny fitiavana ny “ fahamarinana ” , izany hoe io no mandrisika azy ireo hanompo an’Andriamanitra . 
 Ary voalamina tsara izy ireo mba hitory ilay Fanjakana sy hanao mpianatra . — Matio 24 : 14 ; 28 : 19 , 20 . 
 Manome fanazavana momba ny fahamarinana i Jehovah 
 Ahoana no nanazavan’i Jehovah ny fahamarinana tamin’ny vahoakany tamin’ireo taona 1920 ? 
 Manazava tsikelikely ny fahamarinana amin’ny vahoakany koa i Jehovah . 
 Misy ohatra iray ao amin’ny Apokalypsy 12 : 1 - 9 . 
 Miresaka momba ny “ vehivavy ” iray bevohoka sy miteraka , ary ny “ dragona ” iray sy ny “ zazalahy ” iray ireo andinin - teny ireo . 
 Raisina amin’ny heviny an’ohatra izy telo ireo . 
 Fantatrao ve ny dikan’ny tsirairay aminy ? 
 Nohazavaina tao amin’ny Tilikambo Fiambenana ( anglisy ) 1 Martsa 1925 izany , tao amin’ilay lahatsoratra hoe “ Ny Fahaterahan’ilay Firenena . ” 
 Nanome fanazavana bebe kokoa momba ireo faminaniana mahakasika ny fahaterahan’ilay Fanjakana , io lahatsoratra io . 
 Hita tamin’izany fa misy fandaminana roa miavaka tsara : ny an’i Jehovah , sy ny an’i Satana . 
 Hitan’ny vahoakan’Andriamanitra tamin’ny taona 1927 sy 1928 , fa tsy mifanaraka amin’ny Soratra Masina ny fankalazana ny Krismasy sy ny fitsingerenan’ny andro nahaterahana , ka tsy nanao an’izany intsony izy ireo . 
 Inona avy no fanazavana azo tamin’ireo taona 1930 ? 
 Nihanazava koa ny lafin - javatra telo hafa , tamin’ireo taona 1930 . 
 Efa nandritra ny taona maro ny Mpianatra ny Baiboly no nahalala , fa tsy mitovy ilay “ vahoaka be ” ao amin’ny Apokalypsy 7 : 9 - 17 , sy ireo 144 000 izay ho mpanjaka sy mpisorona miaraka amin’i Kristy . 
 Mbola tsy nazava tsara anefa hoe iza marina ilay vahoaka be . 
 Fantatra tamin’ny 1935 àry fa ilay vahoaka be , dia ireo ho tafavoaka velona amin’ny “ fahoriana lehibe ” sy manantena hiaina mandrakizay eto an - tany . 
 Izany dia toy ny endrika sy lokon’ny zavatra iray izay hita miavaka tsara , rehefa mitombo ny hazavana amin’ny maraina . 
 Nisy fanazavana hafa nomena tamin’io taona io , ary nisy fiantraikany tamin’ireo zanaka Vavolombelon’i Jehovah mbola mpianatra ilay izy , tany amin’ny firenena maromaro . 
 Takatry ny Vavolombelona mantsy fa tsy fombafomba fotsiny ny fananganan - tsaina , na dia niredareda aza ny fitiavan - tanindrazana tany amin’ny firenena eran - tany tamin’izany . 
 Ary nohazavaina ny taona nanaraka fa tsy teo amin’ny lakroa i Jesosy no maty , fa teo amin’ny tsato - kazo . — Asan’ny Apostoly 10 : 39 . 
 Oviana no nantitranterina ny fahamasinan’ny ra , ary tamin’ny fomba ahoana ? 
 Nohazavaina bebe kokoa ny fahamasinan’ny ra , taoriana kelin’ny Ady Lehibe II . 
 Efa lasa fahazarana ny nampiditra ra tamin’ireo miaramila naratra , tamin’izany andro izany . 
 Nilaza anefa Ny Tilikambo Fiambenana ( anglisy ) 1 Jolay 1945 , fa ampirisihina “ hanaja ny fahamasinan’ny ra sy hanaraka ny fitsipika marin’i Jehovah Andriamanitra momba io raharaha lehibe io , ny mpanompony rehetra izay te hiaina mandrakizay ao amin’ilay tontolo vaovao hanjakan’ny fahamarinana . ” 
 Oviana no nivoaka Ny Soratra Masina — Fandikan - tenin’ny Tontolo Vaovao , ary inona ireo lafiny roa mampiavaka azy io ? 
 Hita tamin’ny 1946 fa nila nohavaozina ny fandikan - tenin’ny Baiboly . 
 Natomboka ny fandikana azy io tamin’ny Desambra 1947 . 
 Nampiasaina tamin’izany ny vokatry ny fikarohana farany nataon’ny manam - pahaizana . 
 Notandremana tsara koa ny fandikana azy io , mba tsy ho tafiditra ao ny hevi - diso avy amin’ny Kristianisma Anarana . 
 Nivoaka tamin’ny teny anglisy àry Ny Soratra Grika Kristianina — Fandikan - tenin’ny Tontolo Vaovao , tamin’ny 1950 . 
 Nozaraina ho boky dimy kosa ny Soratra Hebreo , ary navoaka tsikelikely nanomboka tamin’ny 1953 . 
 Nivoaka tamin’ny 1960 ny boky farany tamin’izy io , izany hoe 12 taona mahery kely taorian’ny nanombohan’ilay fandikan - teny . 
 Nivoaka tamin’ny 1961 kosa ny Baiboly manontolo tamin’ny teny anglisy , antsoina hoe Ny Soratra Masina — Fandikan - tenin’ny Tontolo Vaovao . 
 Misy amin’ny fiteny maro izy io izao , ary misy lafiny tena mampiavaka azy . 
 Naverina teo amin’ny toerana tokony hisy azy , ohatra , ny anaran’Andriamanitra hoe Jehovah . 
 Nadika ara - bakiteny avy tamin’ireo soratra tany am - boalohany koa izy io , ary anisan’ny mampitombo ny fanazavana azo momba ny Tenin’Andriamanitra izany . 
 Ahoana no nitomboan’ny fahazavana tamin’ny 1962 ? 
 Nohazavaina bebe kokoa tamin’ny 1962 , hoe iza ireo “ manam - pahefana ” resahin’ny Romanina 13 : 1 , ary hatraiza no fetran’ny faneken’ny Kristianina azy ireo . 
 Nofakafakaina ny Romanina toko faha - 13 sy ny andinin - teny hafa toy ny Titosy 3 : 1 , 2 sy ny 1 Petera 2 : 13 , 17 . 
 Hita mazava tamin’izany fa ireo fitondram - panjakan’olombelona no atao hoe “ manam - pahefana ” , fa tsy i Jehovah Andriamanitra sy Jesosy Kristy . 
 Inona no fampianarana sasany nohazavaina tamin’ireo taona 1980 ? 
 Nihanazava hatrany ny lalan’ny marina , nandritra ireo taona nanaraka . 
 Nohazavaina tamin’ny 1985 ny dikan’ny hoe ambara fa marina “ ho amin’ny fiainana ” , sy ny hoe ambara fa marina ka raisin’Andriamanitra ho sakaizany . 
 Nohazavaina tamin’ny an - tsipiriany koa ny atao hoe Jobily Kristianina , tamin’ny 1987 . 
 Ahoana no nanomezan’i Jehovah fahazavana ara - panahy bebe kokoa ho an’ny vahoakany , tao anatin’ireo taona faramparany ? 
 Nazava kokoa tamin’ny 1995 ny fanavahana “ ny ondry ” amin’ny “ osy . ” 
 Nohazavaina tamin’ny an - tsipiriany , tamin’ny 1998 , ny fahitan’i Ezekiela momba ny tempoly , izay efa eo an - dalam - pahatanterahana . 
 Tamin’ny 1999 indray , dia nohazavaina hoe ahoana no ‘ itsanganan’ilay zavatra maharikoriko ao amin’ny toerana masina ’ , sy hoe rahoviana izany no hitranga . 
 Ary nohazavaina tsara kokoa tamin’ny 2002 ny dikan’ny hoe manompo an’Andriamanitra “ araka ny fanahy sy ny fahamarinana . ” — Jaona 4 : 24 . 
 Inona no lafin - javatra hafa nahitana fihatsarana teo amin’ny vahoakan’Andriamanitra ? 
 Tsy ny fomba fiasa sy ny fahatakarana ny fahamarinana ihany anefa no nihatsara , fa ny fitondran - tenan’ny Kristianina koa . 
 Nazava tamin’ny 1973 , ohatra , fa “ mandoto ny nofo ” ny fifohana sigara sy ny fihinanana paraky , ka sokajina ho anisan’ny fahotana lehibe . 
 Nohazavaina tao amin’ny Tilikambo Fiambenana 15 Janoary 1984 koa ny fiheverantsika ny fampiasana basy . 
 Hitantsika avy amin’ireo ohatra vitsivitsy ireo , fa mitombo tokoa ny fahazavana azontsika ankehitriny . 
 Aza miala amin’ilay lalana mihamazava hatrany 
 Inona no toe - tsaina tokony hananana , mba tsy hialana amin’ilay lalana mihamazava hatrany ? 
 Niaiky toy izao ny rahalahy iray efa anti - panahy hatry ny ela : “ Sarotra indraindray ny manaiky fiovana sy manao zavatra mifanaraka amin’izany . ” 
 Inona anefa no nanampy azy hanaiky ireo fanovana maro hitany nandritra ireo 48 taona naha mpitory ilay Fanjakana azy ? 
 Mamaly izy hoe : “ Tena ilaina ny manana toe - tsaina tsara . 
 Raha tsy manaiky ny fanovana ianao , dia ho tavela eo , fa ny fandaminana mandroso foana . 
 Rehefa hitako hoe sarotra amiko ny manaiky fiovana sasany , dia mieritreritra an’ilay tenin’i Petera tamin’i Jesosy aho hoe : ‘ Tompo ô , hankany amin’iza moa izahay ? 
 Ianao no manana ny tenin’ny fiainana mandrakizay . ’ 
 Manontany tena aho avy eo hoe : ‘ Hankany amin’iza moa aho ? 
 Ho any amin’ny haizim - piton’ity tontolo ity ve ? ’ 
 Manampy ahy hiaraka hatrany amin’ny fandaminan’Andriamanitra izany . ” — Jaona 6 : 68 . 
 Inona no soa raisintsika , rehefa mandeha ao amin’ny fahazavana isika ? 
 Tena ao anatin’ny haizina mikitroka ny tontolo manodidina antsika . 
 I Jehovah kosa manome fahazavana ho an’ny vahoakany foana , ka vao mainka misongadina ny fahasamihafan’izy ireo amin’izao tontolo izao . 
 Inona no soa raisintsika avy amin’ilay fahazavana ? 
 Marina aloha fa tsy manala ny fandrik’i Satana ny fahazavana avy amin’ny Tenin’Andriamanitra , tsy misy hafa amin’ny lavaka eny amin’ny arabe izay mbola eo foana na dia tarafin’ny jiro aza . 
 Azo antoka anefa fa manampy antsika hiala an’ireny fandrika ireny ny fahazavana avy amin’Andriamanitra , mba handehanantsika foana amin’ilay lalana mihamazava hatrany . 
 Aoka àry isika handinika hatrany ny teny faminanian’i Jehovah , izay toy ny “ jiro mamirapiratra ao amin’ny toerana maizina . ” — 2 Petera 1 : 19 . 
 Tadidinao Ve ? 
 • Ahoana no nanatsaran’i Jehovah ny fomba fiasan’ny vahoakany ? 
 • Inona avy ireo fahamarinana azontsika tsara kokoa , rehefa nitombo ny fahazavana ? 
 • Inona no fanovana hitanao manokana , ary inona no nanampy anao hanaiky azy ireny ? 
 • Nahoana ianao no tsy tokony hiala amin’ilay lalana mihamazava hatrany ? 
 [ Sary , pejy 27 ] 
 Nandrisika ny Mpianatra ny Baiboly hitory , ilay fivoriambe tamin’ny 1922 tany Cedar Point ( Etazonia ) 
 [ Sary , pejy 29 ] 
 Ny Rahalahy N . 
 Knorr namoaka “ Ny Soratra Grika Kristianina — Fandikan - tenin’ny Tontolo Vaovao ” tamin’ny 1950 
 [ Sary nahazoan - dalana , pejy 26 ] 
 © 2003 BiblePlaces.com 
 Fialam - boly Mahasoa sy Mamelombelona 
 “ Na mihinana na misotro ianareo , na inona na inona ataonareo , dia ataovy ho voninahitr’Andriamanitra ny zava - drehetra . ” — 1 KORINTIANINA 10 : 31 . 
 1 , 2 . 
 Nahoana no azo lazaina fa “ fanomezan’Andriamanitra ” ny fanaovan - javatra mahafinaritra , nefa inona no fampitandremana mazava omen’ny Baiboly ? 
 TE HANAO zavatra mahafinaritra antsika isika , ary voajanahary izany . 
 Andriamanitra falifaly i Jehovah , ary tiany hifaly amin’ny fiainana isika ka nomeny zavatra maro be hankafizana azy io . 
 Nanoratra toy izao i Solomona mpanjaka hendry : “ Fantatro fa tsy misy tsara amin’ny olombelona afa - tsy ny mifaly . . . mihinana sy misotro ary finaritra amin’ny fisasarany rehetra , . . . fanomezan’Andriamanitra izany . ” — Mpitoriteny 3 : 12 , 13 . 
 Tena mamelombelona ny mieritreritra ny asa tsara vita sy ny mifaly amin’izany , indrindra moa raha iarahana mifaly amin’ny fianakaviana na ny namana ilay izy . 
 Tena azo antsoina hoe “ fanomezan’Andriamanitra ” izany . 
 Na dia betsaka aza anefa ny zavatra omen’ny Mpamorona antsika , dia tsy midika izany hoe mahazo miliba isika . 
 Milaza ny Baiboly fa ratsy ny fimamoana , ny hatendan - kanina ary ny fitondran - tena maloto . 
 Mampitandrina izy fa “ tsy handova ny fanjakan’Andriamanitra ” ny olona manao ireo zavatra ireo . — 1 Korintianina 6 : 9 , 10 ; Ohabolana 23 : 20 , 21 ; 1 Petera 4 : 1 - 4 . 
 Inona no hanampy antsika hiambina hatrany sy hitadidy foana ny andro lehiben’i Jehovah ? 
 Mandia fotoan - tsarotra ny Kristianina amin’izao andro farany izao , ka vao mainka sarotra aminy ny mitandrina mba tsy hanaraka ny fanaon’ity tontolo ratsy ity . 
 Araka ny efa nambara mialoha , dia ‘ tia fahafinaretana fa tsy tia an’Andriamanitra ’ ny olona ankehitriny , hany ka ‘ tsy miraharaha ’ ny porofo hoe efa tena akaiky ny “ fahoriana lehibe . ” 
 Nampitandrina ny mpanara - dia azy i Jesosy hoe : “ Mitandrema sao ny fonareo hovesaran’ny fihinanana tafahoatra sy ny fibobohan - toaka ary ny fanahiana eo amin’ny fiainana , ka tsy hampoizinareo ny hahatongavan’izany andro izany aminareo , fa ho tampoka toy ny fandrika . ” 
 Tapa - kevitra hanaraka an’io fampitandreman’i Jesosy io isika mpanompon’Andriamanitra . 
 Tsy toa an’ity tontolo ity izay tsy matahotra an’Andriamanitra isika , fa miezaka ny hiambina hatrany sy hitadidy foana ny andro lehiben’i Jehovah . — Zefania 3 : 8 ; Lioka 21 : 36 . 
 a ) Nahoana no sarotra ny mahita fialam - boly mety amin’ny Kristianina ? 
 b ) Inona no torohevitra tokony hampiharintsika , hita ao amin’ny Efesianina 5 : 15 , 16 ? 
 Tsy manao ny fanao ratsin’ity tontolo ity isika . 
 Tsy mora anefa izany satria ataon’ny Devoly izay hahatonga an’ilay izy ho tena manintona sy mora tanterahina . 
 Eo amin’ny resaka fialam - boly indrindra izany no tena sarotra . 
 Natao hanaitairana ny “ fanirian’ny nofo ” mantsy ny ankamaroan’ny zavatra atolotr’ity tontolo ity . 
 Mety hahitana fialam - boly manimba eny amin’ny toerana faleham - bahoaka . 
 Mety ho tonga ao an - trano koa anefa ilay izy , amin’ny alalan’ny boky , tele , Internet , na video . 
 Izao àry no torohevitra feno fahendrena omen’ny Tenin’Andriamanitra ho an’ny Kristianina : “ Mitandrema tsara hatrany mba tsy hitondranareo tena tahaka ny adala , fa tahaka ny hendry , ka hararaoty tsara ny fotoana , fa ratsy izao andro izao . ” 
 Mila manaraka tsara an’io torohevitra io isika , raha tsy izany dia ho voasariky ny fialam - boly manimba sy handany fotoana amin’izany , ka handrava ny fifandraisantsika amin’i Jehovah mihitsy , ary ho ringana amin’ny farany ! — Jakoba 1 : 14 , 15 . 
 Inona no tena mamelombelona antsika ? 
 Be atao ny Kristianina , ka ara - dalàna raha mba te hiala voly kely indraindray . 
 Milaza mihitsy aza ny Mpitoriteny 3 : 4 fa “ ao ny andro ihomehezana ” sy “ ny andro andihizana . ” 
 Tsy milaza àry ny Baiboly hoe fandanilaniam - potoana fotsiny ny fialam - boly . 
 Na izany aza anefa , dia tokony hamelombelona izy io , fa tsy hanimba ny fifandraisantsika amin’i Jehovah , na hisakana antsika tsy hahavita ny fanompoana azy . 
 Tsapan’ireo Kristianina matotra fa ny manome no mahasambatra kokoa . 
 Ataon’izy ireo loha laharana eo amin’ny fiainany àry ny fanaovana ny sitrapon’i Jehovah , ary tena mahatsiaro ho “ velombelona ” izy rehefa mitondra ny zioga mora entina atolotr’i Jesosy . — Matio 11 : 29 , 30 ; Asan’ny Apostoly 20 : 35 . 
 Mifidiana fialam - boly mety amin’ny Kristianina 
 6 , 7 . 
 Ahoana no ahafantarana raha mety na tsy mety amin’ny Kristianina ny fialam - boly iray ? 
 Ahoana no ahalalana fa mety amin’ny Kristianina ny fialam - boly iray ? 
 Marina fa manoro ny zanany ny ray aman - dreny , ary afaka manampy koa ny anti - panahy raha ilaina . 
 Kanefa tsy voatery hisy olona foana hanoro antsika hoe tsy mety amin’ny Kristianina ny boky , filma , lalao , dihy , na hira iray . 
 Nilaza i Paoly fa “ ny olona matotra , [ dia ] manana fahaiza - misaina efa nozarina hanavaka ny tsara sy ny ratsy , satria nampiasaina . ” 
 Manome toro lalana ny Baiboly , ary afaka mitari - dalana anao ny feon’ny fieritreretanao voaofan’izy io , raha henoinao . — 1 Timoty 1 : 19 . 
 Nilaza i Jesosy fa “ ny voany no ahafantarana ny hazo . ” 
 Koa raha mamoa voa ratsy ny fialam - boly iray , izany hoe misarika antsika hanao herisetra , haloto fitondran - tena , na hifandray amin’ny fanahy ratsy , dia tsy tokony hanao izany isika . 
 Tsy mety koa ilay izy , raha mahatandindomin - doza ny aina , na manimba fahasalamana , na miteraka fahasahiranana ara - bola , na mahakivy , na manafintohina ny hafa . 
 Nampitandrina ny apostoly Paoly fa manota isika , raha mandratra ny feon’ny fieritreretan’ny rahalahintsika . 
 Hoy izy : “ Manota amin’i Kristy ianareo , rehefa manota toy izany amin’ny rahalahinareo ka mandratra ny feon’ny fieritreretany , izay malemy . 
 Koa raha ny sakafo no mahatonga ny rahalahiko hihemotra , dia tsy hihinan - kena intsony mihitsy aho sao hihemotra ny rahalahiko . ” — 1 Korintianina 8 : 12 , 13 . 
 Inona no mety ho voka - dratsin’ny lalao video sy filma sasany ? 
 Maro be izao ny lalao video sy filma . 
 Mahafinaritra sy mampiala voly ny sasany aminy sady tsy misy vokany ratsy . 
 Mihabetsaka anefa ny fanao raran’ny Baiboly asehon’izy ireny . 
 Asaina manao habibiana sy mamono olona na manao fihetsika mamoafady ny mpilalao amin’ny lalao video sasany . 
 Tsy azo lazaina ho fialam - boly tsotra fotsiny sy tsy misy maha ratsy azy izany ! 
 Halan’i Jehovah ny olona “ mifaly hampidi - doza . ” 
 Mahatonga anao ho tia vola , hasiaka , ho kivy , na mandany ny fotoana tokony hanaovanao zavatra hafa mahasoa ve ilay lalao ataonao ? 
 Raha izany , dia ekeo fa manimba ny fifandraisanao amin’i Jehovah ilay izy , ary ahitsio haingana izay tokony hahitsy . — Matio 18 : 8 , 9 . 
 Ahoana no ahitana fialam - boly mahasoa ? 
 9 , 10 . 
 Inona no ataon’ny olona hendry rehefa mifidy fialam - boly ? 
 Mety hanontany isika indraindray hoe : “ Inona indray izany no fialam - boly mety amin’ny Kristianina , fa toa tsy mifanaraka amin’ny fitsipiky ny Baiboly daholo ny ankamaroan’ny fialam - boly atolotr’ity tontolo ity ? ” 
 Matokia fa misy ny fialam - boly mahafinaritra , saingy mitaky ezaka izany . 
 Mila eritreretina sy omanina tsara mialoha izay hatao , ary ny ray aman - dreny no tena tokony handinika izany . 
 Maro no mahatsapa fa mahafinaritra ny miara - miala voly amin’ny fianakaviana na ireo rahalahy sy anabavy anisan’ny fiangonana . 
 Mahafaly sy mampahery , ohatra , ny miara - misakafo sady tsy mirotoroto , fa miresadresaka ny zava - nitranga nandritra ny andro , na foto - kevitra iray avy ao amin’ny Baiboly . 
 Azo atao koa ny mitsangantsangana , manao vakansy , na manao fanatanjahan - tena na lalao hafa mety amin’ny Kristianina . 
 Mahafinaritra sy mamelombelona ny fialam - boly mahasoa toy izany . 
 Hoy ny anti - panahy iray manan - janaka telo : “ Efa hatramin’ny mbola kely ny zanakay no nasainay nilaza ny heviny foana , rehefa hifidy toerana hanaovana vakansy izahay . 
 Navelanay hitondra namana iray avy izy telo mianadahy indraindray , ka vao mainka nahafinaritra ny vakansy . 
 Tsy hadinon’ny zanakay mihitsy ny fialam - boly sasany nataonay . 
 Nisy fotoana , ohatra , nanasanay fianakaviana sy namana teo anivon’ny fiangonana . 
 Indraindray izahay niara - nisakafo sy nilalao teny an - tokotany . 
 Nitsangantsangana tamin’ny fiara sy nandeha an - tongotra tany an - tendrombohitra koa izahay , ka nanararaotra niana - javatra momba ny zavaboarin’i Jehovah . ” 
 11 , 12 . a ) Inona no azonao atao tsindraindray , mba hiarahana miala voly amin’ny olon - kafa ? 
 b ) Inona no karazana fiarahana tena nahafinaritra ny maro ka tsy hadinony mihitsy ? 
 Azonao atao ve indraindray ny manasa olon - kafa rehefa hiala voly ianao na ny fianakavianao ? 
 Mety hisy olona hila fampaherezana , toy ny olona maty vady , na mpitovo , na olona mitaiza irery ny zanany . 
 Afaka manasa an’ireo vaovao koa ianao , nefa fidio tsara izay asainao mba tsy hitaona ny hafa amin’ny zava - dratsy . 
 Ary azo atao ny mitondra sakafo sy miara - misakafo amin’ireo be taona na marary , izay tsy afaka mivoaka ny tranony . — Hebreo 13 : 1 , 2 . 
 Miara - mihinana sakafo tsotsotra ny Kristianina indraindray , sady mitantara ny fomba nahitany ny fahamarinana sy izay nanampy azy tsy hivadika tamin’Andriamanitra . 
 Mbola tsy afaka ao an - tsain’ny maro ny fotoana toy ireny . 
 Azo atao koa ny miresaka foto - kevitra ara - baiboly , ka ampandraisina anjara ny rehetra , anisan’izany ny ankizy . 
 Tsy tokony hatao anefa izay hahasadaikatra ny hafa , na hahatonga azy hahatsiaro tena ho tsy mahay . 
 Hahasoa sy hampahery ny rehetra ilay izy amin’izay . 
 Inona no nampiseho fa sady nahay nandray vahiny i Jesosy sy Paoly , no nanaiky fanasana koa ? 
 Nahay nandray vahiny i Jesosy sady nanaiky fanasana , ka modely ho antsika . 
 Nanararaotra an’ireny fotoana ireny foana izy , mba hampaherezana ny hafa teo amin’ny lafiny ara - panahy . 
 Nanahaka azy ireo mpianany voalohany . 
 Hoy ny apostoly Paoly : “ Maniry mafy hahita anareo . . . aho , hampitako fanomezana ara - panahy aminareo , mba hahatonga anareo ho mafy orina tsara ao amin’ny finoana , na , raha ny marimarina kokoa , dia mba hisy fifampaherezana eo amintsika , ka mba hampahery anareo ny finoako ary ny anareo kosa hampahery ahy . ” 
 Tokony hahafahana hifampahery koa ny fiarahantsika mikorana . — Romanina 12 : 13 ; 15 : 1 , 2 . 
 Fampahatsiahivana sy fampitandremana 
 Nahoana no tsy fahendrena ny manasa olona be dia be mba hiara - miala voly ? 
 Tsy fahendrena ny manasa olona be dia be mba hiara - miala voly , satria sarotra mazàna ny manara - maso izany . 
 Azon’ny fianakaviana vitsivitsy atao ny miara - mitsangantsangana na miara - manao lalao tsy misy fifaninanana tafahoatra , amin’ny fotoana tsy mifanindry amin’ny fandaharana ara - panahy . 
 Hisy vokany tsara eo amin’ny rehetra raha asaina ny anti - panahy na mpanampy amin’ny fanompoana na olon - kafa matotra , ka vao mainka hamelombelona antsika ilay fiarahana . 
 Nahoana ny tompom - panasana no tokony hanara - maso tsara ny zava - mitranga amin’ny fanasana ataony ? 
 Tsy tokony hohadinoin’ny tompom - panasana fa ilaina ny fanaraha - maso tsara . 
 Marina fa mahafinaritra ny mandray vahiny , kanefa ahoana raha nisy olona tafintohina noho izay nitranga tao an - tranonao , satria somary nanao an - tsirambina ianao ? 
 Tsy hanenjika anao ve ny eritreritrao ? 
 Diniho ny toro lalana ao amin’ny Deoteronomia 22 : 8 . 
 Rehefa nanorina trano ny Israelita , dia tsy maintsy nasiany arofanina teny an - tampony . 
 Nisy karazana lavarangana teny , izay mazàna natao handraisam - bahiny . 
 Inona no anton’ilay arofanina ? 
 Sao ‘ hisy olona hianjera eny , ka hahatonga heloka ny amin’ny ra ho ao an - tranony . ’ 
 Toy izany koa rehefa manasa olona ianao . 
 Tokony hanao izay hiarovana azy ireo amin’ny loza ara - batana sy ara - panahy ianao , na dia tsy voatery ho hentitra loatra aza ny fitsipika apetrakao . 
 Inona avy no tokony hotandremana raha toa ka misy zava - pisotro misy alkaola amin’ny fanasana iray ? 
 Mila mitandrina fatratra ianao , raha handroso zava - pisotro misy alkaola mandritra ny fanasanao . 
 Maro ny Kristianina manapa - kevitra fa tsy handroso zava - pisotro misy alkaola , raha tsy izy mihitsy no manara - maso izay aroso ho an’ny vahiny sy ny habetsahan’izay sotroin’izy ireo . 
 Tsy tokony havela hisy mihitsy ny toe - javatra mety hanafintohina ny hafa , na hahatonga ny vahiny halaim - panahy hisotro tafahoatra . 
 Mety hanapa - kevitra tsy hisotro mihitsy ny vahiny sasany , noho ny antony samihafa . 
 Any amin’ny firenena sasany koa , dia misy lalàna mamaritra hoe firy taona ny olona iray vao afaka misotro . 
 Mankatò ny lalàn’i Kaisara ny Kristianina , na dia mety ho toa hentitra loatra aza izy ireny . — Romanina 13 : 5 . 
 a ) Raha hisy mozika amin’ny fanasana iray , nahoana ny tompom - panasana no mila mifantina tsara ? 
 b ) Raha hisy dihy amin’ny fanasana iray , manao ahoana ny hoe dihy maotina ? 
 Tokony hijery tsara ny tompom - panasana raha mifanaraka amin’ny fitsipiky ny Baiboly ny mozika alefa sy ny dihy ary ny fialam - boly hafa atao . 
 Marina fa samy manana ny mozika tiany ny olona , ary misy mozika maro azo isafidianana . 
 Mampirisika ny olona hikomy sy haloto fitondran - tena ary hahery setra anefa ny ankamaroan’ny mozika ankehitriny . 
 Ilaina àry ny mifantina . 
 Tsy voatery ho mozika malefaka no atao hoe mozika mendrika . 
 Tsy mendrika anefa ny mozika manaitaitra filana na misy teny ratsy , izay sady alefa mitatatata no mafy gadona . 
 Raha olon - kafa no asainao mifidy ny mozika , dia mitandrema mba tsy ho olona tsy mahay mandanjalanja ny hamafin’ny zavamaneno , no asainao manao izany . 
 Mazava ho azy fa tsy mety amin’ny Kristianina ny manao dihy misy fihetsika tsy maotina , toy ny fampandihizana ny fitombenana sy ny nono , izay manaitaitra ny filana . — 1 Timoty 2 : 8 - 10 . 
 Ahoana no azon’ny ray aman - dreny anaraha - maso ny fanasana alehan’ny zanany , mba hiarovana azy ireo ? 
 Tokony hofantarin’ny ray aman - dreny kristianina izay hatao any amin’ny fiaraha - mikorana anasana ny zanany . 
 Tsara amin’ny ankapobeny raha miaraka aminy izy ireo . 
 Mampalahelo anefa fa nisy ray aman - dreny namela ny zanany handeha tany amin’ny fikoranana tsy voara - maso , izay nahitana olona maromaro resin’ny fakam - panahy ka naloto fitondran - tena sy nanao zavatra hafa tsy mendrika . 
 Na dia efa 20 taona any ho any aza ilay ankizy , sady efa hita hoe matomatotra , dia mbola mila ampiana ihany mba ‘ handositra ny faniriana mpitranga eo amin’ny tanora . ’ — 2 Timoty 2 : 22 . 
 Inona no mila ekentsika , mba hifantohantsika amin’izay tokony ho loha laharana eo amin’ny fiainana ? 
 Manome hamamiana ny fiainana ny fialam - boly mahasoa sy mamelombelona , atao tsindraindray . 
 Tsy raran’i Jehovah izany , kanefa miara - manaiky isika fa tsy izany no fomba hanangonana harena ara - panahy any an - danitra . 
 Hoy i Jesosy tamin’ny mpianany : “ Katsaho hatrany . . . aloha ny fanjakan [ ’ Andriamanitra ] sy ny fahamarinany . ” 
 Nohazavainy fa izany no zava - dehibe indrindra eo amin’ny fiainana , fa tsy ny sakafo na ny zava - pisotro na ny fitafiana , izay “ katsahin’ny olona eo amin’izao tontolo izao fatratra . ” — Matio 6 : 31 - 34 . 
 Inona no zava - tsoa miandry ny mpanompo mahatokin’i Jehovah , ilay Mpanome ny zava - tsoa rehetra ? 
 Tena ho afaka ‘ hanao ny zava - drehetra ho voninahitr’Andriamanitra isika , na mihinana na misotro , ary na inona na inona ataontsika . ’ 
 Misaotra azy isika noho ny zava - tsoa tondraka omeny , sady mankafy izany amim - pahalalana onony . 
 Tsy ho ela dia ho lasa Paradisa ny tany . 
 Ho afaka hanaram - po lalandava amin’ny fahalalahan - tanan’i Jehovah isika amin’izay , miaraka amin’ny olona rehetra mankatò ny fitsipiny marina . — Salamo 145 : 16 ; Isaia 25 : 6 ; 2 Korintianina 7 : 1 . 
 Tadidinao Ve ? 
 • Nahoana no sarotra amin’ny Kristianina ny mahita fialam - boly mahasoa ? 
 • Inona no fialam - boly nahafinaritra ny fianakaviana kristianina sasany ? 
 • Inona no fampahatsiahivana sy fampitandremana mila tadidina , mba hahasoa foana ny fialam - boly ataontsika ? 
 [ Sary , pejy 18 ] 
 Mifidiana fialam - boly mahasoa 
 [ Sary , pejy 19 ] 
 Inona no karazana fialam - boly tsy ataon’ny Kristianina ? 
 “ Aoka ho Mailo Tsara Foana Ianareo ” 
 “ Ny kely saina mino ny teny rehetra ; fa ny mahira - tsaina mandinika ny diany . ” — OHABOLANA 14 : 15 . 
 1 , 2 . a ) Inona no lesona tsoahintsika avy amin’ny nanjo an’i Lota tany Sodoma ? 
 b ) Inona no dikan’ilay teny hoe ‘ mailo foana ’ ? 
 NAVELAN’I Abrahama hisafidy ny tany tiany honenana i Lota . 
 Nisarika ny mason’i Lota ny faritra iray azon - drano tsara , izay “ tahaka ny sahan’i Jehovah . ” 
 Hitany fa toerana faran’izay tsara ho an’ny fianakaviany ilay izy , ka ‘ nifidy ny tany rehetra amoron’i Jordana ’ izy , ary nanorim - ponenana teo akaikin’i Sodoma . 
 Namitaka anefa ny endrika ivelany , satria nonina tsy lavitra teo “ ny mponina tao Sodoma [ izay ] tena ratsy fanahy sady mpanota indrindra tamin’i Jehovah . ” 
 Niharam - pahavoazana lehibe i Lota sy ny fianakaviany tatỳ aoriana . 
 Nipetraka tany anaty zohy mihitsy aza izy sy ireo zanany vavy tamin’ny farany . 
 Nihevitra i Lota fa tena tsara ilay safidy nataony , kanjo ny nifanohitra tamin’izany . 
 Lesona ho an’ny mpanompon’Andriamanitra ankehitriny iny nanjo an’i Lota iny . 
 Tsy maintsy mailo isika rehefa handray fanapahan - kevitra , ka hieritreritra ny mety ho voka - dratsiny , fa tsy ho sodokan’ny fanombantombanana eo am - boalohany fotsiny . 
 Rariny àry raha mampirisika antsika ny Tenin’Andriamanitra hoe : “ Aoka ho mailo tsara foana ianareo . ” 
 Midika ara - bakiteny hoe “ mieritreritra tsara ” ilay teny grika nadika hoe ‘ mailo foana . ’ 
 Milaza i R . 
 Lenski , manam - pahaizana momba ny Baiboly , fa ny hoe mieritreritra tsara dia hoe “ mandanjalanja sy mandinika raharaha iray amin’ny saina tony sy milamina , mba hahafantarana ny tena zava - misy momba ilay izy , ka handraisana fanapahan - kevitra mety . ” 
 Andeha isika handinika lafin - javatra sasany izay ilantsika fieritreretana tsara . 
 Mandiniha amim - pitandremana rehefa hanao raharaham - barotra 
 Nahoana isika no tokony ho mailo , rehefa misy olona te hiray antoka amintsika amin’ny raharaham - barotra iray ? 
 Eritrereto hoe misy olona iray tsara laza , angamba mpanompon’i Jehovah toa anao , maniry hiray antoka aminao amin’ny raharaham - barotra iray . 
 Matoky be mihitsy izy fa hahomby ilay raharaha , ary mampirisika anao mba tsy hitaredretra , fa ny valala , hono , tsy indroa mandry am - bavahady . 
 Mety hanomboka hieritreritra ianao hoe : ‘ Tonga ity ny fotoana hampivoatra ny fiainanay mianakavy . 
 Ho afaka hanompo bebe kokoa mihitsy angamba aho izao . ’ 
 Mampitandrina anefa ny Ohabolana 14 : 15 hoe : “ Ny kely saina mino ny teny rehetra ; fa ny mahira - tsaina mandinika ny diany . ” 
 Matetika no be fanantenana ny olona rehefa manomboka raharaham - barotra , ka zara raha eritreretiny fa mety hisy fatiantoka . 
 Tsy raharahainy ary tsy saintsaininy tsara izay olana sy sampona mety hitranga . 
 Tena mila mailo tsara foana ianao rehefa sendra toe - javatra toy izany ! 
 Inona avy no tokony ‘ hodinihintsika ’ , rehefa misy te hisambo - bola amintsika hanaovana raharaham - barotra ? 
 Mandinika tsara an’ilay raharaham - barotra hatao ny olona malina , alohan’ny hanapahan - kevitra . 
 Izany matetika no ahitana ny olana mety hitranga , izay tsy miharihary eo am - boalohany . 
 Eritrereto , ohatra , hoe te hisambo - bola aminao ny olona iray mba hanaovany raharaham - barotra . 
 Mampanantena izy fa hahazo tombony be ianao raha mampisambotra azy . 
 Mahasodoka ilay izy . 
 Kanefa inona no fahavoazana mety hitranga ? 
 Manaiky ve izy fa hamerina ilay vola , na mahomby ilay raharaham - barotra na tsia ? 
 Sa miankina amin’ny fandehan’ilay raharaham - barotra no hamerenany ny volanao ? 
 Raha tsorina dia hoe : Mety ho very ve ny volanao raha tsy mahomby ilay raharaham - barotra ? 
 Tsara koa ny manontany tena hoe : “ Maninona izy no tsy misambo - bola any amin’ny banky fa amin’olon - tsotra ? 
 Sao dia tsy sahy mampindrana azy ny banky , satria efa tsinjony fa mety ho tena tsy hahomby ilay raharaham - barotra ? ” 
 Ho hitanao izay rehetra tafiditra amin’ilay raharaha , raha maka fotoana handinihana ny fahavoazana mety hitranga ianao . — Ohabolana 13 : 16 ; 22 : 3 . 
 a ) Inona no nataon’i Jeremia rehefa nividy tany , ka nanaporofo ny fahendreny ? 
 b ) Nahoana no tsara ny manao taratasy fifanekena ara - dalàna , rehefa manao raharaham - barotra ? 
 Nividy tany tamin’ny zana - drahalahin - drainy i Jeremia mpaminany , indray mandeha . 
 Noraketiny an - tsoratra ny fifanekena ara - barotra nataony , ary nasiany vavolombelona nanatrika teo , na dia mpivavaka tamin’i Jehovah aza ilay havany . 
 Manao taratasy fifanekena ara - dalàna koa ankehitriny ny olona hendry , mba hiraketana ny fifanarahana ara - barotra rehetra ataony , na dia ny havany sy ny mpiray finoana aminy aza no ifampiraharahany . 
 * Anisan’ny misoroka ny tsy fifanarahana sady miaro ny firaisan - tsaina , ny fifanekena an - tsoratra mazava sy feno tsara . 
 Matetika kosa no miteraka olana eo amin’ny samy mpanompon’i Jehovah ny tsy fanaovana taratasy toy izany . 
 Mampalahelo fa mety hiteraka alahelo be sy lolompo izany , ary mety hahatonga olona tsy hanompo an’i Jehovah intsony mihitsy aza . 
 Nahoana isika no mila mitandrina mba tsy ho matimatin - karena ? 
 Tsy maintsy mitandrina koa isika mba tsy ho matimatin - karena . 
 Mieritreritra ny tombony be mety ho azony ny olona sasany , ka tsy mahita ny fahavoazana mety hateraky ny raharaham - barotra mampidi - kizo . 
 Nisy olona nanana tombontsoam - panompoana teo anivon’ny fiangonana mihitsy aza latsaka tamin’io fandrika io . 
 Mampitandrina antsika ny Tenin’Andriamanitra hoe : “ Aoka ny fomba fiainanareo tsy hisy fitiavam - bola , fa aoka ianareo hianina amin’izay efa eo . ” 
 Tokony hieritreritra toy izao ny Kristianina , alohan’ny hanaovana raharaham - barotra iray : ‘ Tena mila miditra amin’izy ity ve aho ? ’ 
 Ho voaro amin’ny “ karazan - javatra ratsy rehetra ” isika , raha manana fiainana tsotra sy mifantoka amin’ny fanompoana an’i Jehovah . — 1 Timoty 6 : 6 - 10 . 
 Ireo olana mahazo ny Kristianina mpitovo 
 a ) Inona no olana mahazo ny Kristianina mpitovo maro ? 
 b ) Inona no ifandraisan’ny fifidianana vady sy ny tsy fivadihana amin’Andriamanitra ? 
 Maro ny mpanompon’i Jehovah maniry mafy hanambady , nefa mbola tsy mahita vady sahaza azy . 
 Mampirisika mafy ny olona hanambady ny fiaraha - monina any amin’ny tany sasany . 
 Mety ho vitsy anefa ny olona azo alaina ho vady na afaka maka ho vady , eo anivon’ny mpiray finoana . 
 Fantatry ny Kristianina koa anefa fa mivadika amin’i Jehovah ny olona iray , raha mandika ilay didy mba hanambady “ ao amin’ny Tompo ihany . ” 
 Tsy maintsy mailo tsara foana àry ny Kristianina mpitovo , mba hahatohitra ny fanerena sy ny fakam - panahy mahazo azy . 
 Inona no nanjo ny tovovavy solemita iray , ary inona no azon’ny vehivavy kristianina atao rehefa tojo olana toy izany izy ? 
 Mitantara momba ny tovovavy solemita iray tso - piaina ny Tonon - kiran’i Solomona . 
 Nahasarika ny mpanjaka izy io , ka niezaka nambabo ny fony izy , na dia efa nanana olon - tiana aza ilay tovovavy . 
 Naderaderany taminy ny harenany sy ny voninahiny , ary nandoka azy izy . 
 Mety hitranga amin’ny vehivavy kristianina koa ny toy izany . 
 Mety ho voasarika aminao ny olona iray any am - piasana na dia tsy irinao aza izany , ary angamba olona manana toerana ambony ao am - piasana ilay izy . 
 Mety handoka anao izy , hanao zavatra ho anao , ary hitady fomba hiarahana aminao . 
 Mitandrema rehefa misy manao toy izany . 
 Marina fa tsy voatery ho raiki - pitia aminao izy na te hijangajanga aminao , kanefa izany mazàna no eritreretin’ny olona toy ireny . 
 Manahafa an’ilay tovovavy solemita , ka aoka ianao ho toy ny “ mànda . ” 
 Aoka ianao handa amin’ny fomba hentitra , raha olona tsy manompo an’i Jehovah no milaza fa tia sy te hiaraka aminao . 
 Ampahafantaro ny mpiara - miasa aminao dieny eo am - boalohany fa Vavolombelon’i Jehovah ianao , ary miezaha foana mitory amin’izy ireo isaky ny afaka manao izany . 
 Tena hiaro anao izany . 
 Inona no loza sasany mety hahazo ny olona mifandray amin’ny olon - tsy fantatra ao amin’ny Internet ? 
 ( Jereo koa ny efajoro eo amin’ny pejy 25 . ) 
 Mihabe mpitia ireo toerana ao amin’ny Internet natao hanampiana ny mpitovo mitady vady . 
 Misy mihevitra fa fomba iray hifankahalalana amin’olona izy io , izay tsy ho nihaona taminy mihitsy raha tsy izany . 
 Tena mampidi - doza , toy ny mitsambiki - mikimpy , anefa ny misakaiza amin’ny olona tsy fantatra akory . 
 Sarotra ny mamantatra ny tena marina momba ny olona iray , ao amin’ny Internet . 
 Mety hisy olona hilaza fa mpanompon’i Jehovah , nefa tsy izany akory . 
 Vetivety koa dia mety ho lasa mifankatia be ny olon - droa miaraka amin’ny alalan’ny Internet , ka mety tsy hahay handinika tsara intsony . 
 Na amin’ny alalan’ny Internet na amin’ny fomba hafa , dia tsy fahendrena ny mifandray akaiky amin’ny olona iray izay zara raha fantatrao . — 1 Korintianina 15 : 33 . 
 Inona no azon’ireo mpiray finoana atao mba hampaherezana ireo Kristianina mpitovo ? 
 “ Be fitiavana ” amin’ny mpanompony tokoa i Jehovah . 
 Fantany fa tena mafy indraindray ny manjo ny Kristianina te hanambady nefa tsy afa - manoatra . 
 Sarobidy aminy ny tsy fivadihan’izy ireo . 
 Inona no azon’ny hafa atao mba hampaherezana azy ireny ? 
 Tokony hidera azy ireny foana isika noho ny fankatoavany sy ny fahafoizan - tenany . 
 Azontsika atao koa ny manasa azy ireny hiaraka amintsika amin’ny fotoana samihafa , mba hahafahana hifampahery aminy . 
 Nanao izany ve ianao vao haingana ? 
 Ankoatra izany , dia azontsika atao ny mivavaka ho azy ireny , ka mangataka amin’i Jehovah mba hanampy azy hifantoka hatrany amin’ny fanompoana sy ho faly amin’izany . 
 Enga anie isika tena hiahy an’ireny Kristianina tsy mivadika ireny , ka ho hita amin’izany fa mankasitraka azy ireny toa an’i Jehovah isika . — Salamo 37 : 28 . 
 Fikarakarana fahasalamana 
 Inona no olana atrehin’ny olona marary mafy ? 
 Mafy tokoa ny adin - tsaintsika , rehefa marary mafy isika na ny havan - tiantsika ! 
 Ilaina ny mitady fitsaboana mandaitra , nefa tena zava - dehibe koa ny hanarahantsika ny toro lalan’ny Soratra Masina . 
 Anisan’izany , ohatra , ny didin’ny Baiboly hoe fadio ny ra . 
 Tsy manaraka fitsaboana na fomba fizahana aretina misy ifandraisany amin’ny herin’ny maizina koa ny Kristianina . 
 Manahiran - tsaina sy mampahatahotra anefa ny mifidy ny fitsaboana harahina , raha tsy nianatra momba ny fitsaboana isika . 
 Inona no hanampy antsika ho mailo tsara foana ? 
 Inona no hanampy ny Kristianina hahay handanjalanja rehefa mifidy fitsaboana ? 
 “ Ny mahira - tsaina mandinika ny diany ” , ka manao fikarohana ao amin’ny Baiboly sy ireo boky aman - gazety ara - baiboly . 
 Vitsy ny dokotera sy ny hopitaly any amin’ny firenena sasany , fa ny fitsaboana nentin - drazana ihany no misy , toy ny fampiasana raokandro . 
 Ho an’izay mieritreritra hanaraka karazana fitsaboana toy ireny , dia mety hanampy azy ny fanazavana ao amin’ny Tilikambo Fiambenana 15 Jolay 1987 , pejy 26 - 29 . 
 Mampitandrina antsika ny amin’ny loza mety hitranga izy io . 
 Mety hilaintsika hofantarina , ohatra , izao manaraka izao : Malaza ho mifandray amin’ny fanahy ratsy ve ilay mpanasitrana ? 
 Moa ve ny fitsaboana ataony mifototra amin’ny finoana fa matoa ny olona iray marary na maty , dia satria nanota fady tamin’andriamanitra ( na ny razana ) , na nisy namosavy ? 
 Misy sorona atao ve , na teny hafahafa tononina , na fombafomba mifandray amin’ny fanahy ratsy , rehefa manamboatra na mampiasa ilay fanafody ? 
 Raha manadihady toy izany isika , dia ho afaka hanaraka ilay torohevitr’Andriamanitra hoe : “ Fantaro tsara ny zava - drehetra , ka mifikira amin’izay tsara . ” 
 * Hanampy antsika hahay handanjalanja izany . 
 13 , 14 . a ) Ahoana no anehoana fahaiza - mandanjalanja eo amin’ny fikarakarana ny fahasalamana ? 
 b ) Nahoana no ilaina ny fahaiza - mandanjalanja , rehefa miresaka momba ny fahasalamana sy ny fitsaboana ? 
 Ilaina ny fahaiza - mandanjalanja eo amin’ny lafiny rehetra amin’ny fiainana , anisan’izany ny fikarakarana ny fahasalamana . 
 Fanomezana sarobidy ny fiainana , ka mba hampisehoana ny fankasitrahana azy io dia tokony hikarakara araka ny antonony ny fahasalamantsika isika . 
 Ara - dalàna raha miezaka mitsabo tena isika rehefa tsy salama . 
 Tsy hisy anefa ny fahasalamana tonga lafatra , raha tsy rehefa tonga ny fotoana voatondron’Andriamanitra ‘ hanasitranana ny firenena . ’ 
 Tsy maintsy mitandrina isika mba tsy ho variana loatra hikarakara ny fahasalamantsika , ka tsy hanam - potoana hanaovana ny zava - dehibe kokoa , dia ny fanompoana an’Andriamanitra . — Matio 5 : 3 ; Filipianina 1 : 10 . 
 Mila mahay mandanjalanja koa isika , rehefa miresadresaka momba ny fahasalamana sy ny fitsaboana . 
 Tsy izany no tokony hibahana amin’ny resaka ataontsika amin’ireo Kristianina namantsika , rehefa mihaona amin’izy ireo mba hiara - mivavaka amin’i Jehovah isika , any amin’ny fivoriana sy fivoriambe . 
 Ankoatra izany , dia mila manaraka ny toro lalan’ny Baiboly sy ny feon’ny fieritreretany ny tsirairay rehefa mifidy fitsaboana , sady mila mieritreritra ny ho vokatr’izany eo amin’ny fifandraisany amin’i Jehovah . 
 Tsy maneho fitiavana àry isika , raha manery ny mpiray finoana hanaraka ny hevitsika , na mampirisika azy tsy hiraharaha ny feon’ny fieritreretany . 
 Marina fa azo atao ny mangataka fanampiana amin’ny olona matotra eo anivon’ny fiangonana , nefa anjaran’ny tsirairay ny manapa - kevitra . 
 Tsy maintsy “ hitondra ny entany avy ” mantsy ny tsirairay , ary “ samy hampamoahin’Andriamanitra . ” — Galatianina 6 : 5 ; Romanina 14 : 12 , 22 , 23 . 
 Fiatrehana adin - tsaina 
 Inona no mety hanjo ny olona iray rehefa miady saina ? 
 Na ny mpanompon’i Jehovah mahatoky aza dia mety hilaza na hanao zavatra tsy mety rehefa miady saina . 
 Nanjary tsy nisaina tsara , ohatra , i Joba rehefa niharam - pitsapana mafy , ka nila nahitsy ny fomba fiheviny . 
 Sosotra i Mosesy indray mandeha ka nanao teny tsy voahevitra , na dia izy aza no “ lehilahy nalemy fanahy mihoatra noho ny olona rehetra atỳ ambonin’ny tany . ” 
 Na dia nahafehy tena tsy hamono an’i Saoly Mpanjaka aza i Davida , dia tezitra mafy izy ary saika nanaonao foana , rehefa nanivaiva azy sy ny mpanompony i Nabala . 
 Tsy tonga saina izy ary efa saika nahavanon - doza mihitsy , raha tsy nanao zavatra i Abigaila . — 1 Samoela 24 : 3 - 8 ; 25 : 9 - 13 , 32 , 33 . 
 Inona no hanampy antsika tsy ho maimay hanapa - kevitra ? 
 Mety ho tratran’ny adin - tsaina koa isika , ka hanao zavatra tsy amim - piheverana . 
 Raha mandinika ny hevitry ny hafa toy ny nataon’i Davida anefa isika , dia tsy ho maimay hanapa - kevitra , ary hisakana antsika tsy hanota izany . 
 Manoro hevitra antsika koa ny Tenin’Andriamanitra hoe : “ Tezera , fa aza manota ; mieritrereta eo am - pandrianareo , ka mangìna . ” 
 Raha azo atao , dia aleo aloha miandry ho tony tsara vao manao zavatra na manapa - kevitra . 
 Afaka mivavaka mafy amin’i Jehovah isika , “ ary ny fiadanan’Andriamanitra izay lehibe lavitra noho ny eritreritra rehetra no hiambina ny fo [ ntsika ] sy ny sai [ ntsika ] amin’ny alalan’i Kristy Jesosy . ” 
 Io filaminan - tsaina avy amin’Andriamanitra io no hahatonga antsika ho tony sy ho mailo tsara foana . 
 Nahoana isika no tsy maintsy miantehitra amin’i Jehovah mba ho mailo tsara foana ? 
 Manao fahadisoana daholo isika , na dia miezaka mafy toy inona aza hisoroka loza sy hanao zavatra amim - pahendrena . 
 Mety hanao fahadisoana mitera - pahavoazana isika nefa tsy fantatsika akory . 
 Tsy manana zo hitarika samirery ny diantsika koa isika olombelona , sady tsy mahay manao izany raha tsy ampian’i Jehovah . 
 Velom - pankasitrahana tokoa àry isika , satria manome toky antsika izy hoe : “ Hanome saina anao sy hampianatra anao izay làlan - kalehanao Aho ; hitsinjo anao ny masoko ka hanolo - tsaina anao Aho . ” 
 Afaka ny ho mailo tsara foana isika rehefa ampian’i Jehovah . 
 [ Fanamarihana ambany pejy ] 
 Mba hahazoana fanazavana fanampiny momba ny fanaovana taratasy fifanekena amin’ny raharaha ara - barotra , dia jereo Ny Tilikambo Fiambenana 15 Novambra 1998 , pejy 26 , sy ny 1 Aogositra 1997 , pejy 30 - 31 , navoakan’ny Vavolombelon’i Jehovah . 
 Azo ampiharina koa io toro lalana io , rehefa misy mampisalasala momba ny karazana fitsaboana hafa . 
 Ahoana no Havalinao ? 
 Ahoana no ampisehoantsika fa mailo tsara foana isika 
 • rehefa misy te hanao raharaham - barotra miaraka amintsika ? 
 • rehefa mitady vady ? 
 • rehefa tsy salama ? 
 • rehefa tratran’ny adin - tsaina ? 
 [ Efajoro , pejy 25 ] 
 Azo Itokisana ve ny Lazain’izy Ireo ? 
 Ahitana teny toy izao ireo toerana natao ho an’ny mpitovo ao amin’ny Internet : 
 “ Na dia miezaka araka izay azo atao aza izahay , dia tsy afaka manome antoka anareo hoe marina izay lazain’ny olona ato momba ny tenany . ” 
 “ Tsy manome antoka anareo izahay hoe ny zavatra rehetra ambaran’ny olona ato , dia marina sy ilaina avokoa , ary misy ny tsipiriany rehetra . ” 
 “ Ny hevitra , torohevitra , tenin’olona , fampanantenana , na fanazavana hafa hitanao ato , dia avy amin’ilay olona ihany [ fa tsy avy aminay ] . . . ary tsy voatery ho azo itokisana . ” 
 [ Sary , pejy 23 ] 
 “ Ny mahira - tsaina mandinika ny diany ” 
 [ Sary , pejy 24 , 25 ] 
 Ahoana no azon’ny vehivavy kristianina anahafana an’ilay tovovavy solemita ? 
 [ Sary , pejy 26 ] 
 “ Fantaro tsara ny zava - drehetra , ka mifikira amin’izay tsara ” 
 ‘ Samy Hitondra ny Entany avy ny Tsirairay ’ 
 “ Samy hampamoahin’Andriamanitra isika tsirairay avy . ” — ROMANINA 14 : 12 . 
 Inona no andraikitra noraisin’ireo Hebreo telo lahy ? 
 NIATRIKA fanapahan - kevitra niankinan’ny ainy ny tanora hebreo telo nipetraka tany Babylona . 
 Hiankohoka eo anoloan’ny sarivongana goavana iray ve izy ireo , araka ny lalàn’ilay firenena , sa handa ka hatsipy ao anaty lafaoro mirehitra ? 
 Tsy nanam - potoana hanontaniana olona i Sadraka sy Mesaka ary Abednego , sady tsy nila nanao izany . 
 Tsy nisalasala izy ireo nilaza hoe : “ Aoka ho fantatrao , ry mpanjaka ô , fa ny andriamanitrao dia tsy hotompoinay , ary ny sariolona volamena efa natsanganao dia tsy hivavahanay . ” 
 Nandray ny andraikiny ireo Hebreo telo . 
 Iza no nanapa - kevitra ho an’i Pilato , momba izay hatao amin’i Jesosy Kristy ? 
 Afa - tsiny tamin’izany ve ilay governora romanina ? 
 Nihaino ny fiampangana ny lehilahy iray ny governora iray , 600 taona teo ho eo taorian’izay . 
 Niaiky izy , taorian’ny famotopotorana nataony , fa tsy meloka izy io . 
 Nangataka ny hamonoana an’ilay voampanga anefa ny vahoaka . 
 Niezaka nanda ihany aloha ilay governora , saingy tsy sahy nandray ny andraikiny , fa nanaiky ny sitrapon’ny vahoaka . 
 Nanasa tanana izy sady nilaza hoe : “ Afa - tsiny amin’ny ran’io lehilahy io aho . ” 
 Natolony hofantsihana ilay lehilahy taorian’izay . 
 Tsy nandray ny andraikiny tokoa i Pontio Pilato , na dia izy aza no tokony hanapa - kevitra momba izay hatao amin’i Jesosy Kristy . 
 Ny olon - kafa indray no navelany hanapa - kevitra ho azy . 
 Tsy afa - tsiny mihitsy izy noho io sazy tsy ara - drariny nampihariny tamin’i Jesosy io , na betsaka toy inona aza ny rano nanasany tanana . — Matio 27 : 11 - 26 ; Lioka 23 : 13 - 25 . 
 Nahoana ny hafa no tsy tokony havelantsika hanapa - kevitra ho antsika ? 
 Ahoana ny aminao ? 
 Rehefa mila mandray fanapahan - kevitra ianao , moa ve ianao toa an’ireo Hebreo telo , sa ny hafa no avelanao hanapa - kevitra ho anao ? 
 Tsy mora ny manapa - kevitra . 
 Ilaina ny fahamatorana mba hahaizana hifidy izay tokony hatao . 
 Mila mandray fanapahan - kevitra tsara ho an’ny zanany tsy ampy taona , ohatra , ny ray aman - dreny . 
 Marina aloha fa tena tsy mora ny manapa - kevitra rehefa sarotra ny raharaha iray , ka zavatra maro no ilaina hodinihina . 
 Na sarotra toy inona aza anefa ny fandraisana fanapahan - kevitra , dia tsy anisan’ireo entana “ mavesatra ” na zava - manahirana azo ifampizarana amin’ireo olona “ araka ny fanahy ” izy io . 
 Andraikitry ny isam - batan’olona kosa izany , ary “ samy hampamoahin’Andriamanitra isika tsirairay avy . ” 
 “ Samy hitondra ny entany avy mantsy ny tsirairay ” , hoy ny Baiboly . 
 Inona àry no hanampy antsika handray fanapahan - kevitra tsara ? 
 Voalohany , tsy maintsy ekentsika fa tsy mahavita tena ny olombelona , ary mila fantarintsika hoe inona no afaka manampy antsika . 
 Inona no tena ilaina ? 
 Tsy nankatò ilay mpivady voalohany . 
 Inona no lesona lehibe ianarantsika avy amin’izany , momba ny fandraisana fanapahan - kevitra ? 
 Nitondra loza lehibe ny fanapahan - kevitra noraisin’ireo mpivady voalohany , raha vao nanomboka ny tantaran’ny olombelona . 
 Nifidy ny hihinana ny voan’ilay hazo fahalalana ny tsara sy ny ratsy izy ireo . 
 Inona no nahatonga azy ireo hanao izany ? 
 Hoy ny Baiboly : “ Hitan - dravehivavy fa tsara ho fihinana ny hazo sady mahafinaritra ny maso ary hazo mahatsiriritra hampahahendry , dia nanotazany ny voany ka nihinanany ; ary nomeny koa ny vadiny , ka dia nihinana izy . ” 
 Ny fitiavan - tena no nahatonga an’i Eva hanao io safidy io . 
 Nanao toa azy koa i Adama , ka nihinana tamin’ilay voankazo . 
 Vokatr’izany dia “ niely tamin’ny olona rehetra ” ny ota sy ny fahafatesana . 
 Misy lesona lehibe tokony horaisintsika avy amin’ny tsy fankatoavan’i Adama sy Eva : Mety handray fanapahan - kevitra tsy araka ny tokony ho izy ny olombelona , raha tsy manaraka ny tari - dalan’Andriamanitra . 
 Tsy mahavita tena mantsy izy ireo . 
 Inona no nomen’i Jehovah mba hitari - dalana antsika , ary inona no tsy maintsy ataontsika mba handraisan - tsoa avy amin’izy io ? 
 Faly tokoa isika satria omen’i Jehovah Andriamanitra tari - dalana ! 
 Hoy ny Soratra Masina : “ Na mivily ho amin’ny ankavanana hianao , na mivily ho amin’ny ankavia , ny sofinao dia handre teny ao ivohonao manao hoe : Ity no làlana , ka andehano . ” 
 Miresaka amintsika amin’ny alalan’ny Baiboly i Jehovah . 
 Tsy maintsy mianatra azy io isika , mba hahazoana fahalalana marina tsara an’izay raketiny . 
 Tokony handray ‘ ny ventin - kanina [ natao ] ho an’ny olona matotra ’ isika , mba hahaizantsika hisafidy . 
 ‘ Hanana fahaiza - misaina nozarina hanavaka ny tsara sy ny ratsy ’ koa isika , raha ‘ ampiasaintsika ’ izy io . 
 Manazatra ny fahaizantsika misaina isika , rehefa mampihatra izay ianarantsika avy ao amin’ny Tenin’Andriamanitra . 
 Inona no ilaina raha tiantsika hiasa tsara ny feon’ny fieritreretantsika ? 
 Nomena feon’ny fieritreretana koa isika , ary tena manampy izy io rehefa handray fanapahan - kevitra isika . 
 Afaka mitsara izy io , ary mety ‘ hiampanga na hanala tsiny antsika mihitsy aza . ’ 
 Tsy maintsy ampiofanina anefa izy io raha tiantsika hiasa tsara . 
 Izany hoe mila mandray fahalalana marina tsara ny Tenin’Andriamanitra isika , ary mampihatra izay ianarantsika . 
 Mora voataonan’ny fomba amam - panao eo an - toerana ny feon’ny fieritreretana tsy nampiofanina . 
 Mety hamitaka antsika koa ny zava - misy manodidina antsika sy ny hevitry ny hafa . 
 Hanao ahoana ny feon’ny fieritreretantsika raha tsy mihaino azy io foana isika sady mandika ny fitsipik’Andriamanitra ? 
 Mety hanjary ho donto toy ny hoditra may rakotry ny holatra izy io amin’ny farany , ka toy ny hoe “ voatomboky ny vy mahamay . ” 
 Tsy miasa intsony izy . 
 Azo ianteherana kosa anefa ny feon’ny fieritreretana voaofan’ny Tenin’Andriamanitra . 
 Inona no tena ilaina raha tiantsika ny handray fanapahan - kevitra tsara ? 
 Tena ilaina àry ny fahalalana marina tsara ny Soratra Masina sy ny fampiharana azy , raha tiantsika ny hahay handray andraikitra , izany hoe handray fanapahan - kevitra tsara . 
 Tsy tokony handray fanapahan - kevitra maimaika isika . 
 Mila maka fotoana tsara kosa isika mba hikarohana ireo toro lalan’Andriamanitra , ary hampiasa ny fahaizantsika misaina mba hampiharana azy ireny . 
 Asaina manapa - kevitra eo no ho eo isika indraindray , toa an’i Sadraka sy Mesaka ary Abednego . 
 Na izany aza no mitranga , dia ho vonona tsara isika raha manana fahalalana marina tsara ny Tenin’Andriamanitra , ary manana feon’ny fieritreretana voaofan’izy io . 
 Mihatsara ny fahaizantsika manapa - kevitra , arakaraka ny androsoantsika haingana ho amin’ny fahamatorana . 
 Andeha isika handinika lafin - javatra roa manasongadina izany . 
 Fifidianana namana 
 8 , 9 . a ) Inona avy no toro lalana mampiseho fa tsy tokony hifanerasera amin’ny naman - dratsy isika ? 
 b ) Ny fifaneraserana mivantana ihany ve no atao hoe mifanerasera amin’ny naman - dratsy ? 
 Hazavao . 
 Hoy ny apostoly Paoly : “ Aza manaiky ho voafitaka ianareo : Ny naman - dratsy dia manimba ny fahazarana mahasoa . ” 
 Hoy koa i Jesosy Kristy tamin’ny mpianany : “ Tsy anisan’izao tontolo izao ianareo . ” 
 Tonga dia azontsika avy amin’ireo toro lalana ireo , fa tsy mety ny minamana amin’ny mpijangajanga , mpanitsakitsa - bady , mpangalatra , mpimamo , sy ny toy izany . 
 Arakaraka ny itomboan’ny fahalalantsika ny fahamarinana ao amin’ny Baiboly anefa , no ahafantarantsika fa manimba koa ny mifanerasera amin’ny olona toy ireo , amin’ny alalan’ny filma , tele , ordinatera , na boky . 
 Misy vokany ratsy toy izany koa ny mifanerasera amin’ny “ olom - petsy ” , na olona manafina ny maha izy azy , ao amin’ny Internet . — Salamo 26 : 4 . 
 Misy indray olona toa madio fitondran - tena , nefa tsy mino an’ilay tena Andriamanitra . 
 Tokony hifanerasera akaiky amin’izy ireny ve isika ? 
 Hoy ny Soratra Masina : “ Izao tontolo izao manontolo . . . dia eo ambany fahefan’ilay ratsy . ” 
 Tsapantsika avy amin’izany fa tsy ny olona manana fiainana baranahiny na maloto fitondran - tena ihany no atao hoe naman - dratsy . 
 Hendry àry isika raha olona tia an’i Jehovah ihany no ataontsika namana akaiky . 
 Inona no hanampy antsika handray fanapahan - kevitra matotra , rehefa mifandray amin’ny olona eo amin’izao tontolo izao ? 
 Tena tsy ho vitantsika ny hoe tsy hifandray mihitsy amin’ny olona eo amin’izao tontolo izao , sady tsy takina amintsika izany . 
 Mifandray amin’ny olona tsy mpivavaka amin’i Jehovah isika rehefa eny am - pitoriana , any am - pianarana , ary any am - piasana . 
 Ireo manambady tsy Vavolombelona angamba no tsy maintsy mifanerasera bebe kokoa amin’ny olona eo amin’izao tontolo izao , raha oharina amin’ny Kristianina hafa . 
 Rehefa voaofana anefa ny fahaizantsika misaina , dia manjary azontsika fa tsy mitovy mihitsy ny hoe minamana akaiky amin’ny olona eo amin’izao tontolo izao , sy ny hoe voatery mifandray aminy noho ny adidy aman’andraikitra , ary tsy mihoatra an’izay . 
 Afaka mandray fanapahan - kevitra matotra isika avy eo , raha handray anjara na tsia , amin’ireo zavatra atao ivelan’ny ora fianarana , toy ny fanatanjahan - tena sy dihy , na fety sy fiaraha - misakafo karakarain’ny mpiara - miasa . 
 Fifidianana asa 
 Inona no tokony hodinihintsika voalohany rehefa hifidy asa ? 
 Mila miasa isika mba ‘ hanomezana izay ilain’ny ankohonantsika . ’ 
 Manampy antsika hifidy ny fomba hanatontosana an’io adidy io , ny fampiharana amin’ny fomba matotra kokoa ny toro lalan’ny Baiboly . 
 Voalohany , tokony hodinihina hoe inona ilay asa hatao . 
 Tena tsy mety ny asa mampandroso ireo fanao raran’ny Baiboly mivantana . 
 Noho izany , ny tena Kristianina dia tsy hanao asa mifandray amin’ny fanompoan - tsampy , fangalarana , fampiasana ratsy ny ra , na fanao hafa raran’ny Soratra Masina . 
 Tsy handainga na hamitaka koa isika , na dia asain’ny mpampiasa manao izany aza . — Asan’ny Apostoly 15 : 29 ; Apokalypsy 21 : 8 . 
 12 , 13 . 
 Inona no lafin - javatra sasany tokony hodinihina , rehefa handray fanapahan - kevitra momba ny asa ? 
 Ahoana raha tsy mandika mivantana ny lalàn’Andriamanitra ilay asa ? 
 Rehefa mitombo ny fahalalantsika ny fahamarinana sy ny fahaizantsika misaina , dia manjary tsapantsika fa misy lafin - javatra hafa koa tsy maintsy dinihina . 
 Ahoana raha misy ifandraisana amin’ny fanao raran’ny Soratra Masina ilay asa , ohatra hoe mandray antso an - telefaonina ao amin’ny toeram - pilokana iray ? 
 Mila dinihina koa hoe avy aiza ny vola andoavana ny karama , sy ny toerana iasana . 
 Raha miasa tena ianao , moa ve ianao hikarama handoko fiangonan’ny Kristianisma Anarana , ka hampandroso ny fivavahan - diso ? — 2 Korintianina 6 : 14 - 16 . 
 Ahoana indray raha ny mpampiasa anao no manaiky hiantoka ny fandokoana fiangonana iray an’ny fivavahan - diso ? 
 Amin’izay dia ilaina hodinihina ny hoe manan - tsafidy ve ianao , na dia mpiasa aza . 
 Ilaina hodinihina koa hoe manao ahoana ny habetsahan’ny asa hataonao amin’ilay izy . 
 Ary ahoana ny amin’ny asa tsy mifanohitra amin’ny fitsipiky ny Baiboly , toy ny fizarana taratasy any amin’ny toerana rehetra , ka anisan’izany ireo toerana mampanjaka ny fitondran - tena ratsy ? 
 Tokony hodinihina ny toro lalana ao amin’ny Matio 5 : 45 , rehefa hanapa - kevitra . 
 Diniho koa fa mety hisy vokany eo amin’ny feon’ny fieritreretanao , ny fanaovana tsy tapaka an’ilay asa . 
 Tena tokony hampitombo ny fahaizantsika misaina àry isika , sy hampiofana ny feon’ny fieritreretantsika hahay hanavaka ny tsara sy ny ratsy . 
 Hahay handray fanapahan - kevitra matotra isika amin’izay , eo amin’ny resaka asa . 
 “ Maneke Azy amin’ny alehanao rehetra ” 
 Inona no tokony hataontsika alohan’ny handraisana fanapahan - kevitra ? 
 Ahoana ny amin’ireo fanapahan - kevitra hafa , toy ny fanohizana fianarana , sy ny fanekena na fandavana fitsaboana sasany ? 
 Alohan’ny handraisantsika fanapahan - kevitra , dia tsy maintsy fantarintsika ny toro lalan’ny Baiboly mihatra amin’ilay toe - javatra , ary avy eo eritreretintsika hoe ahoana no hampiharana azy . 
 Hoy i Solomona , mpanjaka hendry teo amin’ny Israely fahiny : “ Matokia an’i Jehovah amin’ny fonao rehetra , fa aza miankina amin’ny fahalalanao ; maneke Azy amin’ny alehanao rehetra , fa Izy handamina ny làlanao . ” — Ohabolana 3 : 5 , 6 . 
 Inona no ianarantsika avy amin’ny Kristianina tamin’ny taonjato voalohany , momba ny fandraisana fanapahan - kevitra ? 
 Matetika no misy fiantraikany eo amin’ny hafa ny safidintsika , ka tokony hoheverintsika koa izany . 
 Tsy voatery nifady ireo sakafo nandraran’ny Lalàn’i Mosesy intsony , ohatra , ny Kristianina tamin’ny taonjato voalohany . 
 Azon’izy ireo natao ny nihinana sakafo sasany izay noheverina ho maloto teo ambany Lalàna , raha tsy nisy antony hafa tsy tokony hihinanana azy . 
 Nanoratra toy izao anefa ny apostoly Paoly , momba ny hena izay mety ho efa nentina tany amin’ny tempolin’ny mpanompo sampy : “ Raha ny sakafo no mahatonga ny rahalahiko hihemotra , dia tsy hihinan - kena intsony mihitsy aho sao hihemotra ny rahalahiko . ” 
 Teo i Paoly dia nampirisika ny Kristianina voalohany hihevitra ny feon’ny fieritreretan’ny hafa , mba tsy hampihemotra azy ireo . 
 Tsy tokony “ hampihemotra ” ny hafa koa ny fanapahan - kevitra raisintsika . — 1 Korintianina 10 : 29 , 32 . 
 Mangataha fahendrena amin’Andriamanitra 
 Inona no herin’ny vavaka eo amin’ny fanapahan - kevitra raisintsika ? 
 Tena manampy ny vavaka , rehefa hanapa - kevitra . 
 Hoy i Jakoba , mpianatr’i Jesosy : “ Raha misy aminareo tsy ampy fahendrena , aoka izy tsy hitsahatra hangataka izany amin’Andriamanitra , fa malala - tanana amin’ny rehetra izy sady tsy manome tsiny . 
 Ary dia homena azy izany . ” 
 Afaka mivavaka amin’i Jehovah isika ary mangataka ny fahendrena ilaina mba handraisana fanapahan - kevitra tsara , sady matoky fa hamaly antsika izy . 
 Raha resahintsika aminy ireo zavatra mampanahy antsika sady mitady ny tari - dalany isika , dia hanampy antsika ny fanahy masina , ka hazava kokoa amintsika ireo andinin - teny dinihintsika . 
 Mety hahatsiaro andinin - teny hafa izay mety tsy ho tonga tao an - tsaintsika koa isika . 
 Ahoana no azon’ny hafa anampiana , rehefa handray fanapahan - kevitra isika ? 
 Afaka manampy antsika ve ny hafa , rehefa handray fanapahan - kevitra isika ? 
 Eny . 
 Nanome Kristianina matotra i Jehovah , eo anivon’ny fiangonana . 
 Azo angatahana hevitra izy ireny , indrindra rehefa handray fanapahan - kevitra lehibe isika . 
 Mahafantatra tsara ny Soratra Masina ny Kristianina sasany sady efa nahita fiainana . 
 Izy ireny dia afaka mampahafantatra antsika toro lalana hafa ao amin’ny Baiboly , izay mety hisy akony eo amin’ny fanapahan - kevitra raisintsika . 
 Hanampy antsika koa izy ireo mba ‘ hamantarantsika tsara izay zava - dehibe kokoa . ’ 
 Aza hadinoina anefa izao : Tsy mety raha ny hafa no asaintsika manapa - kevitra ho antsika . 
 Andraikitsika izany , ka isika ihany no tokony hiantsoroka azy . 
 Ny vokatry ny fanapahan - kevitra miorina amin’ny Baiboly 
 Mety hanao ahoana ny vokatry ny fanapahan - kevitra tsara ? 
 Tsara foana ve ny vokatry ny fanapahan - kevitra noeritreretina tsara , sy miorina tanteraka amin’ny toro lalan’ny Baiboly ? 
 Eny , na ho ela na ho haingana . 
 Mety tsy hitondra voka - tsoa avy hatrany indraindray ilay fanapahan - kevitra . 
 Fantatr’i Sadraka sy Mesaka ary Abednego , ohatra , fa nety hamoy ny ainy izy ireo , rehefa nifidy ny tsy hivavaka tamin’ilay sarivongana goavana . 
 Nokapohina koa ireo apostoly , talohan’ny nanafahana azy ireo , rehefa nilaza tamin’ny Fitsarana Avo jiosy hoe Andriamanitra , fa tsy olona , no tsy maintsy ankatoaviny satria izy no mpitondra azy . 
 Mety hisy vokany ratsy eo amin’ny fanapahan - kevitra raisintsika koa , ny “ fotoana sy ny sampona . ” 
 Mety ho sahirana isika , na dia nandray fanapahan - kevitra tsara aza . 
 Matokia anefa fa hanampy antsika hiaritra i Jehovah , ary hitahy antsika amin’ny farany . — 2 Korintianina 4 : 7 . 
 Ahoana no hiantsorohantsika amin - kerim - po ny andraikitsika handray fanapahan - kevitra ? 
 Tsy maintsy mikaroka ny toro lalan’ny Soratra Masina àry isika rehefa handray fanapahan - kevitra , ary mampiasa ny saintsika mba hampiharana azy ireny . 
 Tena velom - pankasitrahana tokoa isika satria nanome ny fanahy masina sy ireo olona matotra eo anivon’ny fiangonana i Jehovah , mba hanampiana antsika ! 
 Aoka àry isika hiantsoroka amin - kerim - po ny andraikitsika , ka handray fanapahan - kevitra tsara , satria efa nomena tari - dalana sy fanampiana . 
 Inona no Nianaranao ? 
 • Inona no tena ilaina mba handraisana fanapahan - kevitra tsara ? 
 • Namana manao ahoana no hofidintsika raha mihamatotra isika ? 
 • Inona no lafin - javatra lehibe sasany tsy maintsy dinihintsika , rehefa handray fanapahan - kevitra momba ny asa ? 
 • Inona no fanampiana omen’i Jehovah antsika rehefa hanapa - kevitra isika ? 
 [ Sary , pejy 22 ] 
 Andraisantsika lesona lehibe ny tsy fankatoavan’i Adama sy Eva 
 [ Sary , pejy 24 ] 
 Tadiavo ny toro lalan’ny Baiboly , alohan’ny handraisana fanapahan - kevitra lehibe 
 Mialà Amin’ny Fivavahan - diso ! 
 “ ‘ Mivoaha eo aminy ianareo , ary misaraha aminy ’ , hoy i Jehovah , ‘ ary aza mikasika intsony izay maloto . ’ 
 ” — 2 KORINTIANINA 6 : 17 . 
 Inona no tena irin’ny olona tso - po maro ho fantatra ? 
 MARO ny olona tso - po tena maniry hahafantatra ny marina momba an’Andriamanitra sy ny hoavin’ny olombelona . 
 Tsy mahita fanazavana mahafa - po anefa izy ireo , ka very hevitra sy tsy mahalala izay tokony hatao . 
 Olona an - tapitrisany no tsy afaka amin’ireo finoanoam - poana sy fombafomba ary fety mampahatezitra ny Mpamorona . 
 Mety hino ny mpiara - monina aminao na ny havanao , fa misy ny afobe , telo izay iray Andriamanitra , tsy mety maty ny fanahy , na fampianaran - diso hafa . 
 Inona no nataon’ny mpitondra fivavahana , ary inona no vokany ? 
 Nahoana no betsaka toy izany ny olona tsy mahalala an’Andriamanitra ? 
 Mahagaga fa noho ny fivavahana ihany . 
 Maro mantsy ny fikambanana ara - pivavahana sy mpitondra fivavahana , mampianatra zavatra mifanohitra amin’ny hevitr’Andriamanitra . 
 Olona maro àry no voafitaka , ka mieritreritra fa manompo an’ilay tena Andriamanitra izy ireo , nefa mampahatezitra azy raha ny marina . 
 Ny fivavahan - diso no tena tompon’antoka amin’izany toe - javatra mampalahelo izany . 
 Iza no tena mampiroborobo ny fivavahan - diso , ary inona no resahin’ny Baiboly momba azy ? 
 Manohana ny fivavahan - diso ny zavaboary iray tsy hita maso . 
 Hoy ny apostoly Paoly momba azy io : “ Ny andriamanitr’ity tontolo ity no manajamba ny sain’ny tsy mino , mba tsy hamirapiratan’ny fahazavan’ny vaovao tsara be voninahitra , dia ilay vaovao tsara momba an’i Kristy , izay endrik’Andriamanitra . ” 
 Tsy iza io “ andriamanitr’ity tontolo ity ” io fa i Satana Devoly . 
 Izy no tena mampiroborobo ny fivavahan - diso . 
 Hoy i Paoly : ‘ Miseho foana ho toy ny anjelin’ny mazava i Satana . 
 Koa tsy dia zavatra lehibe àry raha miseho foana ho toy ny mpanompon’ny fahamarinana koa ny mpanompony . ’ 
 Ataon’i Satana izay hahatonga ny zavatra ratsy ho toa tsara , ary fitahiny ny olona mba hino lainga . 
 Inona no nolazain’ny Lalàna nomen’Andriamanitra ny Israely fahiny , momba ny mpaminany sandoka ? 
 Tsy mahagaga àry raha manameloka mafy ny fivavahan - diso ny Baiboly ! 
 Ny Lalàn’i Mosesy , ohatra , dia nampitandrina mazava tsara an’ireo vahoaka voafidin’Andriamanitra , mba tsy hanaraka mpaminany sandoka . 
 ‘ Natao maty ’ izay olona nampianatra lainga , na nitarika ny olona hivavaka tamin’andriamani - diso , satria fikomiana tamin’i Jehovah izany . 
 Nasaina ‘ namongotra ny fanao ratsy tsy ho eo aminy ’ ny Israelita . 
 Eny , raisin’i Jehovah ho anisan’ny fanao ratsy tokoa ny fivavahan - diso . — Ezekiela 13 : 3 . 
 Inona no fampitandremana tokony harahintsika ankehitriny ? 
 Nanahaka an’i Jehovah i Jesosy Kristy sy ny apostoliny , ka nankahala tanteraka ny fivavahan - diso . 
 Nampitandrina ny mpianany toy izao i Jesosy : “ Mitandrema amin’ny mpaminany sandoka tonga eo aminareo , fa manao fitafian’ny ondry izy nefa amboadia mpiremby ao anatiny ao . ” 
 Hoy koa i Paoly : ‘ Aharihary avy any an - danitra ny fahatezeran’Andriamanitra , dia ny fahatezerany amin’ny asa ratsy sy ny tsy fahamarinana rehetra ataon’ny olona misakana ny fahamarinana . ’ 
 Zava - dehibe àry ny hankatoavan’ny tena Kristianina an’ireo fampitandremana ireo , izany hoe tsy hifandray amin’ny olona misakana ny fielezan’ny fahamarinana ara - baiboly na manely fampianaran - diso ! — 1 Jaona 4 : 1 . 
 Mialà amin’i “ Babylona Lehibe ” 
 Asehon’ny Baiboly ho toy ny inona i “ Babylona Lehibe ” ? 
 Diniho ny fomba ilazan’ny bokin’ny Apokalypsy , ny fivavahan - diso . 
 Asehony ho toy ny vehivavy mpivaro - tena mamon - divay izy io , ary manana fahefana eo amin’ny fanjakana maro sy ny vahoaka . 
 Nijangajanga tamin’ny mpanjaka maro io vehivavy an’ohatra io , ary mamon’ny ran’ireo mpanompon’Andriamanitra . 
 Voasoratra eo amin’ny handriny ny anarany , ary mifanentana amin’ny fitondran - tenany maloto sy maharikoriko izy io . 
 Tsy inona izany fa ilay hoe “ Babylona Lehibe , renin’ny mpivaro - tena sy ny zava - maharikoriko amin’ny tany . ” — Apokalypsy 17 : 5 . 
 7 , 8 . 
 Nahoana ny fivavahan - diso no lazaina fa mijangajanga , ary inona no vokany ? 
 Rehefa jerena ny fomba ilazan’ny Soratra Masina an’i Babylona Lehibe , dia hita fa ny fivavahan - diso rehetra no resahiny . 
 Marina aloha fa tsy mivondrona ao anaty fikambanana iray , ireo fivavahana an’arivony ireo . 
 Azo lazaina hoe tafaray anefa izy ireo , satria mitovy ny fikasany sy ny zavatra ataony . 
 Ao amin’ny Apokalypsy dia aseho ho toy ny vehivavy maloto fitondran - tena ny fivavahan - diso , satria manana fahefana lehibe eo amin’ny fitondram - panjakana izy io . 
 Mijangajanga toy ny vehivavy tsy manaja ny voadim - panambadiany ny fivavahan - diso , noho izy manao fifanekena amin’ny mpitondra ara - politika maro . 
 Hoy i Jakoba , mpianatr’i Jesosy : “ Ry mpanitsakitsa - bady , tsy fantatrareo ve fa fandrafiana an’Andriamanitra ny fisakaizana amin’izao tontolo izao ? 
 Koa na iza na iza te ho naman’izao tontolo izao , dia mitsangan - ko fahavalon’Andriamanitra izy . ” — Jakoba 4 : 4 . 
 Tena mampijaly ny olombelona io fiarahan’ny fivavahan - diso sy ny fitondram - panjakana io . 
 Hoy ny Profesora Xolela Mangcu , Afrikanina mpamakafaka politika : “ Olona maro be no maty tamin’ny lasa , noho ny fifangaroan’ny fivavahana sy ny politika . ” 
 Izao koa no nolazain’ny gazety iray vao haingana : ‘ Misy ifandraisany amin’ny fivavahana avokoa ankehitriny , ny fifandonana mandatsa - dra be indrindra sy mampidi - doza indrindra . ’ 
 Ain’olona an - tapitrisany no nafoy noho ireo fifandonana tohanan’ny fivavahana . 
 Nanenjika sy namono ny tena mpanompon’Andriamanitra mihitsy aza i Babylona Lehibe , ka toy ny hoe mamon’ny ran’izy ireo . — Apokalypsy 18 : 24 . 
 Ahoana no ampisehoan’ny bokin’ny Apokalypsy fa halan’i Jehovah ny fivavahan - diso ? 
 Miresaka ny zavatra hitranga amin’i Babylona Lehibe ny Baiboly . 
 Hita taratra avy amin’izany fa tena halan’i Jehovah ny fivavahan - diso . 
 Hoy ny Apokalypsy 17 : 16 : “ Ny tandroka folo efa hitanao , sy ilay bibidia , dia hankahala an’ilay mpivaro - tena ka handroba izay ananany rehetra sy hampitanjaka azy , ary hanapitra ny nofony sy handoro azy tanteraka amin’ny afo . ” 
 Horotidrotehin’ny bibidia goavana iray ilay vehivavy , mandra - pahafatiny . 
 Hohaniny ny nofony avy eo , ary hodorana izay sisa tsy laniny . 
 Tsy ho ela ny fitondram - panjakan’olombelona , dia hanatanteraka an’io faminaniana io amin’ny fivavahan - diso . 
 Hataon’Andriamanitra izay hitrangan’izany . 
 Tsy maintsy ho ringana i Babylona Lehibe , na ny fivavahan - diso rehetra . 
 “ Tsy ho hita intsony izy . ” — Apokalypsy 18 : 21 . 
 Inona no fepetra tokony horaisintsika , manoloana ny fivavahan - diso ? 
 Inona no fepetra tokony horaisin’ny tena Kristianina , manoloana an’i Babylona Lehibe ? 
 Mazava ny baiko omen’ny Baiboly hoe : “ Mivoaha ao aminy , ry oloko , raha tsy tianareo ny hiombona ota aminy , ary raha tsy tianareo hisy hanjo anareo ny loza hanjo azy . ” 
 Tsy maintsy miala ao amin’ny fivavahan - diso izay tsy te ho ringana , dieny mbola misy ny fotoana . 
 Nilaza i Jesosy Kristy fony teto an - tany , fa maro ny olona hihambo ho mpanara - dia azy , amin’ny andro farany . 
 Hilaza amin’izy ireo anefa izy hoe : “ Tsy fantatro mihitsy ianareo ! 
 Mialà amiko , ianareo mpandika lalàna . ” 
 Lavin’i Jesosy Kristy Mpanjaka , ny fivavahan - diso . 
 Ahoana no hialana amin’ny fivavahan - diso ? 
 Inona no tafiditra amin’ny hoe miala amin’ny fivavahan - diso ? 
 Miala amin’ny fivavahan - diso ny tena Kristianina . 
 Mandà ny fampianaran - disony isika , izany hoe tsy mihaino fandaharana ara - pivavahana ao amin’ny radio na tele , sady tsy mamaky boky ara - pivavahana izay mampianatra lainga momba an’Andriamanitra sy ny Teniny . 
 Hendry koa isika , raha tsy manatrika fiaraha - mikorana na fialam - boly karakarain’ny fikambanana mifandray amin’ny fivavahan - diso . 
 Tsy manohana ny fivavahan - diso isika , na amin’ny fomba ahoana na amin’ny fomba ahoana . 
 Ho voaro isika raha mandray fepetra toy izany , ka tsy hisy hahalasa antsika “ ho rembiny amin’ny alalan’ny filozofia sy ny famitahana poakaty araka ny fampianarana nifandovan’ny olombelona , eny , araka ny zavatra fototra eo amin’ity tontolo ity , fa tsy araka an’i Kristy . ” — Kolosianina 2 : 8 . 
 Inona no azon’ny olona iray atao , raha te hanapa - patorana amin’ny fivavahan - diso izy ? 
 Inona no tokony hataon’ny olona iray , raha maniry ho tonga Vavolombelon’i Jehovah izy , nefa mbola anisan’ny fivavahan - diso iray ? 
 Afaka manoratra taratasy fialana izy , mba hanaporofoany fa nanapa - patorana tamin’ny fivavahan - diso ny tenany . 
 Zava - dehibe ny handraisan’ilay olona fepetra hentitra , mba tsy ho voaloton’ny fivavahan - diso intsony izy . 
 Tokony ho hita taratra eo amin’ny zavatra ataon’ilay olona , fa tsy mifandray intsony amin’ilay fivavahana izy . 
 Tokony hiharihary amin’ny mpiara - mivavaka taminy sy ny mpitazana izany . 
 Ahoana no ilazan’ny Baiboly , fa mila miala amin’ny fivavahan - diso isika ? 
 Hoy ny apostoly Paoly : “ Aza manaiky hiray zioga amin’ny tsy mpino . 
 Fa inona no ifandraisan’ny fahamarinana sy ny fandikan - dalàna ? 
 Ary inona no iombonan’ny mazava sy ny maizina ? 
 Inona no ifanarahan’i Kristy sy Beliala ? 
 Ary inona no zavatra iombonan’ny mino amin’ny tsy mpino ? 
 Ary inona no ifanarahan’ny tempolin’Andriamanitra amin’ny sampy ? . . . 
 ‘ Koa mivoaha eo aminy ianareo , ary misaraha aminy ’ , hoy i Jehovah , ‘ ary aza mikasika intsony izay maloto . ’ 
 ” Mankatò an’ireo teny ireo isika , raha miala amin’ny fivavahan - diso . 
 Te hilaza ve i Paoly fa tokony handosirantsika koa ireo mpivavaka ao amin’ny fivavahan - diso ? 
 “ Mitondrà tena amim - pahendrena foana ” 
 Tsy tokony hifandray amin’ireo mpivavaka ao amin’ny fivavahan - diso mihitsy ve isika ? 
 Hazavao . 
 Tsy tokony hifandray amin’ny mpivavaka ao amin’ny fivavahan - diso mihitsy ve ny tena Kristianina ? 
 Hihatakataka tanteraka amin’izay tsy mitovy finoana amintsika ve isika ? 
 Tsia . 
 Milaza ny didy faharoa amin’ireo didy lehibe indrindra hoe : “ Tiavo ny namanao tahaka ny tenanao . ” 
 Tena maneho fitiavana ny mpiara - belona amintsika isika , rehefa milaza aminy ny vaovao tsara momba ilay Fanjakana . 
 Asehontsika koa fa tia azy ireo isika , rehefa miara - mianatra Baiboly aminy , ary milaza amin’izy ireo fa mila miala amin’ny fivavahan - diso izy . 
 Inona no dikan’ny hoe “ tsy anisan’izao tontolo izao ” ? 
 Mpanara - dia an’i Jesosy anefa isika , ka “ tsy anisan’izao tontolo izao ” , na dia mitory ny vaovao tsara amin’ny mpiara - belona amintsika aza . 
 Ny hoe “ izao tontolo izao ” , dia manondro ny fitambaran’olona tafasaraka amin’Andriamanitra . 
 Tsy anisan’izao tontolo izao isika , rehefa tsy manahaka ny toe - tsainy sy ny fiteniny ary ny fitondran - tenany , izay mampahatezitra an’i Jehovah . 
 Ambonin’izany , dia tsy mifandray akaiky amin’ireo tsy manaraka ny fitsipika kristianina isika , araka ilay toro lalana hoe : “ Ny naman - dratsy dia manimba ny fahazarana mahasoa . ” 
 Miaro ny tenantsika “ tsy ho voapentimpentin’izao tontolo izao ” koa isika . 
 Araka izany , ny hoe tsy anisan’izao tontolo izao dia tsy midika hoe mihataka tanteraka amin’ny hafa . — Jaona 17 : 15 , 16 ; 1 Korintianina 5 : 9 , 10 . 
 16 , 17 . 
 Ahoana no tokony hitondran’ny Kristianina an’ireo tsy mahafantatra ny fahamarinana ara - baiboly ? 
 Ahoana àry no tokony hitondrantsika an’ireo tsy mahafantatra ny fahamarinana ara - baiboly ? 
 Hoy i Paoly tamin’ny fiangonan’i Kolosia : “ Mitondrà tena amim - pahendrena foana amin’ny olona eny ivelany , ka mahaiza manararaotra fotoana . 
 Aoka ho teny mahafinaritra sady mamy sira foana no holazainareo , mba ho fantatrareo izay tokony havalinareo ny olona tsirairay . ” 
 Nanoratra koa ny apostoly Petera hoe : “ Manamasìna . . . an’i Kristy ho Tompo ao am - ponareo , ka aoka ho vonona foana ianareo hilaza ny fiarovan - tenanareo eo anatrehan’izay manontany ny anton’ny fanantenana ao anatinareo . 
 Ataovy amim - pahalemem - panahy sy amim - panajana lalina anefa izany . ” 
 Nanoro hevitra ny Kristianina i Paoly mba “ tsy hanaratsy olona , tsy ho tia ady , fa handefitra sy halemy fanahy tanteraka amin’ny olona rehetra . ” — Titosy 3 : 2 . 
 Vavolombelon’i Jehovah isika , ka tsy tokony hasiaka na hiavonavona amin’ny hafa . 
 Tsy hampiasa teny manivaiva ny olona ao amin’ny fivavahana hafa koa isika . 
 Mila mandanjalanja ny zavatra lazaintsika kosa isika , na dia ratsy fanahy , na miteny ratsy antsika aza ny olona itoriantsika , ny mpiara - monina na mpiara - miasa amintsika . — Kolosianina 4 : 6 ; 2 Timoty 2 : 24 . 
 “ Hazòny hatrany ny modelin’ny teny mahasoa ” 
 Manao ahoana ny haratsin’ny hoe miverina any amin’ny fivavahan - diso ? 
 Hampalahelo tokoa raha miverina any amin’ny fivavahan - diso indray ny olona iray , nefa efa nahafantatra ny fahamarinana ! 
 Miresaka ny voka - dratsin’izany ny Baiboly . 
 Hoy izy io : “ Raha efa nandositra niala tamin’ny fahalotoan’izao tontolo izao izy ireo , noho ny fahalalana marina tsara an’i Jesosy Kristy Tompo sy Mpamonjy , kanefa tafiditra indray amin’izany ka resy , dia ratsy noho ny voalohany ny iafaran’izy ireo . . . . 
 Tanteraka tamin’izy ireo ny voalazan’ilay ohabolana marina hoe : ‘ Ny amboa miverina amin’ny loany , ary ny kisoavavy efa nisasa dia mihosim - potaka indray . ’ 
 ” — 2 Petera 2 : 20 - 22 . 
 Nahoana no tena ilaina ny mitandrina amin’izay zavatra mety hanimba ny finoantsika ? 
 Maro ny zavatra mety hanimba ny finoantsika , ka tsy maintsy mitandrina isika . 
 Nampitandrina ny apostoly Paoly hoe : “ Milaza marimarina ny fanambarana avy amin’ny fanahy fa any aoriana any , dia hiala amin’ny finoana ny sasany ka hihaino fanambarana mamitaka avy amin’ny fanahy sy hihaino fampianaran’ny demonia . ” 
 Miaina amin’io vanim - potoana noresahin’i Paoly io isika izao . 
 Izay tsy miala tanteraka amin’ny fivavahan - diso , dia mety “ hatopatopan’ny onja sy havezivezin’izao karazan - drivotry ny fampianarana rehetra izao amin’ny alalan’ny famitahan’ny olona , sy amin’ny alalan’ny hafetsen - dratsy amin’ny famoronana hevi - diso . ” — Efesianina 4 : 13 , 14 . 
 Inona no hiaro antsika tsy ho simban’ny fitaoman - dratsin’ny fivavahan - diso ? 
 Inona no hiaro antsika tsy ho simban’ny fitaoman - dratsin’ny fivavahan - diso ? 
 Saintsaino ny zavatra rehetra nomen’i Jehovah antsika . 
 Manana ny Tenin’Andriamanitra isika . 
 Omen’i Jehovah sakafo ara - panahy tondraka koa isika , amin’ny alalan’ny “ mpanompo mahatoky sy malina . ” 
 Tokony hiezaka hankafy ny ‘ ventin - kanina [ natao ] ho an’ny olona matotra ’ isika , arakaraka ny androsoantsika ara - panahy . 
 Tokony hanatrika fivoriana koa isika , mba hianarantsika ny fahamarinana . 
 Aoka àry isika hanararaotra ny fandaharana rehetra ataon’i Jehovah , mba hahafahantsika ‘ hihazona hatrany ny modelin’ny teny mahasoa ’ izay efa rentsika . 
 Amin’izay dia ho tafasaraka amin’ny fivavahan - diso foana isika . 
 Inona no Nianaranao ? 
 • Iza moa i “ Babylona Lehibe ” ? 
 • Inona no tsy maintsy ataontsika mba hialana amin’ny fivavahan - diso ? 
 • Inona avy no mety hanimba ny finoantsika , ka tokony hitandremantsika tena ? 
 [ Sary , pejy 28 ] 
 Fantatrao ve hoe nahoana i “ Babylona Lehibe ” no aseho ho toy ny vehivavy maloto fitondran - tena ? 
 [ Sary , pejy 29 ] 
 Tsy maintsy ho ringana i “ Babylona Lehibe ” 
 [ Sary , pejy 31 ] 
 ‘ Malemy fanahy ’ amin’ireo olona tsy mitovy finoana amintsika isika , sady ‘ manaja ’ azy ireo 
 ‘ Mandehana Ataovy Mpianatra ny Olona , ka Ataovy Batisa ’ 
 “ Koa mandehana àry , ataovy mpianatra ny olona any amin’ny firenena rehetra , ka ataovy batisa . . . . 
 Ampianaro izy hitandrina izay rehetra nandidiako anareo . ” — MATIO 28 : 19 , 20 . 
 Inona no fanapahan - kevitra noraisin’ny firenen’ny Israely , teo am - pototry ny Tendrombohitra Sinay ? 
 NANAO voady tamin’Andriamanitra ny firenen’ny Israely , tokony ho 3 500 taona lasa izay . 
 Nivory teo am - pototry ny Tendrombohitra Sinay izy ireo , ary nanambara hoe : “ Izay teny rehetra nolazain’i Jehovah dia hataonay . ” 
 Nanolo - tena ho an’Andriamanitra io vahoaka io nanomboka teo , ary lasa “ rakitra soa ” ho azy . 
 Niandrandra ny fiarovany izy ireo , ary nanantena ny hiaina ao amin’ny tany “ tondra - dronono sy tantely ” izy sy ny taranany rehetra mandimby azy . — Levitikosy 20 : 24 . 
 Afaka mifandray amin’Andriamanitra ny olona ankehitriny . 
 Manao ahoana izany fifandraisana izany ? 
 Nilaza anefa i Asafa mpanao salamo , fa “ tsy nitandrina ny fanekena ” nataony tamin’Andriamanitra ny Israelita , ary “ tsy nety nandeha araka ny lalàny . ” 
 Tsy nanaja ilay voady nataon’ny razambeny tamin’i Jehovah izy ireo . 
 Tsy nanana fifandraisana manokana taminy intsony izy ireo tamin’ny farany . 
 “ Nihevitra ny hafa firenena ” indray àry Andriamanitra , “ mba hangalany olona avy amin’ireo ho an’ny anarany . ” 
 Ary amin’izao andro farany izao izy , dia manangona ‘ vahoaka be tsy tambo isaina , avy amin’ny firenena sy foko sy vahoaka ary fiteny rehetra . ’ 
 Miaiky amim - pifaliana izy ireo hoe : “ Ny famonjena dia azontsika avy amin’Andriamanitsika , izay mipetraka eo ambonin’ny seza fiandrianana , sy avy amin’ny Zanak’ondry , ka manana adidy aminy isika . ” — Apokalypsy 7 : 9 , 10 . 
 Inona no tsy maintsy ataon’ny olona iray , raha te hanana fifandraisana manokana amin’Andriamanitra izy ? 
 Sarobidy io fifandraisana amin’i Jehovah io , ary izay maniry izany dia tsy maintsy manolo - tena ho azy , sy mampiseho izany ampahibemaso amin’ny alalan’ny batisa anaty rano . 
 Raha manao izany isika , dia mankatò izao didy nomen’i Jesosy ny mpianany izao : “ Koa mandehana àry , ataovy mpianatra ny olona any amin’ny firenena rehetra , ka ataovy batisa amin’ny anaran’ny Ray sy amin’ny anaran’ny Zanaka ary amin’ny anaran’ny fanahy masina . 
 Ampianaro izy hitandrina izay rehetra nandidiako anareo . ” 
 Nihaino an’i Mosesy namaky ‘ ny bokin’ny fifanekena ’ ny Israelita , ka nahafantatra ny adidiny tamin’i Jehovah . 
 Toy izany koa ankehitriny . 
 Mila manana fahalalana marina tsara ny sitrapon’Andriamanitra ao amin’ny Baiboly ny olona iray , alohan’ny hanaovana batisa azy . 
 Inona no tsy maintsy ataon’ny olona iray , raha iriny ny hahafeno fepetra ho amin’ny batisa ? 
 ( Jereo ny efajoro etsy ambony . ) 
 Irin’i Jesosy hanana finoana mafy orina ny mpianany , alohan’ny hanaovana batisa azy ireo . 
 Tsy nandidy ny mpanara - dia azy handeha hanao mpianatra fotsiny mantsy izy , fa nandidy azy ireo koa mba hampianatra ny olona ‘ hitandrina izay rehetra nandidiany . ’ 
 Mazàna àry no efa nianatra Baiboly nandritra ny volana maromaro , na nandritra ny iray na roa taona ny olona iray , vao mahafeno fepetra ho amin’ny batisa . 
 Voahevitra tsara ny fanapahan - keviny amin’izay , fa tsy atao maimaika . 
 Misy fanontaniana lehibe roa asaina valian’ireo hatao batisa , alohan’ny handrobohana azy . 
 Tsara raha averintsika dinihina amin’ny an - tsipiriany ireo fanontaniana ireo . 
 Nanantitrantitra mantsy i Jesosy hoe : “ Aoka ny teninareo rehefa Eny dia Eny , rehefa Tsia dia Tsia . ” — Matio 5 : 37 . 
 Fibebahana sy fanoloran - tena 
 Inona ireo dingana lehibe roa asongadin’ilay fanontaniana voalohany amin’ny batisa ? 
 Voalohany , anontaniana ireo olona hatao batisa raha efa nibebaka noho ny fomba fiainany taloha izy , ary nanolo - tena ho an’i Jehovah mba hanao ny sitrapony . 
 Manasongadina dingana lehibe roa tsy maintsy atao alohan’ny batisa io fanontaniana io , dia ny fibebahana sy ny fanoloran - tena . 
 6 , 7 . a ) Nahoana ireo hatao batisa no mila mibebaka ? 
 b ) Inona no fiovana tsy maintsy atao aorian’ny fibebahana ? 
 Nahoana ny olona iray no tsy maintsy mibebaka , alohan’ny hanaovana batisa azy ? 
 Hoy ny apostoly Paoly : ‘ Nitondra tena araka ny fanirian’ny nofontsika isika rehetra taloha . ’ 
 Nanaraka ny fomba fiainan’ity tontolo ity sy ny toetrany ary ny fitsipiny isika , talohan’ny nahafantarantsika ny sitrapon’Andriamanitra . 
 I Satana , ilay andriamanitr’ity tontolo ity , no nibaiko ny fiainantsika . 
 Rehefa nahafantatra ny sitrapon’Andriamanitra anefa isika , dia nanapa - kevitra fa tsy ho velona “ ho an’ny fanirian’olombelona intsony . . . , fa ho velona hanao ny sitrapon’Andriamanitra . ” — 1 Petera 4 : 2 . 
 Mitondra valisoa tondraka izany fiovana izany . 
 Lasa mifandray akaiky amin’i Jehovah , ohatra , isika ary tena sarobidy izany . 
 Nilaza i Davida fa toy ny hoe asaina hiditra ao amin’ny ‘ tabernakelin’Andriamanitra ’ sy ny ‘ tendrombohiny masina ’ isika amin’izay . 
 Voninahitra lehibe tokoa izany . 
 Mazava ho azy fa tsy ny olon - drehetra no asain’i Jehovah , fa ireo “ mandeha tsy misy tsiny ary manao izay mahitsy , sady misaintsaina ny marina ny fony . ” 
 Arakaraka izay fiainantsika teo aloha , dia mety ho tsy maintsy hanova ny fitondran - tenantsika sy ny toetrantsika isika , raha te hahafeno an’io fepetra io . 
 Manosika antsika hanao izany fiovana izany ny fibebahana . 
 Midika izany fa manenina mafy isika noho ny fomba fiainantsika taloha , ary tena tapa - kevitra ny hampifaly an’i Jehovah . 
 Miova tanteraka isika noho izany , satria miala amin’ny fitiavan - tena sy ny fomba fiainan’ity tontolo ity , ary manana fomba fiaina mampifaly an’Andriamanitra . — Asan’ny Apostoly 3 : 19 . 
 Ahoana no anaovantsika ny fanoloran - tenantsika , ary inona no ifandraisan’izany amin’ny batisa ? 
 Amin’ny tapany faharoa amin’ilay fanontaniana voalohany , dia anontaniana ireo hatao batisa , raha nanolo - tena ho an’i Jehovah mba hanao ny sitrapony . 
 Tsy maintsy manolo - tena ny olona iray , alohan’ny hanaovana batisa azy . 
 Ny hoe manolo - tena dia milaza amin’i Jehovah amin’ny alalan’ny vavaka , fa irintsika atolotra ho azy amin’ny alalan’i Kristy ny fiainantsika . 
 Lasa Tompontsika i Jehovah amin’izay , ary faly isika manao ny sitrapony , toa an’i Jesosy . 
 Indray mandeha ihany no anaovana an’io voady io amin’i Jehovah . 
 Koa satria tsy misy olon - kafa mahalala hoe efa nanao izany isika , dia ilaina ny manao fanambarana ampahibemaso amin’ny andron’ny batisantsika . 
 Ho fantatry ny rehetra amin’izay fa efa nanolo - tena ho an’ilay Raintsika any an - danitra isika . — Romanina 10 : 10 . 
 9 , 10 . a ) Inona avy no tafiditra amin’ny hoe manao ny sitrapon’Andriamanitra ? 
 b ) Inona no mampiseho fa na ny manam - pahefana nazia aza dia nahafantatra ny atao hoe fanoloran - tena ? 
 Inona avy no tafiditra amin’ny hoe manao ny sitrapon’Andriamanitra toa an’i Jesosy ? 
 Hoy i Jesosy tamin’ny mpianany : “ Raha misy te hanaraka ahy , aoka izy handa ny tenany ka hitondra ny hazo fijaliany ary hanaraka ahy mandrakariva . ” 
 Misy zavatra telo tsy maintsy ataontsika resahiny eo . 
 Voalohany , mila ‘ mandà tena ’ isika . 
 Izany hoe miala amin’ny fitiavan - tena sy ny fanirian’ny nofo tsy lavorary , ary manaiky ny torohevitra sy ny tari - dalan’Andriamanitra . 
 Faharoa , mila ‘ mitondra ny hazo fijaliantsika ’ isika . 
 Midika ho fijaliana sy fahafaham - baraka ny hazo fijaliana tamin’ny andron’i Jesosy . 
 Manaiky hiaritra fahoriana koa isika Kristianina , noho ny vaovao tsara . 
 Mety haneso na hanala baraka antsika izao tontolo izao . 
 ‘ Tsy mitandro henatra ’ toa an’i Kristy anefa isika , fa faly satria mampifaly an’Andriamanitra . 
 Farany , mila manaraka an’i Jesosy “ mandrakariva ” isika . — Salamo 73 : 26 ; 119 : 44 ; 145 : 2 . 
 Tsara homarihina fa na ny mpanohitra sasany aza miaiky , fa manolo - tena hanompo an’Andriamanitra irery ihany ny Vavolombelon’i Jehovah . 
 Izany no nitranga tany amin’ny toby fitanan’ny Nazia , any Buchenwald , Alemaina . 
 Nasain’izy ireo nanao sonia an’izao fanambarana manaraka izao mantsy ireo Vavolombelona tsy nety niala tamin’ny finoany : “ Mbola Mpianatra ny Baiboly mahatoky aho , ka tsy hivadika amin’ilay voady nataoko tamin’i Jehovah . ” 
 Tena mampiseho ny fanapahan - kevitry ny mpanompon’Andriamanitra mahatoky sy vita fanoloran - tena rehetra izany ! — Asan’ny Apostoly 5 : 32 . 
 Lasa Vavolombelon’i Jehovah 
 Inona no voninahitra raisin’ny olona vita batisa ? 
 Amin’ny tapany voalohany amin’ilay fanontaniana faharoa , dia anontaniana ilay olona raha mazava aminy fa lasa Vavolombelon’i Jehovah izy , rehefa vita batisa . 
 Voatendry ho mpanompon’i Jehovah mitondra ny anarany koa izy amin’izay . 
 Sady voninahitra lehibe izany no andraikitra . 
 Afaka ny ho voavonjy mandrakizay ilay olona vita batisa , raha tsy mivadika amin’i Jehovah . — Matio 24 : 13 . 
 Inona no adidin’ireo mitondra ny anaran’i Jehovah ? 
 Voninahitra tsy manam - paharoa tokoa ny mitondra ny anaran’i Jehovah , ilay Andriamanitra mahery indrindra . 
 Hoy i Mika mpaminany : “ Ny firenena rehetra samy mandeha amin’ny anaran’ny andriamaniny avy ; fa isika kosa handeha amin’ny anaran’i Jehovah Andriamanitsika mandrakizay doria . ” 
 Miampy adidy anefa io voninahitra io . 
 Tsy maintsy miezaka hanana fomba fiaina manome voninahitra ny anaran’i Jehovah isika . 
 Nampahatsiahy ny Kristianina tany Roma i Paoly , fa ‘ manevateva ’ na manala baraka ny anaran’Andriamanitra ny olona iray , raha tsy mampihatra izay toriny . — Romanina 2 : 21 - 24 . 
 Nahoana ny mpanompon’i Jehovah vita fanoloran - tena no manana andraikitra hitory momba an’Andriamaniny ? 
 Eken’ireo olona lasa Vavolombelon’i Jehovah koa , fa manana andraikitra hitory momba ny Andriamaniny izy . 
 Rehefa nanolo - tena ho an’i Jehovah ny firenen’ny Israely , dia nasainy nijoro ho vavolombelony mba hanamarina fa izy no Andriamanitra mandrakizay . 
 Tsy nahatontosa an’io andraikitra io anefa ilay firenena , ka tsy nankasitrahan’i Jehovah intsony . 
 Voninahitra ho an’ny tena Kristianina ankehitriny , ny mitory momba an’i Jehovah . 
 Manao izany isika satria tia azy , ary irintsika ny hanamasinana ny anarany . 
 Isika ve dia hangina , nefa mahafantatra ny marina momba an’ilay Raintsika any an - danitra sy ny fikasany ? 
 Ekentsika tokoa ilay tenin’ny apostoly Paoly hoe : ‘ Tsy maintsy mitory ny vaovao tsara aho . 
 Lozako tokoa raha tsy manao izany aho ! ’ — 1 Korintianina 9 : 16 . 
 14 , 15 . a ) Ahoana no anampian’ny fandaminan’i Jehovah antsika handroso ara - panahy ? 
 b ) Inona avy no fandaharana natao hanampiana antsika eo amin’ny lafiny ara - panahy ? 
 Ampahatsiahivina ao amin’ilay fanontaniana faharoa koa , fa mila miara - miasa amin’ny fandaminana tarihin’ny fanahin’i Jehovah , ny olona vita batisa . 
 Tsy vitantsika samirery ny hanompo an’Andriamanitra , fa ilaintsika ny fanampiana sy fanohanana ary fampaherezana avy amin’ny “ rahalahy rehetra ao amin’ny finoana . ” 
 Tena manampy antsika handroso ara - panahy ny fandaminan’Andriamanitra . 
 Manome antsika boky ara - baiboly maro be izy io , mba hanampiana antsika hitombo fahalalana , hanao zavatra amim - pahendrena rehefa misy olana , ary hifandray akaiky amin’Andriamanitra . 
 Tsy misy hafa amin’ny reny manome sakafo ampy tsara ho an’ny zanany sy mikarakara azy ny “ mpanompo mahatoky sy malina ” , satria manome sakafo ara - panahy tondraka sy ara - potoana , mba hanampiana antsika handroso ara - panahy . — Matio 24 : 45 - 47 ; 1 Tesalonianina 2 : 7 , 8 . 
 Mahazo ny fampiofanana sy fampaherezana ilaina mba tsy hivadihana amin’i Jehovah ny Vavolombelony , mandritra ireo fivoriana isan - kerinandro . 
 Mampianatra antsika handaha - teny , ohatra , ny Sekolin’ny Fanompoana . 
 Ny Fivoriana Momba ny Fanompoana kosa manampy antsika hahita fahombiazana amin’ny fitoriana . 
 Afaka mahita ny fanahin’i Jehovah mitarika ny fandaminany isika , rehefa manatrika fivoriana na mianatra samirery an’ireo boky sy gazety ara - baiboly . 
 Mampitandrina antsika amin’ny loza , mampiofana antsika ho mpitory mahita vokatra , ary manampy antsika hifoha ara - panahy hatrany Andriamanitra , amin’ny alalan’ireo fandaharana tsy tapaka ireo . — Salamo 19 : 7 , 8 , 11 ; 1 Tesalonianina 5 : 6 , 11 ; 1 Timoty 4 : 13 . 
 Antony manosika antsika hatao batisa 
 Inona no manosika antsika hanolo - tena ho an’i Jehovah ? 
 Hitantsika teo , fa mampahatsiahy ny dikan’ny batisa anaty rano sy ny andraikitra tafiditra amin’izany , ireo fanontaniana roa amin’ny batisa . 
 Inona àry no tokony hanosika antsika hanapa - kevitra hatao batisa ? 
 Mandray io fanapahan - kevitra io isika satria ‘ taomin’i ’ Jehovah , fa tsy tereny hanao izany . 
 “ Andriamanitra dia fitiavana ” , ka tsy manao didy jadona izy , fa mitondra ny zavaboariny amim - pitiavana . 
 Voasarika hanatona an’i Jehovah isika noho ny toetra tsarany , sy ny fomba itondrany antsika . 
 Nahafoy ny Zanany lahitokana izy hanavotana antsika , sady mampanantena hoavy faran’izay tsara ho antsika . 
 Ho setrin’izany , dia voatosika hanolo - tena na hanokana ny fiainantsika ho azy isika . — Ohabolana 3 : 9 ; 2 Korintianina 5 : 14 , 15 . 
 Tsy nanokan - tena ho an’ny inona isika ? 
 Nanolo - tena ho an’i Jehovah isika , fa tsy nanokan - tena hanaraka hevitra iray , na hanao asa iray . 
 Hiova ny asa ampanaovin’Andriamanitra ny vahoakany , fa ny fanoloran - tenan’izy ireo kosa tsy miova . 
 Tsy nitovy , ohatra , ny asa nampanaoviny an’i Abrahama sy Jeremia . 
 Samy namita ny asany anefa izy ireo , satria tia an’i Jehovah ary naniry hanao ny sitrapony foana . 
 Miezaka mankatò ny baikon’i Kristy ny mpianany vita batisa rehetra amin’izao andro farany izao , ka mitory ny vaovao tsaran’ilay Fanjakana sy manao mpianatra . 
 Ny fanaovantsika an’io asa io amin’ny fo manontolo , dia hanaporofo fa tia ny Raintsika any an - danitra isika , ary tena nanolo - tena ho azy . — 1 Jaona 5 : 3 . 
 18 , 19 . a ) Inona no fanambarana ampahibemaso ataontsika amin’ny alalan’ny batisa ? 
 b ) Inona no hodinihintsika ao amin’ny lahatsoratra manaraka ? 
 Azo antoka fa hahazoana fitahiana maro be ny batisa . 
 Tsy tokony hataotao foana anefa izy io , na izany aza . 
 Asehontsika amin’izy io , fa zava - dehibe noho ny andraikitra hafa rehetra ny fanompoantsika an’Andriamanitra . 
 Rehefa atao batisa isika , dia toy ny manambara ampahibemaso hoe : I Jehovah “ no Andriamanitra , dia Andriamanitsika mandrakizay doria ; izy no hitarika antsika na dia hatramin’ny fahafatesana aza . ” — Salamo 48 : 14 . 
 Hodinihina ao amin’ny lahatsoratra manaraka ny fanontaniana hafa mifandray amin’ny batisa . 
 Ohatra : Misy antony tokony hisakana ny olona tsy hatao batisa ve ? 
 Firy taona ny olona iray vao azo atao batisa ? 
 Inona no azon’ny rehetra atao , mba hanehoana fanajana an’io fotoan - dehibe io ? 
 Hainao Hazavaina Ve ? 
 • Nahoana ny Kristianina tsirairay no mila mibebaka alohan’ny batisany ? 
 • Inona avy no tafiditra amin’ny hoe manolo - tena ho an’Andriamanitra ? 
 • Inona avy no andraikitr’ireo mitondra ny anaran’i Jehovah ? 
 • Inona no tokony hanosika antsika hanapa - kevitra hatao batisa ? 
 [ Efajoro / ​ Sary , pejy 22 ] 
 Ireo fanontaniana roa amin’ny batisa 
 Miorina amin’ny soron’i Jesosy Kristy , moa ve ianao nibebaka noho ireo fahotanao ka nanolotra ny tenanao ho an’i Jehovah mba hanao ny sitrapony ? 
 Mazava aminao ve fa ny fanoloran - tenanao sy ny batisanao dia midika fa Vavolombelon’i Jehovah ianao , ary miaraka amin’ny fandaminan’Andriamanitra tarihin’ny fanahiny ? 
 [ Sary , pejy 23 ] 
 Ny fanoloran - tena dia voady atao amin’i Jehovah amin’ny alalan’ny vavaka 
 [ Sary , pejy 25 ] 
 Porofointsika amin’ny alalan’ny fitoriana fa nanolo - tena ho an’Andriamanitra isika 
 Fepetra Takina Amin’ireo Hatao Batisa Kristianina 
 “ Inona no misakana ahy tsy hatao batisa ? ” — ASAN’NY APOSTOLY 8 : 36 . 
 1 , 2 . 
 Ahoana no nataon’i Filipo mba hanombohan - dresaka tamin’ny manam - pahefana etiopianina iray , ary inona no mampiseho fa tia fivavahana io lehilahy io ? 
 NANDEHA kalesy ho any Etiopia ny manam - pahefana iray , herintaona na roa taona taorian’ny nahafatesan’i Jesosy . 
 Avy tao Jerosalema izy , ary nanaraka ny lalana nianatsimo nankany Gaza . 
 Mbola nisy 1 500 kilaometatra teo ho eo ilay dia , ary tena namizana . 
 Tonga hatrany Jerosalema io lehilahy mpivavaka be io , mba hanompo an’i Jehovah . 
 Votom - pinoana tokoa izy , ka nanararaotra namaky ny Tenin’Andriamanitra , teny an - dalana hody . 
 Nahamarika an’io lehilahy tso - po io i Jehovah , ka naniraka anjely hitarika an’i Filipo , mpianatr’i Jesosy , mba ho any aminy sy hitory aminy . — Asan’ny Apostoly 8 : 26 - 28 . 
 Mora tamin’i Filipo ny nanombo - dresaka tamin’io manam - pahefana io , satria namaky tamin’ny feo avo izy . 
 Izany moa no fomban’ny olona tamin’izany . 
 Ren’i Filipo fa namaky ny horonam - bokin’i Isaia izy , ka nanontaniany hoe : “ Tena azonao ve izay vakinao ? ” 
 Io fanontaniana tsotra io dia efa nahasarika ny sain’ilay lehilahy . 
 Lasa niresaka momba ny Isaia 53 : 7 , 8 izy ireo , ary “ nitory taminy ny vaovao tsara momba an’i Jesosy ” i Filipo tamin’ny farany . — Asan’ny Apostoly 8 : 29 - 35 . 
 3 , 4 . a ) Nahoana no nataon’i Filipo batisa avy hatrany ilay Etiopianina ? 
 b ) Inona avy no fanontaniana hodinihintsika ? 
 Tsy ela dia azon’ilay Etiopianina ny anjara asan’i Jesosy eo amin’ny fanatanterahana ny fikasan’Andriamanitra . 
 Azony koa fa mila atao batisa izy mba ho mpianatr’i Kristy . 
 Rehefa nahita rano àry izy , dia nilaza hoe : “ Inona no misakana ahy tsy hatao batisa ? ” 
 Mazava ho azy fa maningana ny toe - javatra toy izany . 
 Efa nanaraka ny fivavahana jiosy sy nanompo an’Andriamanitra io lehilahy nanam - pinoana io . 
 Ary mety ho nila niandry ela be indray izy vao hatao batisa , raha tsy natao tamin’io fotoana io . 
 Ambonin’izany , efa azony tsara izay notakin’Andriamanitra taminy , ary naniry hanompo azy tamin’ny fony manontolo izy . 
 Tsy nisalasala àry i Filipo nanatanteraka ny fangatahany , ary rehefa vita batisa ilay Etiopianina , dia ‘ nanohy ny diany sady ravoravo . ’ 
 Azo antoka fa lasa nazoto nitory ny vaovao tsara izy , rehefa tonga tany an - tanindrazany . — Asan’ny Apostoly 8 : 36 - 39 . 
 Marina fa tsy tokony hataotao foana na hatao maimaika ny fanoloran - tena sy ny batisa . 
 Indraindray anefa dia misy olona atao batisa , aoriana kelin’ny ahafantarany ny fahamarinana ara - baiboly , toy ilay Etiopianina noresahina teo . 
 * Tsara àry ny hisaintsainantsika ireto fanontaniana ireto : Inona no fiomanana ilaina hatao alohan’ny batisa ? 
 Firy taona ny olona iray vao azo atao batisa ? 
 Inona no fandrosoana ara - panahy tokony ho efa vitany alohan’izany ? 
 Ary indrindra indrindra , nahoana no takin’i Jehovah ny hanaovana batisa ny mpanompony ? 
 Voady lehibe iray 
 5 , 6 . a ) Ahoana no nanehoan’ny Israelita ny fankasitrahany ny fitiavan’Andriamanitra ? 
 b ) Inona no soa azon’ny olona iray vita batisa ? 
 Rehefa avy nanavotra ny Israelita avy tany Ejipta i Jehovah , dia nampanantena fa ho “ rakitra soa ” ho azy izy ireo , ary ho tiany sy harovany sady hataony “ firenena masina . ” 
 Nila naneho fankasitrahana ny fitiavan’Andriamanitra anefa izy ireo , mba hahazoany izany fitahiana izany . 
 Nanao izany izy ireo , rehefa nanaiky hankatò “ izay teny rehetra nolazain’i Jehovah ” , sy nanao fifanekena taminy . 
 Nandidy ny mpanara - dia azy i Jesosy tamin’ny taonjato voalohany , mba hanao mpianatra ny olona avy amin’ny firenena rehetra . 
 Ary natao batisa izay rehetra nanaiky ny fampianarany . 
 Afaka nifandray tsara tamin’Andriamanitra àry ny olona iray , raha nino an’i Jesosy Kristy sy natao batisa . — Matio 28 : 19 , 20 ; Asan’ny Apostoly 2 : 38 , 41 . 
 Asehon’ireo fitantarana ireo , fa tahin’i Jehovah ny olona mivoady hanompo azy sy manefa izany voady izany . 
 Mila manolo - tena sy atao batisa koa ny Kristianina raha te hahazo ny fitahian’i Jehovah . 
 Tapa - kevitra isika fa hanaraka ny fitsipiny sy hitady ny tari - dalany . 
 Toy ny hoe mitantana antsika mihitsy i Jehovah amin’izay , ary mitarika antsika amin’ny lalana tokony hizorantsika . — Salamo 73 : 23 ; Isaia 30 : 21 ; 41 : 10 , 13 . 
 Nahoana no isika samirery no tsy maintsy manapa - kevitra ny hanolo - tena sy hatao batisa ? 
 Ny fitiavana an’i Jehovah sy ny faniriana hanompo azy no tokony hanosika antsika hanolo - tena sy hatao batisa . 
 Tsy mety raha toa atao batisa ny olona iray , satria fotsiny hoe misy milaza aminy fa efa elaela ihany izy no nianatra , na koa satria misy namany hatao batisa . 
 Marina fa afaka mampirisika olona iray mba hieritreritra momba ny fanoloran - tena sy batisa , ny ray aman - dreniny na ny Kristianina matotra hafa . 
 Ny apostoly Petera aza nampirisika an’ireo olona nihaino azy tamin’ny Pentekosta mba “ hatao batisa . ” 
 Safidin’ny tsirairay anefa ny manolo - tena , ary tsy misy olon - kafa afaka manao izany eo amin’ny toerany . 
 Isika samirery no tsy maintsy manapa - kevitra hanao ny sitrapon’Andriamanitra . — Salamo 40 : 8 . 
 Mitaky fiomanana tsara ny batisa 
 8 , 9 . a ) Nahoana no mifanohitra amin’ny Baiboly ny fanaovana batisa zazakely ? 
 b ) Inona no fandrosoana ara - panahy tokony ho efa vitan’ny ankizy iray , vao ho azo atao batisa izy ? 
 Afaka manolo - tena miorina amin’ny fahalalana ampy tsara ve ny ankizikely ? 
 Tsy voalazan’ny Baiboly hoe firy taona ny olona iray vao azo atao batisa . 
 Azo antoka anefa fa tsy afaka ny ho mpino , na haneho finoana , na hanolo - tena ho an’Andriamanitra ny zazakely . 
 Hoy ilay mpahay tantara atao hoe August Neander , momba ny Kristianina tamin’ny taonjato voalohany : “ Ny olon - dehibe ihany no natao batisa tamin’ny voalohany , satria niaiky foana ny olona fa tsy misaraka ny finoana sy ny batisa . ” — Tantaran’ny Fivavahana sy ny Fiangonana Kristianina ( anglisy ) . 
 Mbola kely ny ankizy sasany dia efa mandroso tsara ara - panahy , fa ny hafa kosa efa lehibebe . 
 Mitovy amin’ny zavatra takina amin’ny olon - dehibe ihany anefa no takina aminy , raha te hatao batisa izy . 
 Tokony ho efa mifandray akaiky amin’i Jehovah izy , ary mahazo tsara ireo fampianarana fototra ao amin’ny Baiboly sy ny andraikitry ny olona manolo - tena . 
 Inona avy no tsy maintsy atao alohan’ny fanoloran - tena sy ny batisa ? 
 Nandidy ny mpianany i Jesosy mba hampianatra an’ireo vaovao izay rehetra nandidiany . 
 Ny fahalalana ny fahamarinana ao amin’ny Baiboly àry no zavatra voalohany ilain’ireo vaovao , ary izany no hanampy azy hino an’i Jehovah sy ny Teniny . 
 Hibebaka sy hiala amin’ny fomba fiainany taloha izy avy eo , rehefa manohina ny fony io fahamarinana io . 
 Amin’ny farany izy dia haniry hanolo - tena ho an’i Jehovah sy hatao batisa , araka ny didin’i Jesosy . 
 Nahoana no zava - dehibe ny handraisana anjara tsy tapaka amin’ny fitoriana alohan’ny batisa ? 
 Zava - dehibe koa ny fandraisana anjara amin’ny fitoriana ny vaovao tsaran’ilay Fanjakana , alohan’ny hanaovana batisa . 
 Io no asa lehibe indrindra ampanaovin’i Jehovah ny mpanompony , amin’izao andro farany izao . 
 Afaka miresaka momba ny zavatra inoany ireo mpitory tsy vita batisa amin’izay , ka hahita fifaliana . 
 Raha mandray anjara amin’io asa io koa izy , dia ho zatra hanompo tsy tapaka ary ho be zotom - po foana , na dia rehefa vita batisa aza . — Romanina 10 : 9 , 10 , 14 , 15 . 
 Misy vato misakana anao ve ? 
 Inona no mety hahatonga ny olona sasany hisalasala ny hatao batisa ? 
 Misy misalasala ny hatao batisa , satria tsy vonona hiantsoroka ny andraikitra entin’izy io . 
 Fantany mantsy fa mila manao fiovana be eo amin’ny fiainany izy , mba hanarahana ny fitsipik’i Jehovah . 
 Misy koa matahotra sao ho sarotra aminy ny hanao izay takin’Andriamanitra , aorian’ny batisany . 
 Ny sasany aza mety hieritreritra mihitsy hoe : “ Iza no mahalala raha mety hanao fahadisoana aho indray andro any , ka ho voaroaka ? ” 
 Inona no nisakana ny olona sasany tsy hanara - dia an’i Jesosy ? 
 Tsy nety ho tonga mpianatr’i Jesosy ny olona sasany tamin’ny androny , satria zava - dehibe kokoa tamin’izy ireo ny fanirian’ny tenany manokana sy ny fatoram - pianakaviana . 
 Nisy mpanora - dalàna iray , ohatra , nilaza fa hanaraka an’i Jesosy izy na aiza na aiza alehany . 
 Toa niahotra indray anefa izy , rehefa nilaza i Jesosy fa matetika no tsy mba manana toerana hatoriana izy . 
 Nisy lehilahy hafa koa nasain’i Jesosy hanara - dia azy , nefa namaly izy io fa mila ‘ mandevina ’ ny rainy aloha . 
 Toa tsy te hiala tao an - tranony izy mandra - pahafatin’ny rainy . 
 Izany no tiany kokoa , noho ny hoe hanaraka an’i Jesosy aloha fa rehefa maty ny rainy vao hikarakara ny fandevenana azy izy . 
 Nisy olona iray farany nilaza fa mila ‘ manao veloma ’ ny ankohonany aloha izy , vao hanaraka an’i Jesosy . 
 Nilaza i Jesosy fa toy ny “ mitodika any aoriana ” ny olona mangataka andro toy izany . 
 Tsy maintsy mahita fialan - tsiny foana ny olona toy ireny , rehefa tsy te handray ny andraikiny amin’ny maha Kristianina azy . — Lioka 9 : 57 - 62 . 
 a ) Ahoana no nataon - dry Petera , Andrea , Jakoba , ary Jaona , rehefa nasain’i Jesosy ho tonga mpanarato olona izy ireo ? 
 b ) Nahoana isika no tsy tokony hisalasala hitondra ny ziogan’i Jesosy ? 
 Tsy nitovy tamin’izany mihitsy anefa ry Petera , Andrea , Jakoba , ary Jaona . 
 Milaza ny Baiboly fa “ nandao ny haratony avy hatrany ” izy ireo , rehefa nasain’i Jesosy hanaraka azy sy ho tonga mpanarato olona . 
 Nanapa - kevitra avy hatrany izy ireo , ka nahatsapa ny fahamarinan’ireto tenin’i Jesosy ireto : “ Ento ny ziogako ka mianara amiko , fa malemy fanahy aho sady manetry tena am - po , dia ho velombelona ianareo . 
 Fa mora entina ny ziogako , ary maivana ny entako . ” 
 Marina fa lasa mitondra zioga na manana andraikitra isika , rehefa vita batisa . 
 Manome toky anefa i Jesosy fa mora entina sy zakantsika tsara izany , ary tena hamelombelona antsika . 
 Nahoana ny tantaran’i Mosesy sy Jeremia no manome toky antsika fa hanohana antsika Andriamanitra ? 
 Ara - dalàna raha matahotra isika sao tsy ho vitantsika ny hiantsoroka ireo andraikitra entin’ny batisa . 
 Nieritreritra i Mosesy sy Jeremia tamin’ny voalohany , fa tsy ho vitany ilay asa ampanaovin’i Jehovah azy . 
 Ahoana no nampaherezan’Andriamanitra azy ireo ? 
 Nilaza tamin’i Mosesy izy hoe : “ Homba anao tokoa Aho ” , ary tamin’i Jeremia hoe : “ Momba anao hamonjy anao Aho . ” 
 Afaka matoky koa isika fa hanohana antsika i Jehovah . 
 Mety hisalasala be ihany ny olona iray , sao tsy ho vitany ny hiaina mifanaraka amin’ny fanoloran - tenany . 
 Handresy an’izany fisalasalana izany anefa izy , raha tia an’Andriamanitra sy matoky azy . 
 Hoy mantsy ny apostoly Jaona : “ Tsy misy tahotra ny fitiavana . 
 Mandroaka ny tahotra ny fitiavana lavorary . ” 
 Mety hatahotra ny zazakely iray raha voatery handeha irery , fa milamin - tsaina kosa izy rehefa tantanan - drainy . 
 Raha matoky an’i Jehovah amin’ny fontsika manontolo koa isika sady miara - dalana aminy , dia mampanantena izy fa ‘ handamina ny lalantsika . ’ — Ohabolana 3 : 5 , 6 . 
 Fotoana mendri - kaja ny batisa 
 Nahoana no aroboka tanteraka ao anaty rano ny olona rehefa atao batisa ? 
 Mazàna no misy lahateny manazava ny maha zava - dehibe ny batisa kristianina , alohan’ny fandrobohana . 
 Amin’ny faran’io lahateny io , dia asaina mamaly fanontaniana roa ireo hatao batisa , mba hanambarany ampahibemaso ny finoany . 
 Aroboka ao anaty rano izy ireo aorian’izay , araka ny modely nomen’i Jesosy . 
 Milaza mantsy ny Baiboly fa “ niakatra avy teo amin’ny rano ” na “ avy tao anaty rano ” izy , rehefa vita batisa . 
 Midika izany fa nandroboka tanteraka an’i Jesosy tao anaty rano i Jaona Mpanao Batisa . 
 * Mety tsara mba hampisehoana ny fiovana lehibe nataontsika ny fandrobohana tanteraka ao anaty rano . 
 Toy ny hoe maty isika amin’izay , izany hoe mifarana hatreo ny fomba fiainantsika taloha , fa manomboka fiainam - baovao indray isika , izany hoe velona mba hanompo an’Andriamanitra . 
 Inona no azon’ireo hatao batisa sy ny mpanatrika atao , mba hanehoana fanajana an’io fotoan - dehibe io ? 
 Fotoan - dehibe sady mahafaly ny batisa . 
 Milaza ny Baiboly fa nivavaka i Jesosy , rehefa avy narobok’i Jaona tao amin’ny Reniranon’i Jordana . 
 Manaraka an’io modely io ny olona hatao batisa ankehitriny , ka tokony ho maotina amin’izay rehetra ataony amin’io fotoana io . 
 Mampirisika antsika koa ny Baiboly mba hanao akanjo maotina isan’andro , ka tsy mainka ve fa amin’ny andron’ny batisantsika ! 
 Maneho fanajana an’ilay fandaharana koa ny mpanatrika , raha mihaino tsara ny lahatenin’ny batisa , ary mijery amim - pilaminana ny fandrobohana . — 1 Korintianina 14 : 40 . 
 Ny fitahiana azon’ireo vita batisa 
 18 , 19 . 
 Inona avy no tombontsoa sy fitahiana azon’ireo vita batisa ? 
 Lasa anisan’ny fianakaviambe manokana iray isika , rehefa avy nanolo - tena ho an’Andriamanitra sy vita batisa . 
 Lasa Raintsika sy Namantsika mihitsy aza i Jehovah . 
 Lasa mihavana aminy isika rehefa vita batisa , na dia tafasaraka taminy aza taloha . 
 Nanjary nanatona an’Andriamanitra isika , ary manatona antsika izy , noho ny soron’i Kristy . 
 Milaza i Malakia mpaminany fa mihaino sy mandre ny olona mitondra ny anarany sy mampiasa izany i Jehovah , ary soratany ao amin’ny boky fahatsiarovany ny anaran’izy ireo . 
 Hoy Andriamanitra : “ Ho rakitra soa ho Ahy ireny . . . ary ho antra azy Aho toy ny olona antra ny zanani - lahy izay manompo azy . ” — Malakia 3 : 16 - 18 . 
 Ankoatra izany , dia lasa anisan’ny fianakavian’ny mpirahalahy eran - tany isika , rehefa vita batisa . 
 Nanontany ny apostoly Petera indray mandeha hoe inona no fitahiana ho azon’ny mpianatr’i Kristy , noho ny zavatra nafoin’izy ireo . 
 Nampanantena i Jesosy hoe : “ Izay rehetra efa nahafoy trano na rahalahy na anabavy na ray na reny na zanaka na tany noho ny anarako , dia hahazo be lavitra raha oharina amin’izay nafoiny , ary handova fiainana mandrakizay . ” 
 Niely “ eran’izao tontolo izao ” ny Kristianina tatỳ aoriana , ary nantsoin’i Petera hoe “ rahalahy rehetra ao amin’ny finoana ” izy ireo . 
 Nanampy azy sy nanao soa taminy tokoa io fianakavian’ny mpirahalahy be fitiavana io , ary afaka manohana antsika koa izy io ankehitriny . — 1 Petera 2 : 17 ; 5 : 9 . 
 Inona no fitahiana lehibe miandry an’ireo vita batisa ? 
 Tsy vitan’izany fa nilaza i Jesosy hoe “ handova fiainana mandrakizay ” ny mpanara - dia azy . 
 Rehefa nanolo - tena sy vita batisa tokoa ny olona iray , dia afaka manantena “ hihazona mafy ny tena fiainana ” , izany hoe ny fiainana mandrakizay ao amin’ny tontolo vaovaon’Andriamanitra . 
 Io no fomba tsara indrindra hahazoantsika sy ny ankohonantsika hoavy mahafinaritra . 
 Ary ho afaka “ handeha amin’ny anaran’i Jehovah Andriamanitsika mandrakizay doria ” isika , rehefa mahazo io fitahiana lehibe io . — Mika 4 : 5 . 
 [ Fanamarihana ambany pejy ] 
 Natao batisa avy hatrany koa ireo Jiosy sy olona hafa firenena 3 000 , izay nihaino ny lahatenin’i Petera tamin’ny Pentekosta . 
 Mazava ho azy fa efa nahalala ireo fampianarana sy toro lalana fototra ao amin’ny Tenin’Andriamanitra izy ireo , toa an’ilay tandapa etiopianina ihany . — Asan’ny Apostoly 2 : 37 - 41 . 
 Milaza ny Diksioneran’i Vine Manazava ny Testamenta Vaovao ( anglisy ) , fa ny teny grika hoe baʹpti·sma ( batisa ) , dia midika hoe “ fandrobohana , fandentehana ao anaty rano , ary fiakarana avy ao . ” 
 Hainao Hazavaina Ve ? 
 • Inona no azontsika atao ho setrin’ny fitiavan’i Jehovah , ary nahoana isika no tokony hanao izany ? 
 • Inona no fandrosoana ara - panahy tokony hatao alohan’ny batisa ? 
 • Nahoana no tsy tokony hisakana antsika tsy hatao batisa ny fahatahorana hanao fahadisoana , na ny tsy fahavononana handray andraikitra ? 
 • Inona avy no fitahiana lehibe azon’ireo mpianatr’i Jesosy Kristy vita batisa ? 
 [ Sary , pejy 26 ] 
 “ Inona no misakana ahy tsy hatao batisa ? ” 
 [ Sary , pejy 29 ] 
 Fotoan - dehibe sady mahafaly ny batisa 
 “ Izaho no Momba Anareo ” 
 ‘ Nanambara ny irak’i Jehovah hoe : Izaho no momba anareo , hoy Jehovah . ’ — HAGAY 1 : 13 . 
 Inona no zava - nitranga fahiny , nolazain’i Jesosy fa faminaniana momba ny androntsika ? 
 MIAINA ao anatin’ny vanim - potoana iray tena miavaka isika . 
 Miaina amin’ny “ andron’ny Tompo ” isika nanomboka tamin’ny 1914 , rehefa jerena ny fahatanterahan’ireo faminanian’ny Baiboly . 
 Hainao tsara angamba ireo faminaniana ireo , ka fantatrao fa nampitahain’i Jesosy tamin’ny “ andron’i Noa ” sy ny “ andron’i Lota ” , ny “ andron’ny Zanak’olona . ” 
 Ambaran’ny Baiboly , araka izany , fa faminaniana momba ny androntsika ireo zava - nitranga tamin’ny andron’i Noa sy Lota . 
 Mbola misy zava - nitranga fahiny tokony hodinihintsika tsara koa anefa , satria faminaniana momba ny androntsika . 
 Nirahin’i Jehovah hanao inona i Hagay sy Zakaria ? 
 Andeha isika hijery ny zava - nitranga tamin’ny andron’i Hagay sy Zakaria , mpaminany hebreo . 
 Inona no hafatra nampitain’ireo mpaminany nahatoky ireo , ka tokony hampiharin’ny vahoakan’i Jehovah ankehitriny ? 
 “ Irak’i Jehovah ” nitondra ny teniny tany amin’ireo Jiosy avy babo tany Babylona , i Hagay sy Zakaria . 
 Nirahina izy mirahalahy mba hanome toky ny Israelita , fa hanampy azy ireo hanorina indray ny tempoly Andriamanitra . 
 Marina fa fohy ireo boky nosoratan’i Hagay sy Zakaria , kanefa anisan’ny ‘ Soratra Masina iray manontolo avy amin’ny herin’ny fanahy masin’Andriamanitra [ izy ireo ] , ary mahasoa mba hampianarana , hananarana , hanitsiana izay diso , hanafaizana araka ny fahamarinana . ’ — 2 Timoty 3 : 16 . 
 Tokony handinika ireo faminaniana ireo isika 
 3 , 4 . 
 Nahoana isika no tokony ho liana amin’ny faminanian’i Hagay sy Zakaria ? 
 Tsy isalasalana fa nahasoa an’ireo Jiosy tamin’ny andron’i Hagay sy Zakaria ny hafatra nampitainy , ary tanteraka tamin’izany andro izany ny faminaniany . 
 Nahoana anefa no tokony ho zava - dehibe amintsika ireo boky roa ireo ankehitriny ? 
 Manome antony iray ny Hebreo 12 : 26 - 29 . 
 Naverin’ny apostoly Paoly tao amin’ireo andininy ireo ny Hagay 2 : 6 , izay milaza fa ‘ hampihorohoro [ na hanozongozona ] ny lanitra sy ny tany ’ Andriamanitra . 
 ‘ Hampihohoka ny seza fiandrianan’ny fanjakana ’ izany fanozongozonana izany amin’ny farany , ary ‘ hanafoana ny herin’ny fanjakan’ny firenena . ’ — Hagay 2 : 22 . 
 Teny tao amin’ny Hagay no nalain’i Paoly mba hanazavana izay hitranga amin’ny “ fanjakan’ny firenena ” , sy mba hanasongadinana fa ambony kokoa ilay Fanjakana tsy azo hozongozonina ho azon’ny Kristianina voahosotra . 
 Hita amin’ny tenin’i Paoly fa mbola ho tanteraka amin’ny hoavy ny faminanian’i Hagay sy Zakaria , izany hoe aorian’ny taonjato voalohany , izay fotoana nanoratana ny bokin’ny Hebreo . 
 Mbola eto an - tany koa ny sisa amin’ny Kristianina voahosotra , izay handova ny Fanjakan’ny Mesia miaraka amin’i Jesosy . 
 Tena misy lesona ho antsika ankehitriny àry ao amin’ny bokin’i Hagay sy Zakaria . 
 5 , 6 . 
 Nahoana Andriamanitra no naniraka an’i Hagay sy Zakaria ? 
 Voalaza ao amin’ny bokin’i Ezra ny zava - nitranga talohan’ny naminanian’i Hagay sy Zakaria . 
 Nody an - tanindrazana ny Jiosy tamin’ny 537 T.K . , rehefa avy babo tany Babylona . 
 Naorina ny fototry ny tempoly vaovao tamin’ny 536 T.K . , ary nanara - maso izany i Zerobabela Governora sy Josoa ( na Jesoa ) Mpisoronabe . 
 Tena nahafaly ireo Jiosy izany , kanefa tsy ela dia raiki - tahotra izy ireo . 
 Milaza mantsy ny Ezra 4 : 4 fa “ nanao izay hampiraviravy tanana ” azy ireo ny tompon - tany , sady “ nandevilevy azy mba tsy hanao ny trano . ” 
 Nanendrikendrika ny Jiosy ireo fahavalo ireo , indrindra fa ny Samaritanina . 
 Nandresy lahatra ny mpanjakan’i Persa mihitsy aza izy ireo , mba handrara ny fanorenana ny tempoly . — Ezra 4 : 10 - 21 . 
 Tsy narisika tamin’ny fanorenana ny tempoly intsony ny Jiosy . 
 Izay hahametimety ny fiainany indray no nimasoany . 
 Tamin’ny 520 T.K . anefa , izany hoe 16 taona taorian’ny nanorenana ny fototry ny tempoly , dia naniraka an’i Hagay sy Zakaria i Jehovah , mba hanentana ny vahoaka hanohy indray an’ilay fanorenana . 
 Niverina nanohy ilay asa àry ny Jiosy rehefa nampaherezin’ireo irak’Andriamanitra , sady nahita porofo mazava fa nanampy azy ireo i Jehovah . 
 Vita ilay tempoly tamin’ny 515 T.K . — Ezra 6 : 14 , 15 . 
 Inona ankehitriny no mifanitsy amin’izay nitranga tamin’ny andron’i Hagay sy Zakaria ? 
 Hitanao ve ny ifandraisan’izany rehetra izany amin’ny fiainantsika ? 
 Manana asa tokony hovitaina koa isika , dia ny fitoriana ny “ vaovao tsaran’ilay fanjakana . ” 
 Nantitranterina manokana io asa io taorian’ny Ady Lehibe I . 
 Toa an’ireo Jiosy fahiny izay nafahana tamin’ny fahababoana tany Babylona , dia nafahana avy tao amin’i Babylona Lehibe na ny fivavahan - diso koa ny vahoakan’i Jehovah ankehitriny . 
 Niezaka mafy nitory sy nampianatra ary nitarika ny olona hanaraka ny fivavahana marina , ireo voahosotr’Andriamanitra . 
 Mbola mitohy izany asa izany ankehitriny , ary vao mainka mitatra any amin’ny firenena maro kokoa . 
 Mandray anjara amin’izany koa angamba ianao . 
 Izao no fotoana hamitana ny asa fitoriana , satria efa tena akaiky ny faran’ity tontolo ratsy ity ! 
 Tsy maintsy tohizina io asa nanirahan’Andriamanitra io mandra - pahatongan’ny “ fahoriana lehibe ” , izay handraisan’i Jehovah an - tanana ny fitondrana ny tany . 
 Ho foana ny faharatsiana amin’izay , ary hanaraka ny fivavahana marina daholo ny olona rehetra . 
 Nahoana isika no matoky fa manohana ny asantsika Andriamanitra ? 
 Hita ao amin’ny faminanian’i Hagay sy Zakaria , fa afaka mahazo antoka isika hoe manampy sy mitahy antsika i Jehovah , rehefa mandray anjara amin’ny fo manontolo amin’ny asa nanirahany isika . 
 Mbola tsy nisy mihitsy fitondram - panjakana nahasakana ny fitaran’ny fitoriana ny vaovao tsara , na dia nisy aza ny niezaka nanakana na nandrara ny asan’ireo mpanompon’Andriamanitra . 
 Eritrereto ny nanohanan’i Jehovah ny mpanompony taorian’ny Ady Lehibe I ka hatramin’izao . 
 Hita mihitsy hoe nitatra ny asa fitoriana . 
 Mbola betsaka anefa ny asa miandry . 
 Inona no zava - nitranga fahiny tokony hodinihintsika , ary nahoana ? 
 Vao mainka mandrisika antsika hankatò ny didin’Andriamanitra hitory sy hampianatra , ny bokin’i Hagay sy Zakaria . 
 Nahoana isika no milaza izany ? 
 Andeha isika handinika lesona sasany , azo raisina avy ao amin’ireo boky roa ao amin’ny Baiboly ireo . 
 Diniho , ohatra , ny zava - nitranga sasany tamin’ny fanorenana ny tempoly . 
 Tokony hamita azy io ireo Jiosy tafaverina tao Jerosalema , nefa nijanona teny antenatenany izy ireo , araka ny hitantsika teo . 
 Tsy narisika intsony izy ireo , rehefa vita ny fototra . 
 Inona no fiheveran - diso nananan’izy ireo ? 
 Ary inona no lesona raisintsika avy amin’izany ? 
 Fanitsiana ny fisainana 
 Inona no fiheveran - diso nananan’ireo Jiosy , ary inona no vokany ? 
 Hoy ireo Jiosy tafaverina tao Jerosalema : “ Tsy mbola tonga ny andro . ” 
 Tsy niteny an’izany izy ireo , fony nanomboka nanangana ny tempoly ka nanao ny fototra , tamin’ny 536 T.K . 
 Tsy ela anefa izy ireo dia niova hevitra , noho ny fanoheran’ireo firenena nanodidina sy ny fandraran’ny fitondram - panjakana . 
 Ny tranony sy izay hampiadana azy indray no nanjary noheveriny ho zava - dehibe kokoa . 
 Noravahan’izy ireo tamin’ny hazo sarobidy ny tranony , nefa ny tempoly tsy vita akory . 
 Nanontany toy izao àry i Jehovah , rehefa nahita izany fahasamihafana lehibe izany : “ Moa andro tokony hitoeran’ny tenanareo ao amin’ny tranonareo misy valin - drihana va izao , kanefa rava ity trano ity ? ” — Hagay 1 : 4 . 
 Nahoana i Jehovah no tsy maintsy nananatra an’ireo Jiosy tamin’ny andron’i Hagay ? 
 Niova tokoa ny zavatra nataon’ireo Jiosy laharam - pahamehana . 
 Tsy nataony loha laharana intsony ny fikasan’i Jehovah hanorina ny tempoly , fa lasa nifantoka tamin’ny tenany sy ny tranony izy ireo . 
 Nataony tsirambina ny fanorenana ny trano fivavahana tamin’Andriamanitra . 
 Nampirisika an’ireo Jiosy àry i Jehovah , araka ny Hagay 1 : 5 hoe : “ Hevero ny làlanareo . ” 
 Nasain’i Jehovah niato sy nandini - tena izy ireo , ary handinika ny vokany rehefa tsy nataony loha laharana teo amin’ny fiainany intsony ny fanorenana ny tempoly . 
 12 , 13 . 
 Nanao ahoana ny fiainan’ireo Jiosy araka ny Hagay 1 : 6 , ary inona no dikan’io andinin - teny io ? 
 Azonao an - tsaina angamba fa nisy vokany teo amin’ny fiainana manokan’ireo Jiosy ny fiheveran - diso momba izay tokony ho loha laharana . 
 Mariho izay nolazain’Andriamanitra , araka ny Hagay 1 : 6 : “ Efa namafy be hianareo , nefa kely no taomina : mihinana hianareo , nefa tsy voky ; misotro hianareo , nefa tsy afa - po ; mitafy hianareo , nefa tsy misy mafana ; ary izay mahazo karama dia mahazo karama hatao an - kitapo loaka . ” 
 Efa tao amin’ny tany nomen’Andriamanitra azy ny Jiosy , nefa tsy nahafa - po ny vokatra niakatra . 
 Tsy notahin’i Jehovah izy ireo , ary efa nampitandrina izy . 
 Namafy izy ireo nefa zara raha nijinja , izany hoe tsy ampy ny sakafo , satria tsy nanampy azy ireo Andriamanitra . 
 Tsy nanana akanjo mafana koa izy ireo , satria tsy notahin’i Jehovah . 
 Na ny vola azon’izy ireo aza dia toy ny hoe niditra tao anatin’ny kitapo feno loaka , izany hoe tsy nahasoa an’ilay nikarama . 
 Inona kosa no hevitr’ilay fitenenana hoe : “ Misotro hianareo , nefa tsy afa - po ” ? 
 Mbola hita amin’izany koa fa tsy nitahy an’ireo Jiosy Andriamanitra . 
 Kely dia kely ny divay vitan’izy ireo , ka tsy afa - po ireo nisotro . 
 14 , 15 . 
 Inona no lesona raisintsika ao amin’ny Hagay 1 : 6 ? 
 Tsy lesona momba izay tokony ho endriky ny tranontsika na ny fandravahana azy , no tokony hotsoahantsika avy amin’izany rehetra izany . 
 Efa ela be talohan’ny naha babo ny Jiosy tany Babylona no niteny mafy an’ireo mpanankarena teo amin’ny Israely i Amosa mpaminany , noho izy ireo nipetraka tao amin’ny “ trano ivory ” sy natoritory ‘ tamin’ny farafara ivory . ’ 
 Tsy naharitra ireny trano nirenty sy fanaka voaravaka ireny . 
 Norobain’ny fahavalo izy ireny . 
 Taona maro tatỳ aoriana anefa , dia mbola tsy nandray lesona tamin’izany ihany ny maro tamin’ireo vahoakan’Andriamanitra , rehefa avy babo nandritra ny 70 taona . 
 Ary isika ? 
 Tsara raha manontany tena isika tsirairay avy hoe : ‘ Mifantoka be amin’ny fikarakarana ny tranoko sy ny fandravahana azy ve aho ? 
 Raha mieritreritra hanao fianarana fanampiny aho mba hahazoako ny asa tiako , mety handany taona maro ve izany , ka tsy hahafahako hanatontosa ireo lafiny lehibe amin’ny fanompoana an’Andriamanitra ? ’ — Lioka 12 : 20 , 21 ; 1 Timoty 6 : 17 - 19 . 
 Mampahatsiahy antsika ny Hagay 1 : 6 , fa mila ny fitahian’Andriamanitra isika . 
 Tsy notahin’Andriamanitra ireo Jiosy fahiny , ka niharam - pahavoazana . 
 Azo antoka fa ho simba ny fifandraisantsika amin’Andriamanitra , raha tsy eo ny fitahiany , na manankarena isika na tsia . 
 Ahoana anefa no hahazoantsika izany fitahiana izany ? 
 Ampian’i Jehovah amin’ny alalan’ny fanahiny isika 
 16 - 18 . 
 Inona no hevitry ny Zakaria 4 : 6 ho an’ireo Jiosy fahiny ? 
 Nanasongadina ny fitaovana nampiasain’i Jehovah mba handrisihana sy hitahiana ny olona be fandavan - tena tamin’ny androny , i Zakaria , mpaminany naman’i Hagay . 
 Misongadina amin’izany koa ny fomba hitahian’i Jehovah anao ankehitriny . 
 Izao no vakintsika : “ Tsy amin - kery na amim - pahatanjahana , fa amin’ny Fanahiko , hoy Jehovah , Tompon’ny maro . ” 
 Mety ho efa nandre matetika an’io andinin - teny io ianao . 
 Fantatrao ve anefa ny hevitr’izy io ho an’ireo Jiosy tamin’ny andron’i Hagay sy Zakaria ? 
 Fantatrao koa ve ny hevitr’izy io ho anao ? 
 Tadidio fa nisy vokany tsara tamin’ny olona tamin’ny andron’i Hagay sy Zakaria ny tenin’Andriamanitra nambaran’izy ireo . 
 Nanjary narisika ireo Jiosy nahatoky . 
 Nanomboka naminany i Hagay tamin’ny volana fahenina , tamin’ny 520 T.K . 
 I Zakaria kosa nanomboka ny volana fahavalo , tamin’io taona io ihany . 
 Tamin’ny volana fahasivy , dia niverina nanorina ny fototry ny tempoly tamin’ny fony manontolo ireo Jiosy , araka ny hita ao amin’ny Hagay 2 : 18 . 
 Nanjary narisika indray izy ireo araka izany , ary nankatò an’i Jehovah sady natoky fa hanohana azy ireo izy . 
 Miresaka ny fomba anampian’Andriamanitra ny vahoakany àry ny Zakaria 4 : 6 . 
 Tsy nanana tafika ny Jiosy rehefa niverina tany an - tanindrazany tamin’ny 537 T.K . 
 Na izany aza , dia niaro azy ireo i Jehovah , ary nitarika azy ireo tamin’ilay dia avy tany Babylona . 
 Nitarika azy ireo koa ny fanahiny , rehefa nanomboka nanorina indray ny tempoly izy ireo , tsy ela tatỳ aoriana . 
 Nanampy azy ireo tamin’ny alalan’ny fanahiny masina i Jehovah , raha vao nanomboka niasa tamin’ny fony manontolo izy ireo . 
 Inona no sakana lehibe noresen’ny fanahin’Andriamanitra ? 
 Nanome fahitana valo an’i Zakaria i Jehovah , mba hanomezan - toky azy fa homba ny vahoakany izy , ka ho vitan’izy ireo hatramin’ny farany ilay tempoly . 
 Ao amin’ny Zakaria toko fahatelo no misy ny fahitana fahefatra . 
 Hita ao fa niasa mafy i Satana mba hanoherana ny ezak’ireo Jiosy hamitana ny tempoly . 
 Azo antoka mantsy fa tsy ho nahafaly azy ny hahita an’i Josoa Mpisoronabe hanao fanompoana ho an’ny vahoaka , ao amin’ny tempoly iray vaovao . 
 Niasa mafy foana ny Devoly mba hanakanana ny Jiosy tsy hanorina ny tempoly . 
 Nandray anjara lehibe tamin’ny fanesorana ireny sakana ireny anefa ny fanahin’i Jehovah , ary nanatanjaka ny Jiosy hanohy hiasa mandra - pahavitan’ny tempoly . 
 Ahoana no nanampian’ny fanahy masina ny Jiosy , mba hanatanterahany ny sitrapon’Andriamanitra ? 
 Toy ny hoe nametraka sakana lehibe tsy ho azo anoarana ireo mpitondra fanjakana , rehefa nandrara ny fanorenana ny tempoly . 
 Nampanantena anefa i Jehovah fa hesorina io sakana toy “ tendrombohitra ” io , ka ho lasa “ tany lemaka . ” 
 Ary nitranga tokoa izany ! 
 Rehefa nanao fikarohana ny Mpanjaka Dariosy I , dia nahita ny taratasy fanomezan - dalana hanorina indray ny tempoly , navoakan’i Kyrosy . 
 Nofoanany àry ilay fandrarana . 
 Nanome alalana koa izy mba hanomezana vola avy tao amin’ny rakitry ny mpanjaka ho an’ireo Jiosy , ho fandraisana anjara amin’izay lany amin’ilay fanorenana . 
 Mahagaga tokoa izany fiovan - javatra izany ! 
 Nanana anjara tamin’izany ve ny fanahin’Andriamanitra ? 
 Tena azo antoka izany . 
 Vita tanteraka ilay tempoly tamin’ny 515 T.K . , taona fahenina nanjakan’i Dariosy I . — Ezra 6 : 1 , 15 . 
 a ) Tamin’ny andro fahiny , ahoana no nanozongozonan’Andriamanitra ny firenena rehetra , ary ahoana no nisehoan’ireo zava - tsarobidy ? 
 b ) Ahoana no ahatanterahan’io faminaniana io ankehitriny ? 
 Nampahatsiahy an’ireo Jiosy ilay mpaminany , ao amin’ny Hagay 2 : 5 , fa nanao fifanekena tamin’izy ireo teo amin’ny Tendrombohitra Sinay Andriamanitra , ary ‘ nihorohoro mafy ny tendrombohitra rehetra ’ tamin’izay . 
 Nikasa hampihorohoro na hanozongozona ny fanjakana nisy tamin’ny andron’i Hagay sy Zakaria koa i Jehovah , araka ilay sarin - teny eo amin’ny andininy faha - 6 sy faha - 7 . 
 Tsy hilamina intsony ny toe - draharaha ao amin’ny Fanjakan’i Persa , kanefa ho vita hatramin’ny farany ny fananganana ny tempoly . 
 Amin’ny farany dia ho tonga ny tsy Jiosy , izay lazaina hoe “ irin’ny firenena rehetra ” na zava - tsarobidy avy amin’ny firenena rehetra , ka hiaraka amin’ny Jiosy hanome voninahitra an’i Jehovah ao amin’io toeram - pivavahana io . 
 Misy zava - mitranga lehibe lavitra noho izany ankehitriny . 
 ‘ Mampihorohoro [ na manozongozona ] ny firenena ’ koa Andriamanitra amin’ny alalan’ny fitoriana ataontsika , ary tonga mba hivavaka aminy miaraka amin’ny sisa voahosotra ireo zava - tsarobidy avy amin’ny firenena rehetra . 
 Miara - mameno voninahitra ny tranon’i Jehovah tokoa ankehitriny ny voahosotra sy ny ondry hafa . 
 Miandry ny fotoana hanozongozonan’Andriamanitra ny lanitra sy ny tany amin’ny heviny hafa indray ireo tena mpivavaka ireo , ary mino fa ho tonga izany . 
 Ho rava sy ho foana ny herin’ny fanjakan’ireo firenena amin’izay . — Hagay 2 : 22 . 
 Ahoana no anozongozonana ireo firenena ankehitriny , ary inona no vokany ? 
 Inona koa no mbola hitranga ? 
 Ampahatsiahivina antsika fa nisy fanozongozonana nitranga teo amin’ny “ lanitra sy ny tany ary ny ranomasina sy ny tany maina ” izay raisina an’ohatra . 
 Nisy fiovana lehibe naterak’izany . 
 Anisan’izany ny nanipazana an’i Satana Devoly sy ny demoniany ho etỳ an - tany . 
 Azo antoka koa fa nanozongozona ny tany an’ohatra , na ity tontolo ity , ny fitoriana notarihin’ireo voahosotr’Andriamanitra . 
 Na izany aza anefa , dia nisy “ vahoaka be ” anisan’ireo zava - tsarobidy avy amin’ny firenena rehetra , tonga nanatevin - daharana ny Israely ara - panahy mba hanompo an’i Jehovah . 
 Miara - miasa amin’ireo Kristianina voahosotra ny vahoaka be , ka mitory ny vaovao tsara . 
 Ambaran’izy ireo fa tsy ho ela dia hanozongozona ireo firenena Andriamanitra , ao Hara - magedona . 
 Hatao tonga lafatra ny fivavahana marina aorian’izay . 
 Tadidinao Ve ? 
 • Oviana i Hagay sy Zakaria no naminany , ary inona no zava - nitranga tamin’izany ? 
 • Ahoana no azonao ampiharana ny hafatra nampitain’i Hagay sy Zakaria ? 
 • Nahoana no mampahery anao ny Zakaria 4 : 6 ? 
 [ Sary , pejy 20 ] 
 Manome toky antsika ny bokin’i Hagay sy Zakaria fa manampy antsika Andriamanitra 
 [ Sary , pejy 23 ] 
 “ Moa andro tokony hitoeran’ny tenanareo ao amin’ny tranonareo misy valin - drihana va izao , kanefa rava ity trano ity ? ” 
 [ Sary , pejy 24 ] 
 Manangona ireo zava - tsarobidy avy amin’ny firenena ny vahoakan’i Jehovah 
 Aoka Hatanjaka ny Tananareo 
 “ Aoka hatanjaka ny tànanareo izay mandre izany teny izany amin’izao andro izao avy amin’ny vavan’ny mpaminany . ” — ZAKARIA 8 : 9 . 
 1 , 2 . 
 Nahoana no mendrika hodinihina ny bokin’i Hagay sy Zakaria ? 
 TOKONY ho 2 500 taona lasa izay no nanoratana ny faminanian’i Hagay sy Zakaria . 
 Tena mahakasika ny fiainanao anefa ny teny nosoratan’izy ireo . 
 Tsy tantara fotsiny no raketin’ireo boky roa ao amin’ny Baiboly ireo . 
 Anisan’ny zavatra ‘ voasoratra taloha ho fianarantsika ’ izy ireo . 
 Ny ankamaroan’ny zavatra vakintsika ao amin’ireo boky ireo , dia mahatonga antsika hieritreritra ny zava - nisy nanomboka tamin’ny fotoana niorenan’ny Fanjakan’Andriamanitra tamin’ny 1914 . 
 Hoy ny apostoly Paoly , rehefa niresaka momba ny zavatra niainan’ny vahoakan’Andriamanitra fahiny : “ Nanjo azy ireny izany mba ho anatra , ary nosoratana ho fampitandremana ho antsika , dia isika izay tratran’ny faran’ireo rafitra nisy teto amin’ity tontolo ity . ” 
 Mety hanontany tena àry ianao hoe : ‘ Inona no lesona azontsika raisina avy ao amin’ny bokin’i Hagay sy Zakaria ? ’ 
 Inona no votoatin’ny hafatr’i Hagay sy Zakaria ? 
 Voaresaka tao amin’ny lahatsoratra teo aloha , fa nirahina haminany i Hagay sy Zakaria rehefa afaka tamin’ny fahababoana tany Babylona ny Jiosy , ary tafaverina tao amin’ilay tany nomen’Andriamanitra azy ireo . 
 Momba ny fanorenana indray ny tempoly no votoatin’ny hafatr’ireo mpaminany ireo . 
 Nanao ny fototry ny tempoly ny Jiosy , tamin’ny 536 T.K . 
 “ Nihoby sy nifaly ” ny ankamaroan’ny vahoaka , na dia nisy be taona nanembona an’ilay tempoly fahiny ihany aza . 
 Misy zava - mitranga lehibe lavitra noho izay nisy tamin’ny andron’i Hagay sy Zakaria anefa ankehitriny . 
 Nahoana isika no milaza izany ? — Ezra 3 : 3 - 13 . 
 Inona no nitranga taoriana kelin’ny Ady Lehibe I ? 
 Nafahana avy tao amin’i Babylona Lehibe ireo voahosotr’i Jehovah , taoriana kelin’ny Ady Lehibe I . 
 Tena porofon’ny fanampian’i Jehovah izany . 
 Talohan’izay mantsy , dia toa vitan’ny mpitondra fivavahana sy ny mpanao politika namany , ny nampitsahatra ny fitoriana sy fampianarana nataon’ny Mpianatra ny Baiboly . 
 Nalamin’i Jehovah Andriamanitra anefa ny olana nanakantsakana ny asa fitoriana sy fampianarana . 
 Niroborobo be ny asan’ilay Fanjakana nanomboka tamin’ny 1919 ka hatramin’izao , ary tsy nisy nahasakana ny fandrosoany . 
 5 , 6 . 
 Inona no zava - dehibe nolazain’ny Zakaria 4 : 7 fa hitranga ? 
 Afaka mahazo antoka isika fa hitohy foana ny asa fitoriana sy fampianarana ankehitriny , noho ny fanampian’i Jehovah an’ireo mpanompony mankatò . 
 Hoy ny Zakaria 4 : 7 : “ Ho entiny mivoaka ny vato hatao tendrony sady hisy fiantsoana hoe : Fahasoavana , fahasoavana anie ho aminy ! ” 
 Misy fahatanterahany lehibe io faminaniana io amin’ny androntsika . 
 Inona izany ? 
 Milaza ny Zakaria 4 : 7 fa ho avy ny fotoana hahatonga lafatra ny fivavahana marina amin’ilay Tompo Fara Tampony , ao amin’ny tokotany na kianjan’ny tempoly ara - panahy , izany hoe eto an - tany . 
 Io tempoly io dia ny fandaharana natao hanatonana an’i Jehovah sy hanompoana azy , miorina amin’ny sorona fampihavanana nataon’i Kristy Jesosy . 
 Marina aloha fa tamin’ny taonjato voalohany no nanomboka nisy ilay tempoly ara - panahy lehibe . 
 Mbola amin’ny hoavy anefa vao ho tonga lafatra ny fivavahana marina ao amin’ny tokotanin’izy io eto an - tany . 
 Olona an - tapitrisany ankehitriny no manompo ao amin’io tokotany io . 
 Hatao lavorary izy ireo sy ireo olona maro be hatsangana amin’ny maty , mandritra ny Fanjakana Arivo Taonan’i Jesosy Kristy . 
 Ary amin’ny faran’ny arivo taona , dia ny tena mpivavaka amin’Andriamanitra ihany sisa no ho tavela eo amin’ny tany efa voadio . 
 Inona no anjara asan’i Jesosy mba hahatonga lafatra ny fivavahana marina amin’izao andro izao ? 
 Nahoana izany no mampahery antsika ? 
 Hitan’i Zerobabela Governora sy Josoa Mpisoronabe ny namitana ny tempoly tamin’ny 515 T.K . 
 Voalaza mialoha ao amin’ny Zakaria 6 : 12 , 13 , fa hanao ny asan’ny Governora sy Mpisoronabe koa i Jesosy mba hahatonga lafatra ny fivavahana marina . 
 Izao no voalaza ao : “ Izao no lazain’i Jehovah , Tompon’ny maro : Indro Lehilahy atao hoe Rantsana ; ary hitsimoka eo am - pitoerany ihany Izy sady hanao ny tempolin’i Jehovah . 
 Eny , Izy . . . no hitondra voninahitra ka hipetraka sy hanapaka eo amin’ny seza fiandrianany ; ary ho mpisorona eo amin’ny seza fiandrianany Izy . ” 
 Any an - danitra i Jesosy izao , ary mampitsimoka indray ny tarana - mpanjaka avy amin’i Davida . 
 Izy no mitarika ny asa atao ao amin’ilay tempoly ara - panahy . 
 Raha izany no izy , mety hisy olona hahavita hisakana ny fandrosoan’io asa io ve ? 
 Tsy hisy mihitsy ! 
 Moa ve izany tsy tokony handrisika antsika hanohy ny fanompoantsika , fa tsy ho variana amin’ny fiainantsika andavanandro ? 
 Inona no tokony hatao loha laharana ? 
 Nahoana ny asa ao amin’ilay tempoly ara - panahy no tsy maintsy ataontsika loha laharana eo amin’ny fiainana ? 
 Tsy maintsy ataontsika loha laharana foana ny asa ao amin’ilay tempoly ara - panahy , mba hahazoantsika fanampiana sy fitahiana avy amin’i Jehovah . 
 Tsy maintsy mitadidy isika hoe “ andro farany ” izao , fa tsy hihevitra toy ny Jiosy hoe “ tsy mbola tonga ny andro . ” 
 Nilaza mialoha i Jesosy fa hitory ny vaovao tsaran’ilay Fanjakana sy hanao mpianatra , ireo mpianany tsy mivadika . 
 Tsy maintsy mitandrina isika mba tsy hanao tsirambina izany tombontsoam - panompoantsika izany . 
 Natomboka indray ny asa fitoriana sy fampianarana tamin’ny 1919 , rehefa nitsahatra vetivety noho ny fanoheran’ity tontolo ity . 
 Mbola tsy vita izy io , kanefa azo antoka fa ho vita ! 
 9 , 10 . 
 Inona no fepetra raha tiantsika ny hotahin’i Jehovah , ary inona avy izany fitahiana izany ? 
 Handray fitahiana isika , na isam - batan’olona izany na miaraka , raha mazoto manohy ny fanompoantsika . 
 Mariho ny fampanantenana azo ianteherana omen’i Jehovah . 
 Izao no nolazainy , raha vao niverina nanompo azy tamin’ny fo manontolo ireo Jiosy , ka nazoto nanorina indray ny fototr’ilay tempoly : “ Hatramin’izao andro anio izao no hitahiako anareo . ” 
 Nankasitraka tanteraka azy ireo indray i Jehovah . 
 Diniho izao ny fitahiana nampanantenain’Andriamanitra . 
 Hoy izy : “ Hisy vokatry ny fiadanana , ny voaloboka hamoa , ary ny tany hahavokatra , ary ny lanitra hampilatsaka ny andony , ary ny sisa amin’ity firenena ity no hampandovaiko izany rehetra izany . ” — Zakaria 8 : 9 - 13 . 
 Nitahy an’ireo Jiosy ireo teo amin’ny lafiny ara - panahy sy ara - nofo i Jehovah . 
 Hitahy antsika koa izy , raha mazoto sy faly manao ilay asa nampanaoviny isika . 
 Anisan’izany fitahiana izany ny fihavanana eo anivontsika , filaminan - tsaina , fanambinana , ary ny fifandraisana tsara aminy . 
 Azo antoka anefa fa tsy hahazo izany fitahiana izany isika , raha tsy ataontsika araka ny anirian’i Jehovah azy ilay asa ao amin’ny tempoly ara - panahy . 
 Ahoana no azontsika andinihan - tena ? 
 Izao no fotoana tokony ‘ hiheverantsika ny lalantsika . ’ 
 Tsara raha maka fotoana isika , mba handinihana hoe inona marina no ataontsika loha laharana eo amin’ny fiainana . 
 Miankina amin’ny fanamasinantsika ny anaran’i Jehovah , sy ny fanohizantsika ilay asa ao amin’ny tempoly ara - panahy , no hitahiany antsika ankehitriny . 
 Tsara àry raha manontany tena ianao hoe : ‘ Niova ve ny zavatra ataoko loha laharana eo amin’ny fiainako ? 
 Manao ahoana ny zotom - poko ho an’i Jehovah sy ny fahamarinany ary ny asany , raha mitaha amin’ny zotom - poko tamin’izaho vao vita batisa ? 
 Mihena ve ny fotoana atokako ho an’i Jehovah sy ny Fanjakany , noho ny faniriako hanana fiainana mampiadana ? 
 Tsy sahy midera ny anaran’i Jehovah ve aho , satria matahotra momba izay mety ho fiheveran’ny olona ahy ? ’ — Apokalypsy 2 : 2 - 4 . 
 Nanao ahoana ny fiainan’ireo Jiosy , araka ny asongadin’ny Hagay 1 : 6 , 9 ? 
 Tsy irintsika ny hoe tsy hahazo fitahiana tondraka avy amin’i Jehovah satria nanao tsirambina ny fiderana ny anarany . 
 Tadidio fa tena nazoto nanorina ny tempoly ny Jiosy tamin’ny voalohany , nefa avy eo ‘ samy nihazakazaka nanao ny tranony avy ’ , araka ny Hagay 1 : 9 . 
 Nanjary variana tamin’ny fiainany sy ny zavatra nilainy andavanandro izy ireo . 
 Vokatr’izany dia ‘ kely no notaomina ’ , izany hoe tsy ampy ny sakafo sy zava - pisotro ary akanjo mafana . 
 Tsy nitahy azy ireo intsony i Jehovah . 
 Inona no ianarantsika avy amin’izany ? 
 13 , 14 . 
 Ahoana no hampiharantsika ny lesona raketin’ny Hagay 1 : 6 , 9 , ary nahoana izany no zava - dehibe ? 
 Raha te hotahin’i Jehovah foana isika , dia tsy maintsy mitandrina mba tsy ho variana mitady izay hahasoa ny tenantsika , ka ho lasa ambanin - javatra ny fanompoana azy . 
 Mety hahavarimbariana antsika , ohatra , ny fikatsahana harena , ny fomba hahazoam - bola be haingana , ny fanaovana fianarana ambony mba ho tafita eto amin’ity tontolo ity , na ny fitadiavana izay hahafa - po antsika fotsiny . 
 Marina fa tsy ota ireo zavatra ireo , kanefa tena “ asa maty ” , izay tsy manampy antsika hahazo ny fiainana mandrakizay . 
 Nahoana ? 
 Asa very maina , na tsy misy vokany ireo , satria tsy mifandray amin’ny fanompoana an’Andriamanitra . 
 Ho faty ny finoan’ny olona mikiry manao asa maty . 
 Niharan’izany ny Kristianina voahosotra sasany tamin’ny andron’ny apostoly . 
 Niharan’izany koa ny Kristianina sasany amin’izao andro izao . 
 Angamba ianao mahafantatra olona sasany niala tsikelikely tamin’ny asa kristianina sy ny fiangonana , ka tsy te hiverina hanompo an’i Jehovah intsony ankehitriny . 
 Manantena isika fa mbola hiverina amin’i Jehovah ireny olona ireny . 
 Izao anefa no tokony hotadidina : Tsy hahazo ny fankasitrahan’i Jehovah sy ny fitahiany ny olona iray , raha manohy manao “ asa maty . ” 
 Tena hampalahelo tokoa izany . 
 Tsy hahita fifaliana sy fiadanana , izay vokatry ny fanahin’Andriamanitra , intsony izy . 
 Ary eritrereto koa ny fatiantoka , rehefa tsy mifandray am - po intsony amin’ireo rahalahy kristianina izy ! — Galatianina 1 : 6 ; 5 : 7 , 13 , 22 - 24 . 
 Nahoana no tsy tokony hohamaivanina ny fomba hanaovantsika ny fanompoantsika , rehefa jerena ny Hagay 2 : 14 ? 
 Tsy azo hamaivanina izany , rehefa jerena ny voalazan’ny Hagay 2 : 14 . 
 Hitantsika ao ny fiheveran’i Jehovah an’ireo Jiosy nanao tsirambina ny tempoly , fa variana nanisy valin - drihana na nandravaka ny tranon’izy ireo , na ara - bakiteny izany na tsia . 
 Izao no voalaza ao : “ Tahaka izany eo anatrehako ireto olona ireto , ary tahaka izany ity firenena ity , hoy Jehovah ; ary tahaka izany koa ny asan’ny tànany rehetra ; fa izay ateriny ao dia maloto . ” 
 Tsy nisy neken’i Jehovah ny fanatitra nataon’ny Jiosy teo amin’ilay alitara vonjimaika tao Jerosalema , raha mbola nanao tsirambina ny fivavahana marina izy ireo . 
 Tsy nanompo an’i Jehovah tamin’ny fony manontolo mantsy izy ireo , fa nanao fanatitra anarany fotsiny . — Ezra 3 : 3 . 
 Azo antoka ny fanampian’Andriamanitra 
 Inona no azon’ireo Jiosy antoka , noho ireo fahitana azon’i Zakaria ? 
 Nahazo fahitana valo i Zakaria mba hanomezana toky ny Jiosy nankatò izay nanorina indray ny tempoly , fa hanampy azy ireo Andriamanitra . 
 Nanome toky ilay fahitana voalohany fa ho vita ny tempoly ary hahazo fanambinana i Jerosalema sy Joda , raha mankatò sy manohy ny asa ny Jiosy . 
 Nampanantenaina tao amin’ilay fahitana faharoa , fa haringana daholo ireo fitondram - panjakana manohitra ny fivavahana marina . 
 Ireto avy ny fanomezan - toky tao amin’ireo fahitana hafa : Hiaro ny mpanorina ny tempoly Andriamanitra , hirohotra ho ao amin’ny trano fivavahana amin’i Jehovah ny olona avy amin’ny firenena maro rehefa vita izy io , hanjaka ny tena fiadanana sy filaminana , ho foana ny vato misakana lehibe saika hampitsahatra ilay asa nampanaovin’Andriamanitra , ho foana ny faharatsiana , ary hanara - maso ny asa ny anjely sady hiaro ny vahoaka . 
 Nanome antoka Andriamanitra fa hanampy ny vahoakany . 
 Tsy mahagaga àry raha nanitsy ny fomba fiainany ireo olona nankatò , ary nifantoka tamin’ny asa fanorenana , satria izany no antony nanafahan’Andriamanitra azy tamin’ny fahababoana . 
 Koa satria azo antoka ny soa horaisintsika , inona no fanontaniana tokony hapetratsika amin’ny tenantsika ? 
 Azontsika antoka koa fa tsy maintsy handresy ny fivavahana marina , ka tokony hazoto amin’ny fanompoana isika , sady hihevitra ny trano fivavahana amin’i Jehovah ho zava - dehibe . 
 Manontania tena hoe : ‘ Raha mino aho fa izao no fotoana tokony hitoriana ny vaovao tsaran’ilay Fanjakana sy hanaovana mpianatra , moa ve mifanaraka amin’izany ny tanjoko sy ny fomba fiainako ? 
 Moa ve aho manokana fotoana ampy tsara mba hianarana ny Teny faminanian’Andriamanitra ? 
 Mihevitra ireo faminaniana ho zava - dehibe ve aho , ary miresaka azy ireny amin’ny mpiara - manompo sy ny olon - kafa ? ’ 
 Inona no hitranga amin’ny hoavy , araka ny Zakaria toko faha - 14 ? 
 Miresaka momba ny fandringanana an’i Babylona Lehibe sy ny ady Hara - magedona koa i Zakaria . 
 Hoy izy : ‘ Hisy andro iray , izay fantatr’i Jehovah , tsy andro na alina ; nefa , raha hariva ny andro , dia hisy mazava . ’ 
 Andron’i Jehovah io andro io . 
 Tena hanjombona sy hangatsiaka tokoa izy io , ho an’ireo fahavalony eto an - tany ! 
 Hahazo ny fahazavana sy ny fankasitrahan’i Jehovah foana anefa ireo mpivavaka mahatoky . 
 Milaza koa i Zakaria fa hanambara ny fahamasinan’i Jehovah avokoa ny zava - drehetra ao amin’ny tontolo vaovao . 
 Ny fivavahana marina ao amin’ny tempoly ara - panahin’Andriamanitra ihany sisa no ho tavela eto an - tany . 
 Fanomezan - toky re izany ! 
 Hanatri - maso ny fahatanterahan’ireo faminaniana ireo isika , ary hahita ny fanamarinana ny zon’i Jehovah hitondra . 
 Tsy hisy toa azy tokoa io andron’i Jehovah io ! 
 Fitahiana tsy hanam - pahataperana 
 19 , 20 . 
 Nahoana ny Zakaria 14 : 8 , 9 no mampahery ? 
 Aorian’izany fisehoan - javatra mahatalanjona izany , dia hatsipy ao amin’ny lavaka mangitsokitsoka i Satana sy ireo demoniany , ary tsy ho afaka hanao na inona na inona . 
 Ho tondraka ny fitahiana mandritra ny Fanjakana Arivo Taonan’i Kristy . 
 Hoy ny Zakaria 14 : 8 , 9 : “ Amin’izany andro izany dia hisy rano velona hivoaka avy any Jerosalema , ka ny antsasany hankany amin’ny ranomasina atsinanana , ary ny antsasany hankany amin’ny ranomasina andrefana , na amin’ny fahavaratra na amin’ny ririnina dia samy hisian’izany . 
 Ary Jehovah ho Mpanjakan’ny tany rehetra ; amin’izany andro izany dia iray no Jehovah , sady iray no anarany . ” 
 Ny “ rano velona ” na “ reniranon’ny ranon’aina ” dia mifanitsy amin’ny fanampiana isan - karazany homen’i Jehovah , mba hahafahan’ny olona hiaina mandrakizay . 
 Hiboiboika tsy misy farany avy ao amin’ny foiben’ny Fanjakan’ny Mesia io rano io . 
 Ho afaka amin’ny fanamelohana ho faty , vokatry ny fahotan’i Adama , ny vahoaka be mpivavaka amin’i Jehovah , izay ho tafavoaka velona amin’ny Hara - magedona . 
 Handray soa na dia ireo nindaosin’ny fahafatesana aza , satria hatsangana izy ireo . 
 Hisy fiovana àry manomboka eo , satria i Jehovah no hitondra ny tany . 
 Hiaiky ny olona rehetra eran - tany fa i Jehovah no Mpanjakan’izao Rehetra Izao , ary izy irery ihany no mendrika hivavahana . 
 Tokony ho tapa - kevitra hanao inona isika ? 
 Tena manana antony tsara hanohizana ny asa nasain’i Jehovah natao ao amin’ny tokotanin’ny tempoliny ara - panahy isika , rehefa jerena izay nambaran’i Hagay sy Zakaria , sy izay rehetra efa tanteraka tamin’izany . 
 Ho tonga lafatra ny fivavahana marina amin’ny hoavy . 
 Mandra - pahatongan’izany , dia enga anie isika rehetra hiezaka mafy hanao ny asan’ilay Fanjakana ho loha laharana foana eo amin’ny fiainantsika . 
 Mampirisika antsika ny Zakaria 8 : 9 hoe : “ Aoka hatanjaka ny tànanareo izay mandre izany teny izany amin’izao andro izao avy amin’ny vavan’ny mpaminany . ” 
 Tadidinao Ve ? 
 • Zava - nitranga inona tamin’ny andron’i Hagay sy Zakaria no mampiseho fa ilaintsika ankehitriny ny boky nosoratan’izy ireo ? 
 • Inona no tokony hataontsika loha laharana eo amin’ny fiainana , araka ny resahin’ny bokin’i Hagay sy Zakaria ? 
 • Nahoana ny fandinihana ny Hagay sy Zakaria no manampy antsika hibanjina ny hoavy amin - toky ? 
 [ Sary , pejy 26 ] 
 Nampirisihin’i Hagay sy Zakaria ny Jiosy , mba hiasa tamin’ny fony manontolo ka handray fitahiana 
 [ Sary , pejy 27 ] 
 ‘ Mihazakazaka manao ny tranonao ’ ve ianao ? 
 [ Sary , pejy 28 ] 
 Nampanantena i Jehovah fa handrotsaka fitahiana , ary nanao izany tokoa izy 
 Mpiandry “ Modely ho An’ny Andian’ondry ” 
 ‘ Andraso an - tsitrapo sy amim - paharisihana ny andian’ondrin’Andriamanitra eo ambany fiandraiketanareo , mba ho modely ho an’ny andian’ondry ianareo . ’ — 1 PETERA 5 : 2 , 3 . 
 1 , 2 . a ) Inona no andraikitra nankinin’i Jesosy tamin’ny apostoly Petera , ary nahoana no tsy diso izy raha natoky azy ? 
 b ) Ahoana no fihetseham - pon’i Jehovah amin’ireo mpiandry voatendriny ? 
 NIHINANA ny sakafo maraina nokarakarain’i Jesosy teo amoron’ny Ranomasin’i Galilia i Petera sy ny mpianatra enina hafa , taloha kelin’ny Pentekosta taona 33 . 
 Tsy vao voalohany tamin’io no nahitan’i Petera an’i Jesosy tafatsangana tamin’ny maty , ary tsy isalasalana fa tena faly izy rehefa nahafantatra hoe velona i Jesosy . 
 Mety ho nitebiteby koa anefa izy . 
 Nanda ampahibemaso ho tsy nahalala an’i Jesosy mantsy izy , andro vitsivitsy monja talohan’izay . 
 Nibedy an’i Petera , izay efa nibebaka , ve i Jesosy noho izy io nalemy finoana ? 
 Tsia . 
 Nanankinany andraikitra kosa i Petera , dia ny hamahana sy hiandry ‘ ny ondrikeliny . ’ 
 Porofoin’ny tantaran’ny Kristianina voalohany voarakitra ao amin’ny Baiboly , fa tsy diso i Jesosy raha natoky an’i Petera . 
 Niandry na nikarakara ny fiangonana kristianina foana tokoa i Petera , niaraka tamin’ny apostoly hafa sy ny anti - panahy tao Jerosalema , nandritra ny fanenjehana mahery vaika sy rehefa nitombo haingana be ny isan’ny Kristianina . — Asan’ny Apostoly 1 : 15 - 26 ; 2 : 14 ; 15 : 6 - 9 . 
 Amin’ny alalan’i Jesosy Kristy , dia manendry lehilahy mahafeno fepetra koa i Jehovah ankehitriny , mba ho mpiandry eo anivon’ny fiangonana . 
 Mitari - dalana ny ondrin’i Jehovah izy ireo , amin’izao fotoan - tsarotra indrindra amin’ny tantaran’ny olombelona izao . 
 Diso ve i Jehovah raha matoky an’ireo lehilahy ireo ? 
 Tsy diso mihitsy izy , rehefa jerena ny fihavanana sy ny firahalahiana misy eo amin’ny Kristianina eran - tany . 
 Marina aloha fa olombelona tsy lavorary toa an’i Petera ireo mpiandry ireo . 
 Na izany aza anefa , dia matoky azy ireo i Jehovah , matoa asainy mikarakara ireo ondry “ novidiny tamin’ny ran’ny Zanany ” izy ireo . 
 Tena tia an’ireo lehilahy ireo i Jehovah , ary aminy dia “ mendrika hahazo fanajana roa heny ” izy ireo . — 1 Timoty 5 : 17 . 
 Inona no manampy ny mpiandry hiantsoroka ny andraikiny an - tsitrapo sy amim - paharisihana hatrany ? 
 Inona no manampy ny mpiandry mba hiantsoroka ny andraikiny an - tsitrapo sy amim - paharisihana hatrany , ka ho modely ho an’ny andian’ondry ? 
 Miantehitra amin’ny fanahy masin’Andriamanitra izy ireo , toa an’i Petera sy ireo mpiandry tamin’ny taonjato voalohany . 
 Manome azy ireo hery hanatontosany ny andraikiny io fanahy io . 
 Ny fanahy masina koa no mahatonga azy ireo haneho ny vokatry ny fanahy , dia ny “ fitiavana , fifaliana , fiadanana , fahari - po , hatsaram - panahy , fanaovan - tsoa , finoana , fahalemem - panahy , fifehezan - tena . ” 
 Afaka ny ho modely amin’ny fanehoana ireo toetra ireo ny mpiandry , rehefa mikarakara ny andian’ondrin’Andriamanitra eo ambany fiandraiketany . 
 Andeha isika hijery lafin - javatra sasany azon’izy ireo anaovana izany . 
 Tiavo ny fiangonana sy ny ondry tsirairay 
 4 , 5 . a ) Ahoana no anehoan’i Jehovah sy Jesosy fitiavana ny andian’ondry ? 
 b ) Ahoana avy no anehoan’ny mpiandry fa tia ny andian’ondry izy ? 
 Ny fitiavana no toetra lehibe indrindra vokarin’ny fanahin’Andriamanitra . 
 Hita fa tia ny andian’ondriny i Jehovah , satria omeny sakafo ara - panahy tondraka izy ireo . 
 Tsy hoe mamahana ny andian’ondry fotsiny anefa izy , fa tia sy miahy ny ondry tsirairay koa . 
 Tia ny andian’ondry koa i Jesosy . 
 Nanome ny ainy ho azy ireo izy , ary mahafantatra ny ondry tsirairay , “ amin’ny anarany avy ” mihitsy aza . — Jaona 10 : 3 , 14 - 16 . 
 Manahaka an’i Jehovah sy Jesosy ny mpiandry kristianina . 
 Maneho fitiavana ny andian’ondrin’Andriamanitra izy ireo , ka ‘ miezaka mafy amin’ny fampianarana ’ ny fiangonana . 
 Mamahana sy miaro ny andian’ondry izy ireo amin’ny alalan’ny lahateny mifototra amin’ny Baiboly , ary hitan’ny rehetra ny ezaka mafy ataony amin’io lafiny io . 
 Misy koa anefa asa mety tsy ho voamariky ny rehetra , nefa mahatonga ny fivorian’ny fiangonana sy ny fandaharana hafa hizotra “ amim - pahamendrehana sy amim - pilaminana . ” 
 Anisan’izany asa izany ny fikarakarana ny antontan - taratasin’ny fiangonana sy ny taratasy hafa , ny fanaovana fandaharana , ary ny asa madinidinika maro . 
 Tsy hitan’ny besinimaro ny ankamaroan’ireny asa ireny , ka mety ho vitsy ny haneho fankasitrahana . 
 Fanompoana atao amim - pitiavana tanteraka izy ireny . — Galatianina 5 : 13 . 
 6 , 7 . a ) Inona no azon’ny mpiandry atao , mba hahafantarany bebe kokoa ny ondry ? 
 b ) Nahoana indraindray no tsara ny miresaka ny fihetseham - pontsika amin’ny anti - panahy ? 
 Miezaka mafy maneho fiheverana manokana ny ondry tsirairay eo anivon’ny fiangonana ny mpiandry be fitiavana . 
 Hahafantatra bebe kokoa ny ondry tsirairay ny mpiandry , raha miara - mitory aminy . 
 Matetika i Jesosy no niara - nitory tamin’ny mpianany , ary nanararaotra ireny fotoana ireny mba hampaherezana azy ireo . 
 Hoy ny anti - panahy za - draharaha iray : “ Hitako fa ny fiarahana manompo amin’ny rahalahy iray na ny anabavy iray , no anisan’ny fomba tsara indrindra ahafantarana azy sy ampaherezana azy . ” 
 Raha efa elaela ianao no tsy niara - nanompo tamin’ny anti - panahy , nahoana raha manao fotoana mba hiarahana amin’ny iray amin’izy ireo ato ho ato ? 
 Niara - paly sy niara - ory tamin’ny mpianany i Jesosy , satria tia azy ireo . 
 Rehefa niverina tamim - pifaliana avy any am - pitoriana , ohatra , ny mpianany 70 , indray mandeha , dia “ faly aoka izany ” i Jesosy . 
 Rehefa maty kosa anefa i Lazarosy , ka hitan’i Jesosy ny vokatr’izany teo amin’i Maria sy ny fianakaviany ary ny namany , dia ‘ nirotsaka ny ranomasony . ’ 
 Miombom - pihetseham - po amin’ny ondry koa ankehitriny ny mpiandry . 
 Noho ny fitiavana , dia ‘ miara - mifaly amin’izay mifaly ’ izy , ary ‘ miara - mitomany amin’izay mitomany . ’ 
 Aza misalasala àry miresaka ny fihetseham - ponao amin’ny anti - panahy , na fifaliana no tsapanao na alahelo . 
 Hampahery azy ireo ny mandre ny zavatra mahafaly anao . 
 Ho afaka hampahery sy hampionona anao kosa izy ireo , raha fantany ny fitsapana atrehinao . — 1 Tesalonianina 1 : 6 ; 3 : 1 - 3 . 
 8 , 9 . a ) Ahoana no nataon’ny anti - panahy iray , mba hahatsapan’ny vadiny hoe tia azy izy ? 
 b ) Nahoana no tena zava - dehibe ny hitiavan’ny anti - panahy ny vady aman - janany ? 
 Hita indrindra amin’ny fomba itondran’ny anti - panahy ny vady aman - janany , ny fitiavany ny andian’ondry . 
 Raha manambady izy , dia modely hotahafin’ny lehilahy manambady ny fitiavany sy ny fanomezany voninahitra ny vadiny . 
 Diniho ny tenin’i Linda , vehivavy kristianina iray efa maty vady . 
 Anti - panahy nandritra ny 20 taona mahery io vadiny io , talohan’ny nahafatesany . 
 Hoy i Linda : “ Be atao foana ny vadiko teo amin’ny fikarakarana ny fiangonana . 
 Nataony anefa izay ahatsapako fa mpiara - miasa izahay . 
 Matetika izy no naneho fankasitrahana ahy noho ny fanampiako azy , ary niaraka tamiko izy raha vao nanam - potoana . 
 Tsapako avy tamin’izany fa tiany aho , ary tsy tezitra aho noho ny fotoana laniny nikarakarana ny fiangonana . ” 
 Modely ho an’ny ray aman - dreny koa ny anti - panahy , rehefa mananatra amim - pitiavana ny zanany sy midera azy tsy tapaka . 
 Ny fitiavan’ny anti - panahy ny ankohonany , raha ny marina , no manaporofo fa mbola mendrika ny hitana ny andraikitra nanendren’ny fanahy masina azy izy . — 1 Timoty 3 : 4 , 5 . 
 Mifampiresaha tsara mba hisian’ny fifaliana sy fiadanana 
 a ) Inona no mety hanaisotra ny fifaliana sy fiadanana eo anivon’ny fiangonana ? 
 b ) Inona no resaka saika nampisy korontana teo anivon’ny fiangonana tamin’ny taonjato voalohany , ary ahoana no namahana ilay olana ? 
 Afaka mampisy fifaliana sy fiadanana ao am - pon’ny Kristianina tsirairay , sy eo anivon’ireo anti - panahy , ary ny fiangonana manontolo , ny fanahy masina . 
 Tsy hisy anefa izany fifaliana sy fiadanana izany , raha tsy misy fifampiresahana tsara . 
 Hoy i Solomona , mpanjaka fahiny : “ Ho foana ny fikasana , raha tsy misy mpisaina ; fa raha maro ny mpanolo - tsaina , dia tanteraka izany . ” 
 Mampisy fifaliana sy fiadanana ny fifampiresahana tsara sy amim - panajana . 
 Saika niteraka korontana teo anivon’ny fiangonana tamin’ny taonjato voalohany , ohatra , ny resaka famorana , ka nangataka ny fitarihan’ny fanahy masina ny filan - kevi - pitantanana tao Jerosalema . 
 Samy naneho ny heviny momba ilay raharaha koa ireo anti - panahy ireo . 
 Nisy fanapahan - kevitra noraisina taorian’ny adihevitra nafana . 
 Nampandrenesin’izy ireo ny fiangonana izany fanapahan - kevitra niombonany izany , ary “ faly noho ilay fampaherezana ” ireo rahalahy . 
 Nampisy fifaliana sy fiadanana izany . 
 Inona no azon’ny anti - panahy atao , mba hisian’ny fifaliana sy fiadanana eo anivon’ny fiangonana ? 
 Manao izay hisian’ny fifaliana sy fiadanana eo anivon’ny fiangonana koa ankehitriny ny anti - panahy , ka miezaka mifampiresaka tsara . 
 Mivory izy ireo rehefa misy olana mitady hampikorontana ny fiangonana , ary samy maneho ny heviny momba ilay raharaha . 
 Mihaino amim - panajana ny anti - panahy hafa rehefa miteny ny namany . 
 Mivavaka izy ireo mba hahazo ny fanahy masina , ary avy eo mandray fanapahan - kevitra miorina amin’ny toro lalana ao amin’ny Baiboly sy ny boky navoakan’ny “ mpanompo mahatoky sy malina . ” 
 Ahoana no tokony hataon’ny anti - panahy tsirairay , rehefa misy fanapahan - kevitra miorina amin’ny Baiboly noraisin’ny anti - panahy rehetra ? 
 Tokony hanaiky hotarihin’ny fanahy masina izy ka hanohana ilay fanapahan - kevitra , na dia tsy nekena aza ny hevitra narosony . 
 Mampisy fifaliana sy fiadanana izany fanetren - tena izany , ary modely ho an’ny ondry , ahitany ny fomba iarahana mandeha amin’Andriamanitra . 
 Moa ve ianao manaiky amim - panetren - tena ny fanapahan - kevitra miorina amin’ny Baiboly , raisin’ny mpiandry eo anivon’ny fiangonana ? 
 Aoka ianao hahari - po sy ho tsara fanahy 
 Nahoana no nila nahari - po sy tsara fanahy tamin’ny apostoly i Jesosy ? 
 Nahari - po sy tsara fanahy tamin’ny apostoly i Jesosy , na dia namerimberina fahadisoana aza izy ireo . 
 Imbetsaka , ohatra , i Jesosy no niezaka nandentika tao an - tsain’izy ireo fa ilaina ny manetry tena . 
 Mbola nomeny lesona momba ny fanetren - tena ny apostoly , ka nanasa ny tongotr’izy ireo izy , tamin’ny alina farany niainany teto an - tany . 
 Taorian’izay avy hatrany anefa , dia “ nifanditra mafy . . . izy ireo momba ny hoe iza no noheverina ho lehibe indrindra teo aminy . ” 
 Nibedy ny apostoly ve i Jesosy ? 
 Tsia . 
 Tsara fanahy izy , ka nampisaintsaina azy ireo hoe : “ Iza moa no lehibe kokoa : ilay mandry mitehina ila hisakafo sa ilay manompo ? 
 Tsy ilay mandry mitehina ila ve ? 
 Fa izaho dia mpanompo teo aminareo . ” 
 Tamin’ny farany , dia nanohina ny fon’ny apostoly ny fahari - pon’i Jesosy sy ny hatsaram - panahiny ary ny modely nomeny . 
 13 , 14 . 
 Rahoviana indrindra ny anti - panahy no tsy maintsy tsara fanahy ? 
 Mety hila hamerimberina hanoro hevitra olona noho ny fahadisoana iray koa ny anti - panahy . 
 Mety hanjary ho sosotra amin’ilay olona izy vokatr’izany . 
 Rehefa ‘ mananatra ny tsy laitra fehezina ’ anefa izy , dia tokony hotadidiny fa manao fahadisoana koa ny tenany . 
 Hahatonga azy hahari - po sy ho tsara fanahy amin’ny rahalahiny izany . 
 Manahaka an’i Jesosy sy Jehovah izy raha manao izany . 
 Maneho ireo toetra ireo amin’ny Kristianina rehetra mantsy i Jehovah sy Jesosy , ka anisan’izany ny anti - panahy . — 1 Tesalonianina 5 : 14 ; Jakoba 2 : 13 . 
 Mila mananatra mafy ny olona nanao fahotana lehibe ny anti - panahy indraindray . 
 Raha tsy mibebaka izy io , dia tsy maintsy esorin’izy ireo tsy ho anisan’ny fiangonana . 
 Na izany aza anefa dia tokony ho hita amin’ny fomba itondran’ny anti - panahy an’ilay olona , fa ilay ota no halany fa tsy ilay nanota . 
 Mety ho mora kokoa , atỳ aoriana , ny hiverenan’ilay ondry nania ao amin’ny vala , raha maneho hatsaram - panahy ireo mpiandry . — Lioka 15 : 11 - 24 . 
 Mandrisika hanao soa ny finoana 
 Ahoana no azon’ny anti - panahy anaovan - tsoa toy ny ataon’i Jehovah , ary inona no mandrisika azy ireo hanao izany ? 
 “ Manisy soa izao tontolo izao Jehovah ” , na dia amin’ny olona tsy mankasitraka ny ataony aza . 
 Tena manaporofo izany ny fanirahany ny vahoakany hitory ny “ vaovao tsaran’ilay fanjakana . ” 
 Manao soa toa an’Andriamanitra ny anti - panahy , ka loha laharana amin’io asa fitoriana io . 
 Inona no mahatonga azy ireo tsy ho sasatra amin’izany ? 
 Matanjaka ny finoany an’i Jehovah sy ny fampanantenany . — Romanina 10 : 10 , 13 , 14 . 
 Ahoana no azon’ny mpiandry “ anaovan - tsoa ” amin’ny ondry ? 
 Manao ‘ soa amin’ny rehetra ’ ny anti - panahy rehefa mitory . 
 Andraikiny koa anefa ny manao soa , ‘ indrindra fa amin’ny mpiray finoana aminy . ’ 
 Fomba iray anaovany izany ny fitsidihan’ny mpiandry , ka ny hampahery ny ondry no tanjony . 
 Hoy ny anti - panahy iray : “ Mahafinaritra ahy ny manao fitsidihan’ny mpiandry . 
 Fotoana ahafahako midera ny rahalahy sy ny anabavy noho ny ezaka ataony izy ireny , sady hararaotiko mba hanampiana azy ireo hahatsapa fa sarobidy ny asa mafy ataony . ” 
 Mety hanome soso - kevitra hanatsaran’ny olona iray ny fanompoany an’i Jehovah koa ny anti - panahy indraindray . 
 Manahaka ny apostoly Paoly ny anti - panahy hendry , rehefa manao toy izany . 
 Diniho ny fomba nandrisihany an’ireo rahalahy tany Tesalonika . 
 Hoy izy : “ Matoky ao amin’ny Tompo izahay ny aminareo , fa efa manao izay andidianay ianareo , sady mbola hanao izany ihany . ” 
 Nilaza ny fatokisany an’ireo rahalahy i Paoly . 
 Mandrisika ny ondry ho amin’ny tsara ny fanaovana toy izany , ary manjary mora kokoa aminy ny ‘ mankatò an’ireo mitarika . ’ 
 Rehefa mahazo fampaherezana ianao noho ny fitsidihan’ny mpiandry , nahoana raha lazaina ny fankasitrahanao ? 
 Mitaky fifehezan - tena ny fahalemem - panahy 
 Inona no lesona nianaran’i Petera tamin’i Jesosy ? 
 Nalemy fanahy i Jesosy , na dia nisy nanao izay hampahatezitra azy aza . 
 Nalemy fanahy sy nifehy tena be mihitsy izy , ohatra , rehefa nisy namadika sy nisambotra azy . 
 Avy hatrany i Petera tamin’izay dia nanatsoaka ny sabany sy namaly faty . 
 Nampahatsiahy azy anefa i Jesosy hoe : “ Heverinao [ angaha ] fa tsy azoko atao ny miangavy ny Raiko , ka izao ankehitriny izao ihany aho dia handefasany tafik’anjely misy andiany maherin’ny roa ambin’ny folo ? ” 
 Niraikitra tao an - tsain’i Petera io lesona io , ka nampahatsiahy ny Kristianina izy , tatỳ aoriana , hoe : “ Kristy aza nijaly ho anareo , ka nanome modely ho anareo mba hanarahanareo tsara ny diany . . . . 
 Rehefa notevatevaina izy , dia tsy mba nanevateva . 
 Rehefa nijaly izy , dia tsy mba nandrahona . ” — 1 Petera 2 : 21 - 23 . 
 18 , 19 . a ) Rahoviana indrindra ny anti - panahy no tsy maintsy malemy fanahy sy mifehy tena ? 
 b ) Inona avy no fanontaniana hodinihintsika amin’ny manaraka ? 
 Mahita vokatra tsara ny anti - panahy , raha malemy fanahy foana , na dia misy manao ny tsy rariny aminy aza . 
 Mety hiezaka hanampy olona iray eo anivon’ny fiangonana izy , ohatra , nefa mety tsy hankasitraka izany izy io . 
 Mety hanao “ teny tsy tsaroana [ izay ] toy ny fanindron’ny sabatra ” angamba ilay olona omeny torohevitra , raha malemy finoana na marary ara - panahy . 
 Manahaka an’i Jesosy anefa ny anti - panahy , ka tsy mamaly faty na manao teny mandratra . 
 Mifehy tena kosa izy sady miezaka foana hiara - miory amin’ilay olona . 
 Mety hitondra soa ho an’ilay mila fanampiana izany . 
 Manahaka ny anti - panahy ve ianao , ka malemy fanahy sy mifehy tena rehefa omena torohevitra ? 
 Mpiandry an’arivony ankehitriny no mikarakara an - tsitrapo ny andian’ondrin’i Jehovah eran - tany . 
 Tsy isalasalana fa tena mankasitraka ny asa mafy ataon’ireny mpiandry ireny i Jehovah sy Jesosy . 
 Tena tian’izy ireo koa ireo mpanampy amin’ny fanompoana an’arivony , izay manampy ny anti - panahy amin’ny ‘ fikarakarana ny olona masina . ’ 
 Nahoana anefa no misalasala hanao izany “ asa tsara ” izany ny rahalahy vita batisa sasany ? 
 Ary ahoana no ampiofanan’i Jehovah an’ireo tendreny ho mpiandry ? 
 Hodinihintsika ao amin’ny lahatsoratra manaraka ireo fanontaniana ireo . 
 Tadidinao Ve ? 
 • Milazà fomba sasany anehoan’ny anti - panahy fa tia ny andian’ondry izy . 
 • Inona no azon’ny rehetra atao , mba hisian’ny fifaliana sy fiadanana eo anivon’ny fiangonana ? 
 • Nahoana no mila mahari - po sy tsara fanahy ny anti - panahy , rehefa manome torohevitra ? 
 • Ahoana no anehoan’ny anti - panahy finoana sy anaovany soa ? 
 [ Sary , pejy 18 ] 
 Ny fitiavana no manosika ny anti - panahy hikarakara ny fiangonana 
 [ Sary , pejy 18 ] 
 Miara - miala voly amin’ny fianakaviany koa izy ireo . . . 
 . . sady miara - manompo aminy 
 [ Sary , pejy 20 ] 
 Mampisy fifaliana sy fiadanana eo anivon’ny fiangonana ny anti - panahy , rehefa mifampiresaka tsara 
 Mampiofana ny Mpiandry Ondriny i Jehovah 
 “ Jehovah no manome fahendrena ; avy amin’ny vavany no ihavian’ny fahalalana sy ny fahazavan - tsaina . ” — OHABOLANA 2 : 6 . 
 1 , 2 . 
 Nahoana ny rahalahy vita batisa no miezaka mandray andraikitra bebe kokoa eo anivon’ny fiangonana ? 
 “ FALY be aho tamin’izaho voatendry ho anti - panahy ” , hoy i Nick izay nitana io andraikitra io hatramin’ny fito taona izao . 
 Hoy koa izy : “ Hitako fa fomba iray hanompoako bebe kokoa an’i Jehovah ilay izy . 
 Naniry haneho ny fankasitrahako azy aho , noho ny zava - drehetra nataony ho ahy . 
 Naniry hanao araka izay fara heriko koa aho , mba hanampiana ireo rahalahy sy anabavy , toy ny efa nanampian’ny anti - panahy ahy . ” 
 Somary nanahy ihany anefa i Nick tamin’izay , na dia faly aza . 
 Hoy izy : “ Mbola tsy ampy 30 taona akory aho tamin’izaho voatendry . 
 Natahotra aho sao tsy hanana ny fahaizana ilaina , izany hoe tsy ho ampy fahazavan - tsaina sy fahendrena , ka tsy hahay hikarakara ny fiangonana . ” 
 Manana antony maro hifaliana ireo rahalahy tendren’i Jehovah hikarakara ny andian’ondriny . 
 Nilaza antony iray ny apostoly Paoly , rehefa namerina ireto tenin’i Jesosy ireto tamin’ny anti - panahin’i Efesosy : “ Mahasambatra kokoa ny manome noho ny mandray . ” 
 Afaka manome bebe kokoa ho an’i Jehovah sy ny fiangonana ny rahalahy iray , rehefa mpanampy amin’ny fanompoana na anti - panahy . 
 Miara - miasa amin’ny anti - panahy , ohatra , ny mpanampy amin’ny fanompoana . 
 Manao asa maro tena ilaina koa izy ireo , na dia maka fotoana be aza ilay izy . 
 Ny fitiavan’izy ireo an’Andriamanitra sy ny olona no mahatonga azy hanao ireny asa tena mahasoa ireny . — Marka 12 : 30 , 31 . 
 Nahoana no misalasala ny ho tonga mpiandraikitra ny rahalahy sasany ? 
 Misalasala ny ho tonga mpanampy amin’ny fanompoana na anti - panahy anefa ny rahalahy sasany , satria mihevi - tena ho tsy mahay . 
 Mety hanahy toa an’i Nick izy , hoe tsy manana ny fahaizana ilaina mba ho mpiandry mahita vokatra tsara . 
 Raha rahalahy vita batisa ianao , izany koa ve no mampanahy anao ? 
 Ara - dalàna izany . 
 Hampamoahin’i Jehovah mantsy ny mpiandry voatendry , arakaraka izay fomba itondrany ny andian’ondry . 
 Hoy i Jesosy : “ Izay nomena be dia hitakiana be , ary ilay nanankinan’olona zavatra betsaka dia bebe kokoa no hotakina aminy . ” — Lioka 12 : 48 . 
 Ahoana no anampian’i Jehovah ny rahalahy tendreny hikarakara ny ondriny ? 
 Avelan’i Jehovah hiady irery ve ny rahalahy tendreny ho mpanampy amin’ny fanompoana sy anti - panahy ? 
 Tsia . 
 Mifanohitra amin’izany aza , fa ampiany hahatontosa ny andraikiny izy ireo , sady ampiany hahita vokatra tsara . 
 Omen’i Jehovah ny fanahiny masina izy ireo , araka ny hitantsika tao amin’ny lahatsoratra teo aloha . 
 Ny vokatr’io fanahy io no manampy azy ireo hikarakara amim - pitiavana ny ondry . 
 Ankoatra izany , dia omen’i Jehovah fahendrena sy fahalalana ary fahazavan - tsaina izy ireo . 
 Amin’ny fomba ahoana ? 
 Andeha isika hijery fomba telo ampiofanan’i Jehovah ny rahalahy tendreny hikarakara ny ondriny . 
 Ampiofanin’ny mpiandry za - draharaha 
 Ahoana no nahatonga an’i Petera sy Jaona ho mpiandry nahita vokatra tsara ? 
 ‘ Olon - tsotra tsy dia nahita fianarana ’ no niheveran’ny mpitsara ny apostoly Petera sy Jaona , rehefa nijoro teo anoloan’ny Fitsarana Avo izy ireo . 
 Mazava ho azy fa nahay namaky teny sy nanoratra izy ireo , saingy tsy niofana tany amin’ny sekolin’ny mpitondra fivavahana . 
 Na izany aza , dia tena nahay nampianatra i Petera sy Jaona sy ny mpianatr’i Jesosy hafa , ka maro tamin’ny olona nihaino azy ireo no tonga mpino . 
 Ahoana no nahatonga ireo olon - tsotra ireo ho mpampianatra za - draharaha ? 
 Noho izy ireo “ niaraka tamin’i Jesosy . ” 
 Niaiky an’izany ny mpitsara , rehefa avy nihaino an’i Petera sy Jaona . 
 Marina fa nahazo ny fanahy masina izy ireo . 
 Kanefa niharihary fa nampiofana azy ireo i Jesosy tamin’izy tetỳ an - tany , ary niaiky izany na dia ireo mpitsara jamba ara - panahy aza . 
 Tsy vitan’ny hoe nampianarin’i Jesosy hanangona ny ondry ny apostoly , fa nampianariny hikarakara ireo ondry voangona tao am - bala koa . — Matio 11 : 29 ; 20 : 24 - 28 ; 1 Petera 5 : 4 . 
 Ahoana no nampiofanan’i Jesosy sy Paoly ny olon - kafa ? 
 Mbola nampiofana foana an’ireo notendreny ho mpiandry i Jesosy , taorian’ny nananganana azy tamin’ny maty . 
 Izy mihitsy , ohatra , no nifidy an’i Paoly sy nikarakara ny fampiofanana azy . 
 Nankasitraka izany i Paoly , ary nampita izay nianarany tamin’ny anti - panahy hafa . 
 Niezaka mafy izy , ohatra , sady tsy nitsitsy fotoana mihitsy nampiofana an’i Timoty mba ho “ mpiasa tsy mitsanga - menatra ” eo amin’ny fanompoana an’Andriamanitra . 
 Lasa mpinamana be izy ireo , ary hoy i Paoly momba an’i Timoty : “ Tahaka ny anompoan’ny zanaka ny rainy no nanompoany ahy teo amin’ny fampandrosoana ny vaovao tsara . ” 
 Tsy ny hahatonga an’i Timoty na ny olon - kafa ho mpanara - dia azy no tanjon’i Paoly . 
 Nampirisihiny kosa ny mpiray finoana taminy , mba ‘ hanahaka azy tahaka ny anahafany an’i Kristy . ’ — 1 Korintianina 11 : 1 . 
 7 , 8 . a ) Milazà tantara mampiseho fa mahita vokatra tsara ny anti - panahy , rehefa manahaka an’i Jesosy sy Paoly . b ) Rahoviana no tokony hatomboka ny fampiofanana ireo rahalahy ? 
 Manahaka an’i Jesosy sy Paoly ny mpiandry za - draharaha . 
 Mampiofana ny rahalahy vita batisa izy ireo , ary mahita vokatra tsara koa . 
 Diniho ny zavatra niainan’i Chad . 
 Tsy Vavolombelona ny rainy , nefa voatendry ho anti - panahy izy vao haingana . 
 Hoy izy : “ Nisy anti - panahy za - draharaha nanampy ahy handroso ara - panahy foana , nandritra ny taona maro . 
 Tsy Vavolombelona ny raiko , ka ireo rahalahy ireo no tena niahy ahy , ary lasa toy ny raiko ara - panahy . 
 Nampiofana ahy teny amin’ny fanompoana izy ireo , ary nisy anti - panahy iray , tatỳ aoriana , nampiofana ahy hanao ny asa nankinina tamiko teo anivon’ny fiangonana . ” 
 Hitantsika amin’izany fa tsara raha ampiofanina ho tonga mpanampy amin’ny fanompoana na anti - panahy ireo rahalahy , ela be alohan’ny hahafenoany fepetra ho amin’izany . 
 Nahoana ? 
 Satria milaza ny Baiboly fa tsy maintsy ho efa ampy fahalalana tsara sy manaraka fitsipi - pitondran - tena ambony ireo rahalahy , alohan’ny hanendrena azy ho mpanampy amin’ny fanompoana na anti - panahy . 
 Tsy maintsy ‘ zahan - toetra izy mba ho hita raha mendrika . ’ — 1 Timoty 3 : 1 - 10 . 
 Inona no andraikitry ny anti - panahy matotra , ary nahoana ? 
 Ara - drariny raha ampiofanina aloha ny rahalahy vita batisa , vao zahan - toetra . 
 Eritrereto hoe hiatrika fanadinana sarotra ny mpianatra iray , nefa tsy nampianarin’ny mpampianatra na inona na inona . 
 Ho afa - panadinana ve izy ? 
 Azo inoana fa tsia . 
 Mila ampianarina aloha izy . 
 Raha manao tsara ny asany ny mpampianatra , dia tsy hampianatra azy mba ho afa - panadinana fotsiny , fa hanoro azy ny fomba hampiharany ny fahalalana azony koa . 
 Manahaka an’io mpampianatra io ny anti - panahy manao tsara ny asany . 
 Ampianariny haneho ny toetra takina amin’ny mpiandraikitra ireo rahalahy vita batisa , ary omeny fampiofanana manokana momba izany . 
 Tsy ny hahatonga azy ireo ho voatendry fotsiny anefa no anaovany izany , fa mba hahaizan’izy ireo mikarakara tsara ny andian’ondry koa . 
 Mazava ho azy fa mila miezaka mafy koa ny rahalahy vita batisa , mba hahafeno ireo fepetra takina amin’ny mpanampy amin’ny fanompoana na anti - panahy . 
 Mety handroso haingana kokoa anefa ireo rahalahy miezaka handray andraikitra eo anivon’ny fiangonana , raha mazoto mampiofana azy ny mpiandry za - draharaha . 
 10 , 11 . 
 Inona no azon’ny anti - panahy atao , mba hampiofanana ireo rahalahy hiantsoroka andraikitra fanampiny ? 
 Inona no azon’ny anti - panahy za - draharaha atao , mba hampiofanana ireo rahalahy hisahana andraikitra samy hafa eo anivon’ny fiangonana ? 
 Mila miahy manokana an’ireo rahalahy eo anivon’ny fiangonana izy aloha , ka hiara - miasa amin’izy ireo matetika eny amin’ny fanompoana , sy hanampy azy ireo hahay kokoa hanazava ny “ tenin’ny fahamarinana amin’ny fomba marina tsara . ” 
 Tsara raha resahiny amin’ireo rahalahy ny fifaliana azo rehefa manampy ny hafa . 
 Azon’ny anti - panahy matotra atao koa ny mitantara ny fahafaham - po tsapany , noho izy nanana tanjona teo amin’ny fanompoana sy rehefa tratrany izany tanjona izany . 
 Azony atao ny manome soso - kevitra voafaritra tsara sy amin - katsaram - panahy , momba ny lafin - javatra azon’ilay rahalahy ihatsarana mba hahatongavany ho “ modely ho an’ny andian’ondry . ” — 1 Petera 5 : 3 , 5 . 
 Fahendrena ny hanohizana ny fampiofanana ny rahalahy iray , na dia rehefa voatendry ho mpanampy amin’ny fanompoana aza izy . 
 Hoy i Bruce , izay efa anti - panahy nandritra ny 40 taona mahery : “ Rehefa misy rahalahy voatendry ho mpanampy amin’ny fanompoana , dia mahafinaritra ahy ny miara - midinika aminy ireo toromarika navoakan’ny mpanompo mahatoky sy malina . 
 Miara - mamaky ny toro lalana mahakasika ny andraikitra ankinina aminy izahay , ary miara - miasa aminy aho mandra - pahazatra azy amin’ilay andraikiny . ” 
 Azo ampiofanina hanao fitsidihan’ny mpiandry ny mpanampy amin’ny fanompoana , rehefa mitombo ny traikefany . 
 Hoy ihany i Bruce : “ Mitondra mpanampy amin’ny fanompoana aho indraindray , rehefa manao fitsidihan’ny mpiandry . 
 Ampiako izy hifidy andinin - teny , izay hampahery sy handrisika an’ilay olona na fianakaviana tsidihinay . 
 Mila mianatra mampiasa ny Baiboly mba hanohinana ny fon’ny olona ny mpanampy amin’ny fanompoana , raha te ho tonga mpiandry mahita vokatra tsara . ” — Hebreo 4 : 12 ; 5 : 14 . 
 Inona no azon’ny mpiandry za - draharaha atao mba hampiofanana ny anti - panahy vaovao ? 
 Mandray soa be dia be koa ny anti - panahy vaovao rehefa omena fampiofanana fanampiny . 
 Hoy i Nick , ilay voaresaka tetsy am - piandohana : “ Tena nanampy ahy ny fampiofanana azoko avy tamin’ny rahalahy roa izay efa anti - panahy elaela . 
 Efa fantatr’izy ireo , raha ny marina , ny fomba ikarakarana ny raharaha sasany , nefa nihaino ahy tsara foana izy ireo , sady nasiany fiheverana ny zavatra nolazaiko , na dia tsy niray hevitra tamiko aza izy . 
 Hitako fa manetry tena sy manaja an’ireo rahalahy sy anabavy izy ireo , ka niana - javatra betsaka avy tamin’izany aho . 
 Nantitranterin’izy ireo tamiko koa fa ilaina ny mahay mampiasa Baiboly , rehefa mamaha olana na mampahery ny hafa . ” 
 Ampiofanin’ny Tenin’Andriamanitra 
 a ) Inona no hanampy ny rahalahy iray ho tonga mpiandry mahita vokatra tsara ? 
 b ) Nahoana i Jesosy no nilaza hoe : “ Tsy ahy ny fampianarako ” ? 
 Misy lalàna sy toro lalana ary ohatra ao amin’ny Tenin’Andriamanitra , mba hanampiana ny mpiandry ho “ tena mahay sy ho ampy fitaovana tsara ho amin’ny asa tsara rehetra . ” 
 Mety ho nahita fianarana ny rahalahy iray , nefa ny fahalalany ny Soratra Masina sy ny fampiharany azy io , no hanampy azy ho tonga mpiandry mahita vokatra tsara . 
 Diniho ny ohatr’i Jesosy . 
 Tsy nisy mpiandry nanam - pahalalana sy fahazavan - tsaina ary fahendrena mihoatra noho izy teto an - tany . 
 Tsy niantehitra tamin’ny fahendreny anefa izy , rehefa nampianatra ny ondrin’i Jehovah . 
 Hoy izy : “ Tsy ahy ny fampianarako , fa an’ilay naniraka ahy . ” 
 Nahoana i Jesosy no niaiky fa avy tamin’ny Rainy any an - danitra ny fampianarany ? 
 Nanazava izy fa ‘ mitady voninahitra ho an’ny tenany izay miteny araka ny nahim - pony . ’ — Jaona 7 : 16 , 18 . 
 Inona no tokony hataon’ny mpiandry , mba tsy hitadiavany voninahitra ho an’ny tenany ? 
 Tsy mitady voninahitra ho an’ny tenany koa ny mpiandry tsy mivadika . 
 Ataony mifototra amin’ny Tenin’Andriamanitra ny torohevitra sy fampaherezana omeny , fa tsy amin’ny fahendreny manokana . 
 Fantany fa ny hanampy ny ondry hanana ny “ sain’i Kristy ” no andraikitry ny mpiandry , fa tsy ny hahatonga azy ireo hanana ny sain’ny anti - panahy . 
 Aoka hatao hoe misy olana ny tokantranon’ny mpivady iray , ary miezaka manampy azy ireo ny anti - panahy iray . 
 Mety ve raha ataony mifototra amin’ny zavatra niainany ny torohevitra omeny , fa tsy amin’ny toro lalan’ny Baiboly na ny fanazavana avy amin’ny “ mpanompo mahatoky sy malina ” ? 
 Raha izany no ataony , dia mety hisy akony be eo amin’ny toroheviny ny fomba amam - panao eo an - toerana sy ny tsy fahampian’ny fahalalany . 
 Marina fa tsy misy maha ratsy azy ny fanao sasany , ary mety ho efa betsaka ny zavatra niainan’ilay anti - panahy . 
 Mandray soa faran’izay betsaka anefa ny ondry , rehefa ampirisihin’ny mpiandry hihaino ny feon’i Jesosy sy ny tenin’i Jehovah , fa tsy asainy manaraka ny hevitr’olombelona na ny fomba amam - panao eo an - toerana . — Salamo 12 : 6 ; Ohabolana 3 : 5 , 6 . 
 Ampiofanin’ny “ mpanompo mahatoky sy malina ” 
 Inona no asa nasain’i Jesosy hataon’ny “ mpanompo mahatoky sy malina ” , ary inona no antony iray mahatonga azy ireo hahomby amin’izany ? 
 Anisan’ilay “ mpanompo mahatoky sy malina ” noresahin’i Jesosy , ny apostoly Petera , Jaona , ary Paoly . 
 Ny mpanompo mahatoky dia fitambaran’ireo rahalahin’i Jesosy Kristy voahosotra eto an - tany , izay manantena hiara - manjaka aminy any an - danitra . 
 Mihena araka ny efa nampoizina ny isan’ny rahalahin’i Kristy eto an - tany , amin’izao andro farany izao . 
 Vao mainka mihabetsaka anefa ny asa ilaina hatao mifandray amin’ny fitoriana , izay nasain’i Jesosy hovitaina alohan’ny hahatongavan’ny farany . 
 Mahagaga fa mahomby amin’ilay asa ny mpanompo mahatoky , na izany aza ! 
 Nahoana ? 
 Anisan’ny mahatonga izany ny fampiofanan’izy ireo ny “ ondry hafa ” , mba hanampy azy hitory sy hampianatra . 
 Ireo ondry hafa tsy mivadika ireo ankehitriny no manatontosa ny ankabeazan’ilay asa . 
 Ahoana no ampiofanan’ny mpanompo mahatoky an’ireo rahalahy voatendry ? 
 Ahoana no anomezan’ny mpanompo mahatoky an’io fampiofanana io ? 
 Nanana solontena izy tamin’ny taonjato voalohany , ary nomeny alalana io solontena io hampiofana sy hanendry mpiandraikitra teo anivon’ny fiangonana . 
 Ireo mpiandraikitra indray avy eo no nampiofana ny ondry . 
 Tsy misy hafa amin’izany ny ankehitriny . 
 Misy anti - panahy voahosotra vitsivitsy antsoina hoe Filan - kevi - pitantanana , misolo tena ny mpanompo mahatoky . 
 Io Filan - kevi - pitantanana io indray no manana solontena , izay omeny alalana hampiofana sy hanendry ny mpanampy amin’ny fanompoana sy anti - panahy , any anivon’ireo fiangonana an’aliny eran - tany . 
 Manao sekoly fampiofanana koa ny Filan - kevi - pitantanana , ho an’ny Komitin’ny Sampana , ny mpiandraikitra mpitety faritany , ny anti - panahy , ary ny mpanampy amin’ny fanompoana . 
 Atoro azy ireo amin’izany ny fomba tsara indrindra hikarakarana ny ondry . 
 Ary mbola misy toromarika fanampiny omena amin’ny alalan’ny taratasy , lahatsoratra ao amin’ny Tilikambo Fiambenana , ary boky hafa toy ny Voalamina mba Hanao ny Sitrapon’i Jehovah . 
 * 
 a ) Inona no mampiseho fa atokisan’i Jesosy ny mpanompo mahatoky ? 
 b ) Ahoana no anaporofoan’ny mpiandry fa matoky ny mpanompo mahatoky izy ireo ? 
 Tena matoky ny mpanompo mahatoky i Jesosy , ka nanendry azy hikarakara “ ny fananany rehetra ” eto an - tany . 
 Matoky an’ilay mpanompo koa ny mpiandry voatendry , ka manaraka ny toromarika omen’izy ireo amin’ny alalan’ny Filan - kevi - pitantanana . 
 Mampisy firaisan - tsaina eo anivon’ny andian’ondry tokoa ny mpiandry rehefa mampiofana ny hafa , sy manaiky ampiofanin’ny Tenin’Andriamanitra , ary mampihatra ny fampiofanana omen’ny mpanompo mahatoky . 
 Misaotra an’i Jehovah tokoa isika noho izy mampiofana lehilahy , izay tena miahy ny tsirairay eo anivon’ny fiangonana kristianina ! 
 [ Fanamarihana ambany pejy ] 
 Navoakan’ny Vavolombelon’i Jehovah . 
 Ahoana no Havalinao ? 
 • Ahoana no ataon’ny mpiandry matotra mba hampiofanana ny hafa ? 
 • Nahoana no tsy ataon’ny mpiandry mifototra amin’ny heviny manokana ny fampianarany ? 
 • Nahoana no tokony hatoky ny mpanompo mahatoky ny anti - panahy , ary ahoana no ampisehoan’izy ireo an’izany ? 
 [ Sary , pejy 24 , 25 
 Mampiofana ny tovolahy eo anivon’ny fiangonana ny anti - panahy 
 [ Sary , pejy 26 ] 
 Betsaka ny fampiofanana omen’ny “ mpanompo mahatoky sy malina ” ho an’ny anti - panahy 
 Manompoa An’i Kristy Mpanjaka ary aza Mivadika Aminy 
 “ Nomena fanapahana sy voninahitra ary fanjakana Izy , mba hanompoan’ny fokom - pirenena sy ny firenena ary ny samy hafa fiteny rehetra Azy . ” — DANIELA 7 : 14 . 
 1 , 2 . 
 Ahoana no ahafantarantsika fa mbola tsy nandray fahefana feno i Kristy , tamin’ny taona 33 ? 
 IZA no mpitondra nahavita nanolotra ny ainy ho an’ny olom - peheziny , nefa velona indray avy eo ka lasa mpanjaka ? 
 Iza no mpanjaka niaina teto an - tany , nanao izay hahatonga ny olom - peheziny hatoky azy sy tsy hivadika aminy , ary avy eo manjaka avy any an - danitra ? 
 I Jesosy Kristy ihany no nahavita izany , sady nahatontosa zavatra maro hafa koa . 
 Tamin’ny Pentekosta taona 33 , izany hoe taorian’ny nahafatesan’i Kristy sy ny nitsanganany tamin’ny maty ary niakarany tany an - danitra , dia nataon’Andriamanitra “ lohan’ny zavatra rehetra izy , raha ny amin’ny fiangonana . ” 
 Nanomboka nanjaka i Kristy tamin’io fotoana io , saingy teo amin’ny Kristianina voahosotra ihany . 
 Ireo Israely ara - panahy na “ Israelin’Andriamanitra ” ireo , no voalohany amin’ny olom - peheziny . — Galatianina 6 : 16 ; Kolosianina 1 : 13 . 
 Tokony ho 30 taona taorian’ny Pentekosta taona 33 , dia nanamafy ny apostoly Paoly fa mbola tsy nandray fahefana feno i Kristy . 
 Nolazainy fa “ nipetraka teo ankavanan’Andriamanitra [ i Kristy ] ” ary “ nanomboka tamin’izay , dia niandry . . . mandra - panao ny fahavalony ho fitoeran - tongony . ” 
 Tamin’ireo taona 90 , dia nahazo fahitana ny apostoly Jaona be taona , ary naseho azy mialoha ny fametrahana an’i Kristy Jesosy ho Mpanjakan’ilay Fanjakana vao niorina tany an - danitra . 
 I Jehovah , ilay Mpanjakan’izao Rehetra Izao , no hitany nametraka an’i Jesosy teo amin’io toerana io . 
 Ankehitriny kosa isika , dia mahita miharihary ireo porofo mampiaiky fa efa nandray fahefana i Kristy ka lasa Mpanjakan’ny Fanjakan’ny Mesia any an - danitra , nanomboka tamin’ny 1914 . 
 * 
 a ) Inona ilay hafatra mahafaly fanampiny notorina nanomboka tamin’ny 1914 ? 
 b ) Inona no fanontaniana tokony hapetratsika amin’ny tenantsika ? 
 Nisy hafatra mahafaly fanampiny nambara àry tamin’ny 1914 . 
 Nanjary anisan’ny vaovao tsaran’ilay fanjakana notorina ny hoe lasa Mpanjakan’ny Fanjakan’Andriamanitra any an - danitra i Kristy , izany hoe nandray fahefana feno , na dia mbola eo aza ny ‘ fahavalony . ’ 
 Tena manaiky ny fahefany ireo olom - peheziny tsy mivadika maneran - tany , ka mandray anjara amin’ny fampianarana Baiboly , izay mbola tsy nisy toa azy hatramin’izay . 
 Manompo amin’ny maha “ ambasadaoro solon’i Kristy ” ireo Kristianina voahosotra , na “ zanak’ilay fanjakana . ” 
 Manohana azy ireo sy tsy mivadika aminy ny “ ondry hafa ” izay mitombo isa hatrany . 
 Iraky ny Fanjakan’Andriamanitra no andraikitra tanan’ny ondry hafa . 
 Na izany aza , dia mila mandini - tena ny tsirairay avy amintsika raha tena manaiky ny fahefan’i Kristy . 
 Tsy mivadika aminy ve isika na inona na inona mitranga ? 
 Ahoana no anehoantsika tsy fivadihana amin’ny Mpanjaka iray mitondra avy any an - danitra ? 
 Andeha aloha hojerentsika hoe nahoana i Kristy no mendrika hanehoana tsy fivadihana . 
 Mpanjaka mendrika hanehoana tsy fivadihana 
 Inona no efa nasehon’i Jesosy sahady nandritra ny fanompoany teto an - tany ? 
 Tsy mivadika amin’i Kristy isika , satria mankasitraka ny zavatra nataony sy ny toetrany faran’izay tsara . 
 Efa voatendry ho mpanjaka i Kristy fony izy teto an - tany , saingy mbola tsy nandray fahefana . 
 Efa nasehony anefa ny santionan’ny zavatra hataony eran - tany , rehefa hanjaka izy amin’ny fotoana voatendrin’Andriamanitra . 
 Namahana ny noana izy , nampahiratra ny jamba , nanasitrana ny marary , ny kilemaina , ny marenina ary ny moana . 
 Nanangana ny maty mihitsy aza izy . 
 Fantatsika avy amin’ny fiainan’i Jesosy teto an - tany koa ny ho toetrany , rehefa hanjaka amin’ny tany izy amin’ny hoavy . 
 Ny fitiavany feno fahafoizan - tena no miavaka indrindra . 
 Niresaka momba ny toetran’i Jesosy i Napoléon Bonaparte . 
 Hoy izy : “ Samy nanorina fanjakana matanjaka na izaho , na i Alexandre , na i César , na i Charlemagne . 
 Tamin’ny alalan’ny fampiasan - kery anefa no nahavitanay izany . 
 I Jesosy Kristy irery no nanorina ny fanjakany tamin’ny alalan’ny fitiavana , ary olona an - tapitrisany ankehitriny no vonona ho faty ho azy . ” 
 Nahoana no tena nanintona ny toetran’i Jesosy ? 
 Nalemy fanahy sy nanetry tena am - po i Jesosy , ka nahatsiaro ho velombelona ny olona , rehefa nandre ny fampianarany mampahery sy nahita ny toetrany mahafinaritra . 
 Maro tamin’ireo nihaino azy mantsy no kivy noho ny adin - tsaina sy ny fahasahiranana . 
 Tsy natahotra an’i Jesosy ny ankizy . 
 Tsy nisalasala ny ho tonga mpianany ny olona nanetry tena sy nahay nandinika . 
 Be fiahiana sy nanaja olona izy , ka vehivavy maro natahotra an’Andriamanitra no lasa tsy nivadika taminy . 
 Nanokana ny fotoanany sy ny heriny ary ny fananany ny sasany tamin’izy ireny , mba hikarakarana izay nilain’i Jesosy tamin’izy nanatontosa ny fanompoany . — Lioka 8 : 1 - 3 . 
 Inona no fihetseham - pon’i Jesosy hita niharihary rehefa maty i Lazarosy ? 
 Nasehon’i Jesosy ny sasany tamin’ny fihetseham - pony lalina indrindra rehefa maty i Lazarosy , ilay sakaiza tsy foiny . 
 Tena nampihetsi - po azy ny nahita ny fahorian’i Maria sy Marta , ka nisento lalina izy , ary ‘ nirotsaka ny ranomasony . ’ 
 “ Vonton’alahelo ” izy na dia fantany aza fa hatsangany amin’ny maty i Lazarosy , afaka fotoana fohy . 
 Voatosiky ny fitiavana sy ny fangorahana i Jesosy , avy eo , ka nampiasa ny fahefana nomen’Andriamanitra azy , mba hananganana an’i Lazarosy . — Jaona 11 : 11 - 15 , 33 - 35 , 38 - 44 . 
 Nahoana i Jesosy no mendrika hanehoantsika tsy fivadihana ? 
 ( Jereo koa ny efajoro eo amin’ny pejy 31 . ) 
 Talanjona isika rehefa mahita ny fitiavan’i Jesosy ny fahamarinana , sy ny fankahalany ny fihatsarambelatsihy sy faharatsiana . 
 Indroa izy no nandroaka ny mpivarotra tia vola tao amin’ny tempoly , ary hita tamin’izany ny herim - pony . 
 Niatrika fahasahiranana isan - karazany koa izy fony teto an - tany , ary tsapany avy tamin’izany ny adin - tsaina sy ny olana atrehintsika . 
 Efa hitany koa izany hoe niharan’ny fankahalana sy ny tsy rariny izany . 
 Nanaiky hovonoina tamin’ny fomba tsy nifaditrovana izy tamin’ny farany , mba hahatanteraka ny sitrapon’ny Rainy , sy hahazoan’ny olom - peheziny fiainana mandrakizay . 
 Tsy mandrisika anao hanohy hanompo an’i Kristy sy tsy hivadika aminy ve ireo toetrany sy zavatra niainany ireo ? 
 Inona anefa no takina amin’izay te ho olom - pehezin’i Kristy Mpanjaka ? 
 Fepetra takina amin’ny olom - peheziny 
 Inona no takina amin’izay te ho olom - pehezin’i Kristy ? 
 Eritrereto ity fampitahana ity : Mila mahafeno fepetra sasany ny olona iray mazàna , raha te ho olom - pirenena any an - tany hafa . 
 Mety hisy fepetra takina , ohatra , eo amin’ny lafiny ara - pahasalamana sy ara - pitondran - tena . 
 Toy izany koa izay te ho olom - pehezin’i Kristy . 
 Tokony ho salama ara - panahy sy ara - pitondran - tena izy ireo . — 1 Korintianina 6 : 9 - 11 ; Galatianina 5 : 19 - 23 . 
 Ahoana no ampisehoantsika fa tsy mivadika amin’i Kristy isika ? 
 Tian’i Jesosy Kristy tsy hivadika aminy sy ny Fanjakany koa ny olom - peheziny , ary rariny izany . 
 Maneho izany tsy fivadihana izany izy ireo , rehefa mankatò izay nampianarin’i Jesosy teto an - tany . 
 Ny asan’ilay Fanjakana sy ny sitrapon’Andriamanitra , ohatra , no ataon’izy ireo loha laharana eo amin’ny fiainany , fa tsy ny fikatsahana harena . 
 Miezaka mafy izy ireo maneho ny toetran’i Kristy , na dia ao anatin’ny fotoana faran’izay sarotra aza . 
 Manahaka ny modely nomen’i Kristy koa ny olom - peheziny , ka manao soa ho an’ny hafa . — Matio 7 : 12 ; Jaona 13 : 3 - 17 . 
 Ahoana no ampisehoantsika fa tsy mivadika amin’i Kristy isika , eo anivon’ny a ) fianakaviana sy ny b ) fiangonana ? 
 Tsy mivadika amin’i Jesosy koa ny mpanara - dia azy , rehefa maneho ny toetran’i Kristy eo anivon’ny fianakaviany . 
 Tsy mivadika amin’ilay Mpanjakany any an - danitra , ohatra , ny lehilahy manambady , rehefa maneho ny toetran’i Kristy eo amin’ny fifandraisany amin’ny vady aman - janany . 
 Tsy mivadika amin’i Kristy ny vehivavy manambady , rehefa manana fitondran - tena madio sady maneho “ toetra tony sy malemy paika . ” 
 Tsy mivadika amin’i Kristy ny zanaka , rehefa mankatò ray aman - dreny toy ny nataon’i Jesosy . 
 Nankatò ny ray aman - dreniny foana mantsy izy tamin’ny mbola kely , na dia tsy lavorary aza izy ireo . 
 Tsy mivadika amin’i Kristy koa ny olom - peheziny rehefa miezaka manahaka azy , ka ‘ miara - miory ’ amin’ny hafa , ‘ mifankatia tahaka ny mpirahalahy ’ , ary ‘ mangoraka . ’ 
 Miezaka ho tahaka an’i Kristy izy ireo , ka ‘ manetry tena ’ , tsy “ mamaly ratsy ny ratsy na manevateva rehefa misy manevateva . ” — 1 Petera 3 : 8 , 9 ; 1 Korintianina 11 : 1 . 
 Mankatò ny lalàn’i Kristy ny olom - peheziny 
 Inona no lalàna tokony hankatoavin’ny olom - pehezin’i Kristy ? 
 Mankatò ny lalàn’ny tany vao nifindrany ny olona iray , raha te ho olom - pirenena ao . 
 Mila mankatò ny “ lalàn’i Kristy ” koa ny olom - peheziny , izany hoe miaina mifanaraka amin’izay rehetra nampianariny sy nandidiany . 
 Singanina amin’izany ny “ mpanjakan’ny lalàna ” , dia ny lalàn’ny fitiavana , izay tokony harahin’izy ireo foana . 
 Inona avy no tafiditra amin’izany lalàna izany ? 
 12 , 13 . 
 Ahoana no ampisehoantsika fa mankatò “ ny lalàn’i Kristy ” isika ? 
 Tsy lavorary ny olom - pehezin’i Kristy ary mety hanao fahadisoana . 
 Noho izany , dia mila miezaka foana izy ireo mba hanana “ fitiavan - drahalahy tsy misy fihatsarambelatsihy . ” 
 ‘ Hifankatia fatratra amin’ny fo ’ izy ireo raha manao izany . 
 Mety hanana antony hitarainana momba ny sasany ny Kristianina indraindray . 
 Mankatò ny lalàn’i Kristy foana anefa izy ireo rehefa mitranga izany , ka ‘ mifampizaka sy mifamela heloka tanteraka . ’ 
 Tsy hifantoka amin’ny tsy fahalavorarian’ny hafa izy ireo raha manao izany , fa hahita antony hifankatiavana foana . 
 Tena mahafinaritra antsika tokoa ny miaraka amin’ireo Kristianina mitafy ny fitiavana , izay “ fatorana mampiray tonga lafatra . ” 
 Ny tsy fivadihany amin’ilay Mpanjaka be fitiavana mantsy no mahatonga azy ireo ho toy izany . — Kolosianina 3 : 13 , 14 . 
 Nanazava i Jesosy fa ambony kokoa noho ny fitiavana asehon’ny ankamaroan’ny olona ny fitiavany . 
 Tsy hisy ‘ hampiavaka [ antsika ] amin’ny hafa ’ , raha ny olona tia antsika ihany no tiantsika . 
 Hisy tsininy sy tsy ho feno ny fitiavantsika raha izany . 
 Nampirisihin’i Jesosy isika hanahaka ny fitiavan’ny Rainy , ka haneho fitiavana miorina amin’ny toro lalana , na dia amin’ireo fahavalo mankahala sy manenjika antsika aza . 
 Io fitiavana io koa no manosika ny olom - pehezin’ilay Fanjakana hanohy ilay asa lehibe indrindra nankinina tamin’izy ireo . 
 Inona izany asa izany ? 
 Tsapaina ny tsy fivadihantsika 
 Nahoana no tena zava - dehibe ny asa fitoriana ? 
 Nirahina ‘ hanazava tsara momba ny Fanjakan’Andriamanitra ’ ny olom - pehezin’i Kristy , ary izany no asa lehibe tokony hataon’izy ireo . 
 Tena ilaina io asa io , satria ny Fanjakan’ny Mesia no hanaporofo fa i Jehovah no manan - jo ho Mpanjakan’izao Rehetra Izao . 
 Afaka mifidy ny ho tonga olom - pehezin’ny Fanjakan’Andriamanitra ny olona , rehefa itoriantsika ny vaovao tsara . 
 Miankina amin’ny fandraisany an’io hafatra io koa no hitsaran’i Kristy Mpanjaka azy . 
 Zava - dehibe àry ny hankatoavantsika an’ilay didin’i Kristy hitory ilay Fanjakana , satria izany no fomba lehibe indrindra hampisehoantsika fa tsy mivadika aminy isika . — Matio 28 : 18 - 20 . 
 Nahoana no iharam - pitsapana ny tsy fivadihan’ny Kristianina ? 
 Mazava ho azy fa manao izay rehetra azony atao i Satana , mba hanoherana ny asa fitoriana . 
 Ny mpitondra fanjakana koa , etsy an - danin’izany , tsy manaiky ny fahefana nomen’Andriamanitra an’i Kristy . 
 Noho izany , dia nampitandrina ny mpianany i Jesosy hoe : “ Ny mpanompo tsy lehibe noho ny tompony . 
 Raha nanenjika ahy izy dia hanenjika anareo koa . ” 
 Manao ady ara - panahy àry ny mpanara - dia an’i Kristy , ary mitsapa ny tsy fivadihan’izy ireo izany . — 2 Korintianina 10 : 3 - 5 ; Efesianina 6 : 10 - 12 . 
 ‘ Mandoa amin’Andriamanitra izay an’Andriamanitra ’ ny olom - pehezin’ilay Fanjakana . 
 Ahoana no anaovan’izy ireo an’izany ? 
 Na izany aza , dia tsy mivadika amin’ilay Mpanjakany any an - danitra ny olom - pehezin’ny Fanjakan’Andriamanitra , nefa koa manaja ny manam - pahefana eto an - tany . 
 Hoy i Jesosy : “ Aloavy amin’i Kaisara izay an’i Kaisara , fa amin’Andriamanitra kosa izay an’Andriamanitra . ” 
 Mankatò ny lalàn’olombelona àry ny olom - pehezin’i Kristy , rehefa tsy mifanohitra amin’ny lalàn’Andriamanitra izany . 
 Indray mandeha anefa , dia nanohitra ny lalàn’Andriamanitra ny fitsarana avo jiosy , satria nandrara ny mpianatr’i Jesosy tsy hitory intsony . 
 Namaly tamin’ny fomba hentitra sy feno fanajana ireo mpianatra tamin’izay , hoe : “ Andriamanitra , fa tsy olona , no tsy maintsy ankatoavinay satria izy no mpitondra anay . ” — Asan’ny Apostoly 1 : 8 ; 5 : 27 - 32 . 
 Nahoana isika no afaka miatrika amin - kerim - po ny fitsapana ny tsy fivadihantsika ? 
 Mazava ho azy fa mila herim - po lehibe ny olom - pehezin’i Kristy , raha tsy te hivadika amin’ilay mpanjakany , rehefa iharam - panenjehana . 
 Hoy anefa i Jesosy : “ Sambatra ianareo raha omen’ny olona tsiny sy enjehiny ary amoronany lainga ho nanao izao zava - dratsy rehetra izao , noho ny amiko . 
 Mifalia sy miravoravoa fatratra , satria lehibe ny valisoanareo any an - danitra . ” 
 Tsapan’ny mpanara - dia an’i Kristy voalohany fa marina ireo teny ireo . 
 Nokapohina izy ireo satria tsy nitsahatra nitory momba ilay Fanjakana . 
 Na izany aza dia ‘ faly [ izy ireo ] satria natao mendrika ny ho afa - baraka noho ny anaran’i Kristy . 
 Tsy nitsahatra nampianatra sy nitory ny vaovao tsara momba [ azy ] izy ireo isan’andro , na tao amin’ny tempoly izany na isan - trano . ’ 
 Mendri - piderana tokoa ianareo satria manana toe - tsaina toy izany , ka tsy mivadika rehefa miaritra fahasahiranana , aretina , fahoriana , na fanenjehana . — Romanina 5 : 3 - 5 ; Hebreo 13 : 6 . 
 Inona no dikan’ny tenin’i Jesosy tamin’i Pontio Pilato ? 
 Izao no nohazavain’i Jesosy tamin’i Pontio Pilato Governora Romanina , fony izy tetỳ an - tany : “ Tsy anisan’ity tontolo ity ny fanjakako . 
 Raha anisan’ity tontolo ity ny fanjakako , dia ho niady ny oloko mba tsy ho natolotra tamin’ny Jiosy aho . 
 Tsy avy amin’izany anefa ny fanjakako . ” 
 Tsy mandray fitaovam - piadiana hamonoana na iza na iza àry ny olom - pehezin’ny Fanjakan’ny lanitra , sady tsy momba ny atsy na ny aroa rehefa misy ady . 
 Tsy mivadika amin’ilay “ Andrian’ny fiadanana ” izy ireo , ka tsy mitsabaka mihitsy amin’ny raharahan’izao tontolo izao . — Isaia 2 : 2 - 4 ; 9 : 5 , 6 . 
 Hahazo fiainana mandrakizay ireo tsy mivadika 
 Nahoana no matoky ny hoavy ny olom - pehezin’i Kristy ? 
 I Kristy no “ Mpanjakan’ny mpanjaka ” , ary matoky ny hoavy ireo olom - peheziny tsy mivadika aminy . 
 Tsy ho ela i Jesosy dia hampiseho ny heriny lehibe eto an - tany , ary miandrandra mafy ny hahatongavan’izany ireo olom - peheziny ireo . 
 Tsy andrin’ireo “ zanak’ilay fanjakana ” , na ireo sisa voahosotra tsy mivadika , ny hahazoany ny lovany sarobidy , dia ny hiara - manjaka amin’i Kristy any an - danitra . 
 Ny “ ondry hafa ” tsy mivadika kosa , dia miandry fatratra ny fotoana hanehoan’i Kristy Mpanjaka ny fankasitrahany azy ireo . 
 Amin’izay izy dia hilaza hoe : “ Avia ianareo izay notahin’ny Raiko , mandovà ny fanjakana izay nomanina ho anareo hatramin’ny nanorenana izao tontolo izao . ” 
 Aoka àry ny olom - pehezin’ilay Fanjakana ho tapa - kevitra hanompo hatrany an’i Kristy Mpanjaka sy tsy hivadika aminy . 
 [ Fanamarihana ambany pejy ] 
 Jereo Ny Fomba Fanjohian - kevitra avy Amin’ny Soratra Masina ( navoakan’ny Vavolombelon’i Jehovah ) , pejy 93 - 96 , eo amin’ny lohatenikely hoe : “ Nahoana ny Vavolombelon’i Jehovah no milaza fa tafaorina tamin’ny 1914 ny Fanjakan’Andriamanitra ? ” 
 Hainao Hazavaina Ve ? 
 • Nahoana i Kristy no mendrika hanehoantsika tsy fivadihana ? 
 • Ahoana no ampisehoan’ny olom - pehezin’i Kristy fa tsy mivadika aminy izy ireo ? 
 • Nahoana isika no tsy te hivadika amin’i Kristy Mpanjaka ? 
 [ Efajoro , pejy 31 ] 
 TOETRAN’I KRISTY FARAN’IZAY TSARA 
 Tsy mizaha tavan’olona — Jaona 4 : 7 - 30 . 
 Mangoraka — Matio 9 : 35 - 38 ; 12 : 18 - 21 ; Marka 6 : 30 - 34 . 
 Maneho fitiavana feno fahafoizan - tena — Jaona 13 : 1 ; 15 : 12 - 15 . 
 Tsy mivadika — Matio 4 : 1 - 11 ; 28 : 20 ; Marka 11 : 15 - 18 . 
 Mahay miara - miory — Marka 7 : 32 - 35 ; Lioka 7 : 11 - 15 ; Hebreo 4 : 15 , 16 . 
 Mahay mandanjalanja — Matio 15 : 21 - 28 . 
 [ Sary , pejy 29 ] 
 Mankatò an - tsakany sy an - davany “ ny lalàn’i Kristy ” isika , rehefa mifankatia 
 [ Sary , pejy 31 ] 
 Mandrisika anao hanompo an’i Kristy sy tsy hivadika aminy ve ny fahalalanao ny toetrany ? 
 Efa Niomana ve Ianao mba ho Voavonjy ? 
 “ Midira ao anatin’ny sambo - fiara hianao mbamin’ny ankohonanao rehetra , satria hianao no hitako fa marina eo anatrehako amin’izao olona miara - belona aminao izao . ” — GENESISY 7 : 1 . 
 Inona no nataon’Andriamanitra mba hamonjena ny olona tamin’ny andron’i Noa ? 
 TAMIN’NY andron’i Noa i Jehovah dia “ nahatonga safodrano teo amin’ny tontolon’ny olona tsy natahotra an’Andriamanitra . ” 
 Nanao zavatra koa anefa izy mba hamonjena ny olona . 
 Nasain’i Jehovah nanorina sambofiara iray i Noa , lehilahy marina , mba hitsimbinana aina mandritra ilay safodrano haneran - tany . 
 Natorony azy tamin’ny an - tsipiriany ny fomba hanorenana azy io . 
 Mpanompon’i Jehovah nahatoky i Noa , ka ‘ nanao araka izay rehetra nandidian’Andriamanitra azy . ’ 
 Eny , “ nataon’i Noa ” tokoa izany . 
 Ny fankatoavan’i Noa aza no anisan’ny antony mahavelona antsika ankehitriny . — Genesisy 6 : 22 . 
 2 , 3 . a ) Nanao ahoana ny fihetsiky ny mpiara - belona tamin’i Noa , rehefa nahita ny zavatra nataony ? 
 b ) Inona no natokisan’i Noa , ka nahatonga azy hiditra tao anatin’ilay sambofiara ? 
 Tsy mora ny nanamboatra an’ilay sambofiara . 
 Azo inoana fa olona maro no talanjona , rehefa nahita ny zavatra nataon - dry Noa mianakavy . 
 Na izany aza , dia tsy resy lahatra izy ireo hoe ny fidirany ao amin’ilay sambofiara no hahavonjy ny ainy . 
 Tsy afaka naneho faharetana tamin’ilay tontolo ratsy intsony Andriamanitra tamin’ny farany . — Genesisy 6 : 3 ; 1 Petera 3 : 20 . 
 Rehefa avy niasa mafy nandritra ny am - polony taona ry Noa mianakavy , dia hoy i Jehovah tamin’i Noa : “ Midira ao anatin’ny sambo - fiara hianao mbamin’ny ankohonanao rehetra , satria hianao no hitako fa marina eo anatrehako amin’izao olona miara - belona aminao izao . ” 
 Natoky ny tenin’i Jehovah i Noa , ka niditra tao izy “ sy ny vadiny aman - janany mbamin’ny vinantoni - vavy . ” 
 Nohidian’i Jehovah ny varavarana , mba hiarovana ireo mpanompony ireo . 
 Ilay sambofiara nampanaovin’Andriamanitra ihany no azo nianteherana sy tena nahavonjy , rehefa tonga ny Safodrano . — Genesisy 7 : 1 , 7 , 10 , 16 . 
 Inona no itovizan’ny androntsika sy ny andron’i Noa ? 
 4 , 5 . a ) Nampitahain’i Jesosy tamin’ny inona ny fanatrehany ? 
 b ) Inona no itovizan’ny androntsika sy ny andron’i Noa ? 
 “ Toy ny tamin’ny andron’i Noa , dia ho toy izany koa ny fanatrehan’ny Zanak’olona . ” 
 Nasehon’i Jesosy tamin’ireo teny ireo , fa hitovy amin’izay nitranga tamin’ny andron’i Noa , ny zavatra hitranga mandritra ny fanatrehany tsy hita maso . 
 Tanteraka tokoa izany . 
 Nisy fampitandremana toy ilay nambaran’i Noa , notorina tamin’ny olona avy amin’ny firenena rehetra , indrindra fa nanomboka tamin’ny 1919 . 
 Tsy misy hafa amin’ny fihetsiky ny olona tamin’ny andron’i Noa , ny fihetsik’izy ireo amin’ny ankapobeny . 
 Naringan’i Jehovah tamin’ny alalan’ny Safodrano ilay tontolo “ heni - doza ” , na feno herisetra . 
 Tsy niafina tamin’ny manodidina , fa tsy mba nandray anjara tamin’ireny herisetra ireny ry Noa mianakavy , fa nanohy tamim - pilaminana ny fanorenana an’ilay sambofiara . 
 Misy zavatra mitovy amin’izany koa amin’izao andro izao . 
 Hitan’ny olona tso - po ankehitriny ny “ tsi - fitovian’ny marina sy ny meloka , dia ny manompo an’Andriamanitra sy ny tsy manompo Azy . ” 
 Ny olona tsy mitsara an - tendrony dia miaiky volana noho ny fanaovan’ny Vavolombelon’i Jehovah ny marina , ny hatsaram - panahiny , ny filaminany , ary ny zotom - pony . 
 Mampiavaka ny vahoakan’Andriamanitra amin’ity tontolo ity ireo toetra ireo . 
 Tsy mankasitraka ny karazana herisetra rehetra ny Vavolombelona , fa manaraka ny tari - dalan’ny fanahin’i Jehovah . 
 Manjaka eo aminy ny fiadanana , vokatr’izany . 
 Izany koa no mahatonga azy ireo hiezaka hanao ny marina . — Isaia 60 : 17 . 
 6 , 7 . a ) Inona no tsy fantatry ny mpiara - belona tamin’i Noa , ary inona no mitovy amin’izany ankehitriny ? 
 b ) Eken’ny olona mazàna fa miavaka ny Vavolombelon’i Jehovah . 
 Manomeza ohatra . 
 Tsy fantatry ny mpiara - belona tamin’i Noa fa nampian’Andriamanitra izy sady nanaraka ny tari - dalany . 
 Noho izany , dia tsy noheverin’izy ireo ho zava - dehibe ny hafatra notorin’i Noa , ary tsy narahiny koa ny fampitandremany . 
 Ary ankehitriny ? 
 Tsy heverin’ny ankamaroan’ny olona ho zava - dehibe koa ny vaovao tsara sy ny fampitandreman’ny Baiboly , na dia maro aza no talanjona rehefa mahita ny fitorian’ny Vavolombelon’i Jehovah sy ny fitondran - tenany . 
 Mety hidera ny tena Kristianina , ohatra , ny mpiray tanàna aminy , na ny mpampiasa azy , na ny havany , noho izy ireo manana toetra tsara . 
 Mety hilaza koa anefa izy ireo hoe : “ Ny tsininy fotsiny dia ny maha Vavolombelon’i Jehovah azy ! ” 
 Tsy fantany fa ny fitarihan’ny fanahy masin’Andriamanitra no mahatonga ny Vavolombelona hanana toetra tsara toy ny fitiavana , fiadanana , hatsaram - panahy , fanaovan - tsoa , fahalemem - panahy , ary fifehezan - tena . 
 Ny fanehoan’ny Vavolombelon’i Jehovah an’ireo toetra ireo no vao mainka tokony hinoan’ny olona ny hafatra toriny . 
 Nanorina Efitrano Fanjakana , ohatra , ny Vavolombelon’i Jehovah tany Rosia . 
 Nijanona teo amin’io toerana io ny lehilahy iray , ary nanatona ny iray tamin’ireo mpiasa . 
 Hoy izy : “ Hafakely koa ity toeram - panorenana ity . 
 Tsy misy olona mifoka sigara , na miteny ratsy , sady tsy misy olona mamo ! 
 Vavolombelon’i Jehovah angaha ianareo ? ” 
 Nanontany azy ilay mpiasa hoe : “ Hino ahy ve ianao , raha ilazako hoe tsy Vavolombelon’i Jehovah izahay ? ” 
 Namaly avy hatrany ilay lehilahy hoe : “ Tsy hampino loatra aloha e ! ” 
 Niaiky volana ny ben’ny tanàna iray , tao amin’ny tanàna rosianina hafa , rehefa nahita Vavolombelona nanorina ny efitranon’izy ireo vaovao . 
 Nihevitra , hono , izy taloha hoe mitovy daholo ny fivavahana rehetra . 
 Niova hevitra anefa izy , rehefa nahita fa tena mahafoy tena ny Vavolombelon’i Jehovah . 
 Ohatra roa monja ireo , mba hampisehoana fa tsy mitovy amin’ireo tsy manaraka ny fitsipiky ny Baiboly ny vahoakan’i Jehovah . 
 Inona no tsy maintsy ataontsika raha tiantsika ny ho tafavoaka velona amin’ny faran’ity tontolo ratsy ity ? 
 ‘ Nitory ny fahamarinana ’ foana i Noa , nandritra ny fotoana farany nisian’ilay “ tontolo fahiny ” , izay rava tamin’ny Safodrano . 
 Mampahafantatra ny fitsipika marin’i Jehovah koa ny vahoakany amin’izao andro faran’ity tontolo ity izao . 
 Ankoatra izany , dia mitory ny vaovao tsara izy ireo , izany hoe milaza amin’ny olona fa afaka ny ho voavonjy sy hiaina ao amin’ny tontolo vaovao izy ireo . 
 Voavonjy i Noa sy ny ankohonany izay natahotra an’Andriamanitra , satria tao anatin’ny sambofiara . 
 Ho tafavoaka velona koa ny olona miaina amin’izao andro izao , raha manam - pinoana sy miaraka hatrany amin’ny fandaminan’i Jehovah eto an - tany . 
 Ilaina ny finoana mba hahavoavonjy 
 9 , 10 . 
 Nahoana ny finoana no tena ilaina , raha tiantsika ny ho tafavoaka velona amin’ny faran’ity tontolon’i Satana ity ? 
 Inona no tsy maintsy ataon’ny olona iray raha te ho voavonjy izy , rehefa horinganina ity tontolo eo ambany fahefan’i Satana ity ? 
 Tsy maintsy miaiky aloha izy hoe mila fiarovana . 
 Tsy maintsy manao zavatra izy avy eo , mba hahazoana an’izany fiarovana izany . 
 Nanohy ny fiainany andavanandro ihany ny mpiara - belona tamin’i Noa , fa tsy nihevitra mihitsy hoe nila narovana tamin’ilay loza nananontanona . 
 Tsy nino an’Andriamanitra koa izy ireo . 
 Tsapan’i Noa sy ny ankohonany kosa fa nila fiarovana sy famonjena izy ireo . 
 Naneho finoana an’i Jehovah Andriamanitra , ilay Mpanjakan’izao Rehetra Izao , koa izy ireo . 
 Hoy ny apostoly Paoly : “ Raha tsy amin’ny finoana , dia tsy misy azo atao hahazoana sitraka amin ’ [ i Jehovah ] , satria izay manatona azy dia tsy maintsy mino fa misy izy sady mpamaly soa an’izay mitady azy fatratra . ” 
 Hoy koa i Paoly : “ Finoana no nanehoan’i Noa tahotra an’Andriamanitra sy nanamboarany sambo fiara hamonjena ny ankohonany , rehefa nahazo fampitandremana avy tamin’Andriamanitra ny amin’ny zavatra mbola tsy hitany izy . 
 Ary izany finoana izany no nanamelohany an’izao tontolo izao , ka tonga mpandova an’ilay fahamarinana izay araka ny finoana izy . ” — Hebreo 11 : 6 , 7 . 
 Inona no ianarantsika avy amin’ny fomba namonjen’i Jehovah ny olony fahiny ? 
 Tsy ampy ny mino hoe horinganina ity tontolo ratsy ity , raha tiantsika ny ho tafavoaka velona amin’izany . 
 Tsy maintsy maneho finoana isika , ka mampiseho izany amin’ny fanarahana an - tsakany sy an - davany ny fandaharana rehetra ataon’Andriamanitra mba hamonjena antsika . 
 Mazava ho azy fa mila maneho finoana ny sorom - panavotan’i Jesosy Kristy , Zanak’Andriamanitra , isika . 
 Tokony hotadidintsika anefa , fa izay tao anatin’ny sambofiaran’i Noa ihany no tafavoaka velona tamin’ny Safodrano . 
 Ho an’ireo nahafaty olona tsy nahy teo amin’ny Israely indray , dia ireo nandositra tany amin’ny tanàna fandosirana sy nijanona tao mandra - pahafatin’ny mpisoronabe ihany no voaro . 
 Ary rehefa namely an’i Ejipta ny loza fahafolo tamin’ny andron’i Mosesy , dia tsy nisy maty ny lahimatoan’ny Israelita , fa maty kosa ny lahimatoan’ny Ejipsianina . 
 Nahoana ? 
 Izao no toromarika nomen’i Jehovah an’i Mosesy ho an’ny Israelita : “ Hanalany ny [ ran’ny zanak’ondrin’ny Paska ] , ka hatentiny amin’ny tolam - baravarana roa sy amin’ny tataom - baravaran’ny trano izay hihinanany azy . . . . 
 Ary aza misy mivoaka eo am - baravaran’ny tranonareo avy hianareo ambara - pahamarain’ny andro . ” 
 Iza tamin’ny zanaka lahimatoan’ny Israelita no ho sahy hanao tsinontsinona an’izany toromarika nomen’Andriamanitra izany , ka hivoaka ny trano nisy varavarana voatentina ra ? 
 Inona no fanontaniana tokony hapetratsika amin’ny tenantsika , ary nahoana ? 
 Tokony handini - tena tsara àry isika . 
 Moa ve isika manaraka an - tsakany sy an - davany ny fandaharana rehetra ataon’i Jehovah mba hiarovana antsika eo amin’ny lafiny ara - panahy ? 
 Ho latsa - dranomaso noho ny fifaliana sy fankasitrahana izay nitady an’izany fiarovana izany , rehefa tonga ny fahoriana lehibe . 
 Ny hafa kosa hitomany noho ny alahelo sy ny nenina . 
 Manomana antsika ireo fanitsiana miandalana 
 a ) Inona no antony nanaovana ny fanitsiana teo anivon’ny fandaminana ? 
 b ) Hazavao ny sasany tamin’ireo fanitsiana miandalana . 
 Nanao fanitsiana miandalana teo anivon’ny fandaminany eto an - tany i Jehovah . 
 Nanatsara ny fomba hiarovany antsika eo amin’ny lafiny ara - panahy ireny fanitsiana ireny . 
 Ny fiangonana no nifidy ny anti - panahy sy ny diakônina , nanomboka tamin’ireo taona 1870 ka hatramin’ny 1932 . 
 Najanona ny fifidianana anti - panahy tamin’ny 1932 , fa komitin’ny fanompoana indray no nofidin’ny fiangonana mba hanampy an’izay talen’ny fanompoana voatendry . 
 Notendrena araka ny fepetra ao amin’ny Baiboly kosa ny mpiandraikitra rehetra teo anivon’ny fiangonana , tamin’ny 1938 . 
 Atao eo ambany fitarihan’ny Filan - kevi - pitantanan’ny Vavolombelon’i Jehovah ny fanolorana anti - panahy sy mpanampy amin’ny fanompoana , nanomboka tamin’ny 1972 . 
 Raha ekena ilay izy , dia mandray taratasy manendry an’ireo mahafeno ny fepetra takin’Andriamanitra ny fiangonana . 
 Nitombo ny andraikitry ny Filan - kevi - pitantanana , rehefa nandeha ny fotoana , ka nisy fanovana natao mba hanamorana ny asan’izy ireo . 
 Inona ilay fandaharam - panofanana natomboka tamin’ny 1959 ? 
 Nisy fandaharam - panofanana natomboka tamin’ny taona 1950 , vokatry ny fandinihana tsara ny Salamo 45 : 16 . 
 Izao no voalaza ao : “ Ho solon - drainao ny zanakao , hotendrenao ho mpanapaka eny amin’ny tany rehetra izy . ” 
 Ampiofanina ireo anti - panahy mitarika eo anivon’ny fiangonana , mba hahafahany hiantsoroka ireo andraikitra ankinin’Andriamanitra aminy , amin’izao andro izao sy aorian’ny Hara - magedona . 
 Natomboka tamin’ny 1959 ny Sekolin’ny Fanompoana Ilay Fanjakana . 
 Naharitra iray volana ilay sekoly tamin’izany , ary natokana ho an’ny mpikarakara ny fiangonana , araka ny niantsoana ny mpiandraikitra mpitantan - draharaha tamin’izany . 
 Natao hampiofanana ny anti - panahy sy mpanampy amin’ny fanompoana rehetra kosa io sekoly io ankehitriny . 
 Ireo rahalahy ireo indray avy eo no mampiofana ny Vavolombelon’i Jehovah tsirairay , eo anivon’ny fiangonana misy azy avy . 
 Noho izany , dia mahazo fanampiana ara - panahy ny rehetra , sady ampiana koa mba hahita vokatra kokoa amin’ny fitoriana ny vaovao tsaran’ilay Fanjakana . — Marka 13 : 10 . 
 Inona ireo fomba roa itandrovana ny fahadiovan’ny fiangonana ? 
 Tsy maintsy mahafeno fepetra izay te ho anisan’ny fiangonana kristianina . 
 Tsy ekena ho anisan’ny fiangonana ny mpaneso , toy ny tsy namelana azy ireny hiditra tao amin’ny sambofiaran’i Noa . 
 Narahin’ny Vavolombelon’i Jehovah tamin’ny fomba feno kokoa ny fandaharana iray natao hiarovana ny fiangonan’izy ireo , nanomboka tamin’ny 1952 . 
 Tsy inona izany fa ny fandroahana ireo mpanota tsy mety mibebaka . 
 Mazava ho azy fa ampiana amim - pitiavana ireo mpanota tena mibebaka , mba ‘ hanao lala - mahitsy halehan’ny tongony . ’ — Hebreo 12 : 12 , 13 ; Ohabolana 28 : 13 ; Galatianina 6 : 1 . 
 Manao ahoana ny vahoakan’i Jehovah eo amin’ny lafiny ara - panahy ? 
 Tsy tongatonga ho azy na tsy nampoizina , ny fandrosoan’ny vahoakan’i Jehovah eo amin’ny lafiny ara - panahy . 
 Izao no nolazain’i Jehovah tamin’ny alalan’i Isaia mpaminany : “ Indro , ny mpanompoko hihinana , fa hianareo kosa ho mosarena ; indro , ny mpanompoko hisotro , fa hianareo kosa ho main - tenda ; indro , ny mpanompoko hifaly , fa hianareo kosa ho menatra ; indro , ny mpanompoko hihoby noho ny faharavoam - po , fa hianareo kosa hitoloko noho ny alahelom - po sy hidradradradra noho ny fahoriam - panahy . ” 
 Omen’i Jehovah sakafo ara - panahy mahasalama tondraka sy ara - potoana foana isika , ary manampy antsika hanana finoana matanjaka hatrany izy ireny . — Matio 24 : 45 . 
 Miomàna mba ho voavonjy 
 Inona no hanampy antsika hiomana mba ho voavonjy ? 
 Amin’izao fotoana izao indrindra isika no tokony “ hifampihevitra mba handrisika ho amin’ny fitiavana sy ny asa tsara , ka tsy hahafoy ny fiarahantsika mivory , toy ny sasany izay efa zatra tsy mivory , fa hifampahery . ” 
 Tokony hifandray akaiky amin’ny iray amin’ireo fiangonan’ny Vavolombelon’i Jehovah 98 000 mahery isika , sady hazoto hanompo miaraka amin’izy io , satria hanampy antsika hiomana mba ho voavonjy izany . 
 Manohana antsika ny mpiray finoana amintsika , rehefa miezaka maneho ny “ toetra vaovao ” isika , sady miezaka amin’ny fontsika manontolo mba hanampy ny hafa hahafantatra ilay fomba hamonjen’i Jehovah ny olona . — Efesianina 4 : 22 - 24 ; Kolosianina 3 : 9 , 10 ; 1 Timoty 4 : 16 . 
 Nahoana ianao no tapa - kevitra ny hifandray akaiky hatrany amin’ny fiangonana kristianina ? 
 Maniry mafy hitaona antsika hiala amin’ny fiangonana kristianina i Satana sy ny tontolony . 
 Na izany aza , dia afaka mijanona eo anivon’ny fiangonana isika , ka ho tafavoaka velona amin’ny faran’ity tontolo ratsy ity . 
 Enga anie ny fitiavantsika an’i Jehovah sy ny fankasitrahantsika ny fanampiany feno fitiavana , ka hahatonga antsika ho tapa - kevitra kokoa hanohitra ny ezaka ataon’i Satana . 
 Vao mainka isika ho tapa - kevitra ny hanao izany , raha misaintsaina ny fitahiana ananantsika ankehitriny . 
 Horesahina ao amin’ny lahatsoratra manaraka ny sasany amin’izy ireny . 
 Ahoana no Havalinao ? 
 • Inona no itovizan’ny andron’i Noa sy ny androntsika ? 
 • Inona no toetra ilaina mba hahazoana famonjena ? 
 • Inona ireo fanitsiana miandalana izay nanatsara ny fomba hiarovan’i Jehovah antsika ? 
 • Inona no fiomanana azontsika tsirairay atao mba hahavoavonjy antsika ? 
 [ Sary , pejy 22 ] 
 Tsy nihevitra ny tenin’i Noa ho zava - dehibe ny mpiara - belona taminy 
 [ Sary , pejy 23 ] 
 Mahasoa ny mihevitra ny fampitandreman’Andriamanitra ho zava - dehibe 
 [ Sary , pejy 24 ] 
 Inona no antony nanaovana ny Sekolin’ny Fanompoana Ilay Fanjakana ? 
 [ Sary , pejy 25 ] 
 Izao no fotoana tokony hifandraisana akaiky amin’ny fiangonana kristianina 
 Mahita Fifaliana ny Olona Tsy Mivadika 
 “ Ny fitahian’i Jehovah no mampanan - karena , ary tsy azon’ny fisasarana ampiana izany . ” — OHABOLANA 10 : 22 . 
 1 , 2 . 
 Nahoana isika no tsy tokony hifantoka be loatra amin’ny hoavy ? 
 MISY fomba fiteny malagasy manao hoe : “ Izay varimbarian’ny lavitra , hono , tsy mahita ny ambany maso . ” 
 Izany tokoa no mahazo ny ankizy raha mifantoka be loatra amin’ny tombontsoa ho azony rehefa lehibe izy , ka tsy mahatsapa ny soa raisiny , raha tsy efa dila ela ny fahazazana . 
 Mety hanana an’izany toe - tsaina izany koa na dia ny mpivavaka amin’i Jehovah aza . 
 Angamba isika maniry fatratra ny hahatanterahan’ny fampanantenan’Andriamanitra hanova ny tany ho paradisa . 
 Na koa tena tsy andrintsika ny hanafoanana ny aretina , fahanterana , fanaintainana , ary ny fijaliana . 
 Tsy misy maharatsy ny manantena an’ireo zavatra ireo . 
 Ahoana anefa raha mifantoka be loatra amin’ny soa ho azontsika amin’ny hoavy isika , ka tsy mahita ny fitahiana ara - panahy efa azontsika ankehitriny ? 
 Tena hampalahelo izany ! 
 Mety ho mora kivy sy ‘ harary fo ’ isika amin’izay , satria toa ‘ ela fiavy ny fanantenantsika ’ fa tsy araka ny nieritreretantsika azy . 
 Mety ho ketraka na hitsetra tena isika , noho ireo olana atrehintsika . 
 Mety tsy hiezaka handresy an’ireo zava - manahirana isika , fa ho lasa be taraina . 
 Azo sorohina anefa izany rehetra izany , raha misaintsaina sy mankasitraka ny fitahiana raisintsika amin’izao fotoana izao isika . 
 Inona no hodinihintsika ato amin’ity lahatsoratra ity ? 
 Hoy ny Ohabolana 10 : 22 : “ Ny fitahian’i Jehovah no mampanan - karena , ary tsy azon’ny fisasarana ampiana izany . ” 
 Manankarena ara - panahy ny mpanompon’i Jehovah ankehitriny . 
 Tsy tokony hahafaly antsika ve izany fitahiana izany ? 
 Andeha isika handinika ny lafiny sasany amin’izany , sy ny vokatr’izany eo amintsika . 
 Vao mainka isika ho tapa - kevitra ny hanompo amim - pifaliana hatrany an’ilay Raintsika any an - danitra , raha maka fotoana hisaintsainana ireo fitahiana tondraka arotsany amin’ny “ olona marina mandeha amin’ny fahitsiany ” , na tsy mivadika aminy . — Ohabolana 20 : 7 . 
 Fitahiana mampanan - karena antsika ankehitriny 
 4 , 5 . 
 Inona no fampianaran’ny Baiboly tena tianao , ary nahoana ? 
 Fahalalana marina tsara ny fampianarana ao amin’ny Baiboly . 
 Mihambo ho mino ny Baiboly ny fivavahana ao amin’ny Kristianisma Anarana amin’ny ankapobeny . 
 Tsy mitovy anefa ny fahazoan’izy ireo ny zavatra ampianarin’izy io . 
 Na dia ireo mitovy finoana aza matetika , dia tsy miombon - kevitra raha ny amin’ny zavatra tena ampianarin’ny Soratra Masina . 
 Hafa mihitsy ny mpanompon’i Jehovah ! 
 Ilay Andriamanitra marina no ivavahantsika , na inona na inona firenena , na foko , na kolontsaintsika . 
 Haintsika ny anarany , ary fantatsika fa tsy andriamanitra telo izay iray saro - pantarina izy . 
 Tsy miafina amintsika koa fa kely sisa dia ho voaporofo hoe Andriamanitra ihany no manana zo hitondra an’izao rehetra izao , ary anisan’ny hanamarina izany isika tsirairay raha tsy mivadika aminy . 
 Fantatsika ny marina momba ny maty . 
 Tsy mampihorohoro antsika intsony koa ny filazana fa hoe misy Andriamanitra iray mampijaly olona any amin’ny afobe , na mandefa azy ireny any amin’ny afofandiovana . — Mpitoriteny 9 : 5 , 10 . 
 Mahafaly koa ny mahafantatra fa tsy nivoatra miandalana avy tamin’ny biby isika . 
 Zavaboarin’andriamanitra kosa isika , ary nataony tahaka ny endriny . 
 Nihira ho an’ny Andriamaniny ny mpanao salamo hoe : “ Hidera Anao aho ; fa mahatahotra sy mahatalanjona ny nanaovana ahy ; mahagaga ny asanao ; ary fantatry ny fanahiko marimarina izany . ” — Salamo 139 : 14 . 
 6 , 7 . 
 Inona no fiovana nataonao na nataon’olon - kafa ka hitanao fa nitondra fitahiana ? 
 Afaka amin’ny fahazarana manimba . 
 Mameno ny fampitam - baovao ny fampitandremana momba ny voka - dratsin’ny fifohana sigara sy fisotroana tafahoatra ary ny fitondran - tena maloto . 
 Tsy miraharaha izany anefa ny olona amin’ny ankapobeny . 
 Inona anefa no ataon’ny olona tso - po , rehefa fantany fa tsy ankasitrahan’ilay Andriamanitra marina ireo fanao ireo , ary malahelo izy rehefa misy manao izany ? 
 Mahavariana fa voatosika hiala amin’ireo fahazaran - dratsy ireo izy ! 
 Marina fa ny faniriany hampifaly an’i Jehovah Andriamanitra no anaovany izany , nefa mandray soa koa izy satria lasa salama sy milamin - tsaina kokoa . 
 Sarotra be amin’ny olona maro ny miala amin’ny fahazaran - dratsy . 
 Olona an’aliny anefa no mahavita izany isan - taona . 
 Manolo - tena ho an’i Jehovah izy ireny , ary atao batisa ao anaty rano . 
 Izany no ampisehoany amin’ny besinimaro fa efa niala tamin’ny fanao tsy mampifaly an’Andriamanitra izy . 
 Mampahery antsika rehetra tokoa izany ! 
 Vao mainka isika tapa - kevitra ny hiady mafy , mba tsy handevozin’ny fahazarana ratsy sy manimba . 
 Inona no torohevitra ara - baiboly manampy ny fianakaviana ho sambatra ? 
 Fianakaviana sambatra . 
 Mihamikorontana ny tokantrano any amin’ny tany maro . 
 Maro ny mpivady misaraka , ary matetika izany no mitondra fahavoazana maharitra ho an’ny ankizy . 
 Efa ho ny 20 isan - jaton’ny tokantrano any amin’ny firenena eoropeanina sasany no tsy misy afa - tsy ray na reny . 
 Ahoana no anampian’i Jehovah antsika tsy hivadika amin’io lafiny io ? 
 Vakio ny Efesianina 5 : 22 – 6 : 4 , ary mariho ny torohevitra tsara omen’ny Tenin’Andriamanitra ho an’ny lehilahy sy ny vehivavy manambady , ary ny ankizy . 
 Azo antoka fa manamafy ny fatoram - panambadiana ny fanarahana an’izay voalaza ao sy izay voalazan’ny andinin - teny hafa . 
 Manampy ny mpivady hitaiza ny zanany araka ny tokony ho izy koa izany , ary mahasambatra ny fianakaviana . 
 Tena fitahiana tokony hahafaly izany ! 
 9 , 10 . 
 Nahoana no tsy mitovy amin’ny an’ity tontolo ity ny fomba fijerintsika ny hoavy ? 
 Azontsika antoka fa hifarana tsy ho ela ny zava - manahirana eran - tany . 
 Tsy voavaha ireo olana goavana misy ankehitriny , na dia eo aza ny fahaizana ara - tsiansa sy ara - teknolojia mbamin’ny ezaka mafy ataon’ny mpitondra sasany . 
 Vao haingana no nanao izao fanamarihana izao i Klaus Schwab , mpanorina ny Fihaonam - be Momba ny Toe - karena Eran - tany : “ Tsy mitsaha - mitombo ny olana atrehin’izao tontolo izao , nefa ny fotoana amahana azy tsy mitsaha - mihena . ” 
 Niresaka momba ny “ loza fahita any amin’ny firenena rehetra izy , anisan’izany ny fampihorohoroana , fahasimban’ny tontolo iainana , ary ny fiovaovan’ny toe - bola . ” 
 Hoy i Schwab teo am - pamaranana : “ Mafy noho ny hatramin’izay ny olana misy eran - tany , ka mila miara - mientana ny rehetra sady mandray fanapahan - kevitra haingana mba hamahana izany . ” 
 Mandroso ihany ny taonjato faha - 21 , nefa mbola manjombona ny hoavin’ny olombelona amin’ny ankapobeny . 
 Faly tokoa isika satria mahafantatra fa efa nanorina ny Fanjakan’ny Mesia i Jehovah , ary izy io no afaka hamaha ny olana rehetra mahazo ny olombelona ! 
 Io no hampiasain’ilay Andriamanitra marina , mba ‘ hampitsahatra [ ny ] ady ’ sy hampanjaka ny “ fiadanana . ” 
 ‘ Hamonjy ny mahantra , ny ory , ary ny reraka amin’ny fampahoriana sy ny fanaovana an - keriny ’ , i Jesosy Kristy , ilay Mpanjaka voahosotra . 
 Tsy hisy ny mosary rehefa hitondra io Fanjakana io . 
 ‘ Hamafa ny ranomaso rehetra amin’ny masontsika [ i Jehovah ] , ka tsy hisy fahafatesana intsony , sady tsy hisy intsony ny alahelo na ny fitarainana na ny fanaintainana , fa efa lasa ny zavatra taloha . ’ 
 Efa miorina any an - danitra io Fanjakana io , ary tsy ho ela izy io dia hamaha ny olana rehetra eto an - tany . — Daniela 2 : 44 ; Apokalypsy 11 : 15 . 
 11 , 12 . a ) Mitondra fahasambarana mandrakizay ve ny fikatsahana fahafinaretana ? 
 Hazavao . b ) Inona no tena mahasambatra ? 
 Fantatsika hoe inona no tena mahasambatra . 
 Inona tokoa no tena mahasambatra ? 
 Nilaza ny psikology iray fa zavatra telo no mahasambatra : fahafinaretana , fananana zavatra atao ( asa sy fikarakarana ankohonana ) , fananana tanjona ( ankoatra ny fiahiana izay hahasoa ny tenanao ) . 
 Ny fahafinaretana no nolazainy fa maivan - danja indrindra amin’izy telo ireo . 
 Hoy izy : “ Tsara ho fantatra izany , satria tena betsaka ny olona tsy manao afa - tsy ny mikatsaka fahafinaretana . ” 
 Inona no lazain’ny Baiboly momba izany ? 
 Izao no nolazain’i Solomona , mpanjakan’ny Israely fahiny : “ Hoy izaho anakampo : Aoka mba hizahako toetra amin’ny hafaliana hianao , ka dia mifalia amin’ny fahitana ny fahafinaretana ; kanjo , indro , zava - poana koa izany . 
 Hoy izaho , miantso ny fihomehezana : Fahadalana , ary ny fifaliana hoe : Mahefa inona ? ” 
 Milaza ny Soratra Masina fa mihelina ihany ny fahasambarana entin’ny fahafinaretana . 
 Ary ny asa ? 
 Misy asa faran’izay tsara azontsika atao , dia ny fitoriana ilay Fanjakana sy fanaovana mpianatra . 
 Manao asa afaka mamonjy ny tenantsika sy izay mihaino antsika isika , rehefa manambara ilay hafatra mamonjy aina raketin’ny Baiboly . 
 “ Mpiara - miasa amin’Andriamanitra ” isika , ka mahatsapa fa “ mahasambatra kokoa ny manome noho ny mandray . ” 
 Mahatonga ny fiainantsika hisy heviny kokoa io asa io , sady anisan’ny fomba amalian’ny Mpamorona an’i Satana Devoly , ilay miteny ratsy azy . 
 Nasehon’i Jehovah antsika tokoa , fa ny fahafoizan - tena ho an’Andriamanitra no ahitana ny tena fahasambarana mandrakizay . — 1 Timoty 4 : 8 . 
 a ) Nahoana ny Sekolin’ny Fanompoana no fitahiana mahafaly ? 
 b ) Inona no soa noraisinao avy tamin’ny Sekolin’ny Fanompoana ? 
 Fandaharam - panofanana sarobidy sy mahomby . 
 Anti - panahy eo anivon’ny fiangonan’ny Vavolombelon’i Jehovah i Gerhard . 
 Hoy izy : “ Tena nanahirana ahy ny niteny , tamin’izaho mbola tanora . 
 Tsy nazava ny zavatra nolazaiko ary nanomboka niakanakam - piteny aho rehefa natahotra . 
 Nihevi - tena ho ambany aho , ary nanjary ketraka . 
 Nampanaovin’ny ray aman - dreniko fiofanana manokana aho mba hahaizako hiteny , nefa tsy nahomby izany . 
 Tsy kilema ara - batana mantsy ilay izy , fa olana ara - pihetseham - po . 
 Nanome fanampiana tena tsara anefa i Jehovah , dia ny Sekolin’ny Fanompoana . 
 Nampahery ahy ny nandray anjara tamin’io sekoly io . 
 Nanao araka izay fara heriko aho mba hampiharana izay nianarako . 
 Nahomby ilay izy ! 
 Nisosa kokoa ny fomba fiteniko , tsy ketraka intsony aho , ary lasa nanana fahasahiana kokoa teny amin’ny fanompoana . 
 Manao lahateny mihitsy aza aho izao . 
 Tena velom - pankasitrahana an’i Jehovah aho , noho izy nanatsara ny fiainako tamin’ny alalan’io sekoly io . ” 
 Tena mahafaly antsika tokoa ny fomba ampiofanan’i Jehovah antsika , mba hanatontosantsika ny asany ! 
 14 , 15 . 
 Inona no fanampiana mora azo , rehefa ao anatin’ny fotoan - tsarotra isika ? 
 Hazavao amin’ny ohatra . 
 Mifandray akaiky amin’i Jehovah isika sady tohanan’ireo rahalahy maneran - tany . 
 Nanahy mafy i Katrin , mipetraka any Alemaina , rehefa nandre fa nisy horohoron - tany lehibe niteraka safodrano tany Azia atsimoatsinanana . 
 Nandeha tany Tailandy mantsy ny zanany vavy tamin’io fotoana io . 
 Tsy fantatr’i Katrin , tao anatin’ny iray andro sy tapany , raha mbola velona ny zanany , na anisan’ireo olona naratra sy maty , izay nitombo isan’ora . 
 Maivamaivana erỳ i Katrin tamin’ny farany , rehefa naharay antso an - telefaonina nanome toky fa nieren - doza ny zanany ! 
 Inona no nanampy an’i Katrin nandritra ireo ora maro nampitebiteby azy ? 
 Nanoratra izy hoe : “ Nivavaka tamin’i Jehovah foana aho tamin’ny ankamaroan’io fotoana io . 
 Nahazo hery sy nilamin - tsaina kokoa aho isaky ny avy nanao izany . 
 Nitsidika sy nampahery ahy koa ireo namana kristianina be fitiavana . ” 
 Ho mafy kokoa ny nanjo an’i Katrin nandritra ireo ora maro nampitaintaina azy , raha tsy teo ny valim - bavaka avy tamin’i Jehovah , sy ny fampaherezan’ireo mpiray finoana be fitiavana ! 
 Tena fitahiana tsy manam - paharoa ny fananantsika fifandraisana akaiky amin’i Jehovah sy ny Zanany , ary ireo rahalahy kristianina ! 
 Sarobidy loatra izany ka tsy tokony hohamaivanina ! 
 Milazà fitantarana mampiseho fa tena sarobidy ny fanantenana fitsanganana amin’ny maty . 
 Fanantenana hahita indray ireo havan - tiantsika nodimandry . 
 Notezaina tao amin’ny fahamarinana i Matthias . 
 Tsy nahatsapa ireo fitahiana azony anefa izy , ka nandao ny fiangonana kristianina tamin’izy mbola zatovo . 
 Efa niverina izy izao , ary nanoratra hoe : “ Tsy mba niresaka zava - dalina niaraka tamin’i Dada izany mihitsy aho . 
 Imbetsaka izahay mianaka no nifamaly tao anatin’ireo taona lasa . 
 Nitady izay hahasoa ahy foana anefa i Dada . 
 Tena tia ahy izy , nefa tsy tsapako akory izany tamin’ireny fotoana ireny . 
 Nipetraka teo akaikin’ny fandriany aho tamin’ny 1996 , namihina ny tanany , ary nitomany be sady nilaza taminy fa tena tia azy aho ary nanenina mafy tamin’izay rehetra nataoko . 
 Tsy nahare ahy anefa izy . 
 Nindaosin’ny fahafatesana izy , rehefa avy narary vetivety . 
 Raha mbola velona aho rehefa hitsangana amin’ny maty ny raiko , dia hanonitra ny lasa izahay . 
 Azo antoka fa ho faly izy raha mandre fa anti - panahy aho izao , ary mpisava lalana maharitra izaho sy ny vadiko . ” 
 Fitahiana ho antsika tokoa ny fanantenana fitsanganana amin’ny maty ! 
 “ Tsy misy fijaliana ampiarahiny amin’izany ” 
 Raha misaintsaina ny fitahian’i Jehovah isika , inona no tokony ho vokatr’izany eo amintsika ? 
 Hoy i Jesosy Kristy momba ny Rainy any an - danitra : “ Izy . . . mampiposaka ny masoandrony amin’ny ratsy fanahy sy ny tsara fanahy , ary mandatsaka ny orana amin’ny marina sy ny tsy marina . ” 
 Raha ny ratsy fanahy sy ny tsy marina aza omen’i Jehovah Andriamanitra fitahiana , tsy mainka ve fa ireo tsy mivadika aminy ? 
 Milaza ny Salamo 84 : 11 fa “ tsy hiaro zava - tsoa amin’izay mandeha amin’ny fahitsiana Izy . ” 
 Ho feno fankasitrahana sy fifaliana tokoa ny fontsika , rehefa saintsainintsika ny fikarakarana sy fiahiana manokana asehon’Andriamanitra amin’ireo tia azy ! 
 a ) Nahoana isika no afaka milaza fa tsy misy fijaliana ampiarahin’i Jehovah amin’ny fitahiany ? 
 b ) Nahoana no maro amin’ny mpanompon’Andriamanitra tsy mivadika no mijaly ? 
 “ Ny fitahian’i Jehovah ” no nahatonga ny vahoakany hanan - karena ara - panahy . 
 Mahazo toky koa isika fa “ tsy azon’ny fisasarana ampiana izany ” , na hoe “ tsy misy fijaliana ampiarahiny amin’izany ” , araka ny teny hebreo tany am - boalohany . 
 Nahoana no maro amin’ny mpanompon’Andriamanitra tsy mivadika no mijaly mafy noho ny fitsapana ? 
 Miatrika olana sy fahoriana isika , noho ny antony telo . 
 1 ) Ny fironantsika hanota . 
 2 ) I Satana sy ny demoniany . 
 3 ) Ity tontolo ratsy ity . 
 Mamela antsika hiaritra zava - dratsy i Jehovah , nefa tsy izy no mahatonga azy ireny . 
 “ Avy any ambony ” aza , raha ny marina , “ ny fanomezana tsara rehetra sy ny fanomezana tonga lafatra rehetra , satria izany midina avy any amin’ny Rain’ny fahazavana . ” 
 Tsy mampijaly ny fitahian’i Jehovah . 
 Inona no miandry an’ireo tsy mivadika ? 
 Ireo mifandray akaiky amin’Andriamanitra no manankarena ara - panahy . 
 Raha mifandray tsara aminy isika , dia ‘ hanana harena tsara tahiry ho an’ny tenantsika , izany hoe fototra tsara ho amin’ny hoavy . 
 Amin’izay isika dia hihazona mafy ny tena fiainana ’ , dia ny fiainana mandrakizay . 
 Hahazo harena ara - panahy isika sady handray fitahiana hafa , ao amin’ny tontolo vaovao . 
 Hahazo ny tena fiainana izay rehetra “ mihaino ny feon’i Jehovah . ” 
 Aoka àry isika ho tapa - kevitra kokoa ny hanompo hatrany an’i Jehovah amim - pifaliana sy tsy hivadika aminy . 
 Inona no Nianaranao ? 
 • Nahoana no tsy fahendrena ny mifantoka be loatra amin’ny hoavy ? 
 • Inona avy ireo fitahiana raisintsika ankehitriny ? 
 • Nahoana ny mpanompon’Andriamanitra mahatoky no mijaly ? 
 Manambara “ Ny Farany Hatramin’ny Voalohany ” i Jehovah 
 “ Izay manambara ny farany hatramin’ny voalohany , ary nanambara hatramin’ny ela izay tsy mbola natao akory . ” — ISAIA 46 : 10 . 
 1 , 2 . 
 Inona no mahavariana momba ireo zava - nitranga tamin’ny fandravana an’i Babylona , ary inona no asehon’izany momba an’i Jehovah ? 
 EFA alina be tamin’izay . 
 Nitsaitsaika nita ny Reniranon’i Eofrata ny miaramila fahavalo , mba hanafika an’i Babylona . 
 Tsy nampoizin’izy ireo ny zavatra hitany , rehefa tonga teo akaikin’io tanàna mahery io izy . 
 Navela nidanadana ny vavahady ben’i Babylona ! 
 Niakatra avy teo amin’ilay renirano izy ireo , ary niditra tao an - tanàna . 
 Vetivety dia resy i Babylona . 
 Tsy ela dia nandray fahefana i Kyrosy , ilay mpitari - tafika fahavalo . 
 Namoaka didy hanafahana ny Israelita babo tao Babylona izy , avy eo . 
 Israelita an’arivony no nody tany Jerosalema , mba hamerina tamin’ny laoniny ny fivavahana tamin’i Jehovah . — 2 Tantara 36 : 22 , 23 ; Ezra 1 : 1 - 4 . 
 Manaiky ny mpahay tantara fa tena nitranga izany , tamin’ny 539 - 537 T.K . 
 Mahavariana fa efa fantatra 200 taona mialoha tany ho any ireo zavatra ireo . 
 Tamin’izany fotoana izany , dia efa nasain’i Jehovah nanoratra momba ny faharavan’i Babylona i Isaia mpaminaniny . 
 Tsy ny zavatra hitranga amin’ny fandravana an’i Babylona ihany no nampahafantariny , fa ny anaran’ilay mpitari - tafika handresy azy koa . 
 * Hoy i Jehovah tamin’ny Israelita , izay vavolombelony tamin’izany andro izany : “ Tsarovy ny zavatra taloha izay efa lasa ela ; fa Izaho no Andriamanitra , ka tsy misy hafa ; Izaho no Andriamanitra , ka tsy misy tahaka Ahy , izay manambara ny farany hatramin’ny voalohany , ary nanambara hatramin’ny ela izay tsy mbola natao akory . ” 
 Mahay mamantatra mialoha izay hitranga tokoa i Jehovah Andriamanitra . 
 Inona avy no fanontaniana hodinihintsika ? 
 Inona avy no zavatra fantatr’Andriamanitra mialoha ? 
 Fantany mialoha ve izay hataontsika tsirairay ? 
 Efa voalahatra ve ny hoavintsika ? 
 Hojerentsika ato amin’ity lahatsoratra ity sy ilay manaraka , ny amalian’ny Baiboly izany sy ny fanontaniana hafa mifandray aminy . 
 Andriamanitry ny faminaniana i Jehovah 
 Avy amin’iza ireo faminaniana ao amin’ny Baiboly ? 
 Mahay mamantatra ny hoavy i Jehovah , ka nampiasa ny mpanompony fahiny mba hanoratra faminaniana maro , hahafantarantsika mialoha izay kasainy hatao . 
 Hoy izy : “ Ny amin’ny zavatra taloha , dia indreo , efa miseho ; ary zava - baovao kosa no toriko izao ; na dia tsy mbola miposaka aza ireny , dia ambarako aminareo . ” 
 Tena voninahitra ho an’ny vahoakan’Andriamanitra tokoa izany ! 
 Inona no andraikitry ny olona mahafantatra mialoha izay hataon’i Jehovah ? 
 Manome toky antsika i Amosa mpaminany hoe : “ Tsy manao na inona na inona tokoa Jehovah Tompo , raha tsy milaza ny heviny amin’ny mpaminany mpanompony . ” 
 Lasa manana andraikitra ny olona iray mahafantatra mialoha izay hataon’i Jehovah . 
 Mariho ny fanoharana mafonja nampiasain’i Amosa taorian’izay . 
 Hoy izy : “ Ny liona no mierona , ka iza no tsy hatahotra ? ” 
 Manao zavatra avy hatrany ny olona sy ny biby manodidina , rehefa mandre liona mierona . 
 Tonga dia nanambara izay nolazain’i Jehovah koa ireo mpaminany toa an’i Amosa , rehefa nandre ny teniny . 
 “ Jehovah Tompo no miteny , ka iza no tsy haminany ? ” — Amosa 3 : 7 , 8 . 
 Tsy maintsy tanteraka ny ‘ tenin’i ’ Jehovah 
 Ahoana no nahatanterahan’ny ‘ fikasan’i ’ Jehovah momba ny fandravana an’i Babylona ? 
 Hoy i Jehovah tamin’ny alalan’i Isaia mpaminany : “ Ho to ny fikasako , ary hefaiko ny sitrapoko rehetra . ” 
 Nanana ‘ fikasana ’ momba an’i Babylona Andriamanitra . 
 Anisan’izany ny fiantsoana an’i Kyrosy avy any Persa , mba handresy sy handrava azy . 
 Efa nambaran’i Jehovah ela be mialoha izany fikasany izany . 
 Ary hitantsika teo fa tanteraka tokoa ilay izy , tamin’ny 539 T.K . 
 Nahoana isika no matoky fa tsy maintsy tanteraka ny ‘ tenin’i ’ Jehovah ? 
 Efajato taona teo ho eo talohan’ny nandresen’i Kyrosy an’i Babylona , dia niady tamin’ny tafika amonita sy moabita i Josafata , mpanjakan’i Joda . 
 Natoky an’i Jehovah izy , ka nivavaka hoe : “ Ry Jehovah ô , Andriamanitry ny razanay , tsy Hianao va no Andriamanitra any an - danitra ? 
 Eny , Hianao no manapaka amin’ny fanjakan’ny jentilisa rehetra , ary eo an - tànanao ny hery sy ny fahefana , ka tsy misy mahasakana Anao . ” 
 Natoky an’i Jehovah koa i Isaia , ka nilaza hoe : “ Jehovah , Tompon’ny maro , no efa nikasa , ka iza indray no hahafoana izany ? 
 Ary ny tànany dia voahinjitra , ka iza no hampihemotra izany ? ” 
 Rehefa nody ny sain’i Nebokadnezara mpanjakan’i Babylona , taorian’ny nahalasa adala azy , dia nanetry tena izy ary niaiky hoe : “ Tsy misy mahasakana [ an’Andriamanitra ] , na manao aminy hoe : Inona no ataonao ? ” 
 Manome toky ny vahoakany tokoa i Jehovah hoe : ‘ Tsy hiverina amiko foana ny teniko , raha tsy efa mahatanteraka izay sitrako ary ambinina amin’izay ampandehanako azy . ’ 
 Afaka matoky isika fa tanteraka foana ny ‘ tenin’i ’ Jehovah . 
 Tsy maintsy to ny fikasany . 
 “ Fikasana mandrakizay ” an’Andriamanitra 
 Inona ilay “ fikasana mandrakizay ” an’Andriamanitra ? 
 Tao amin’ny taratasiny ho an’ny Kristianina tao Efesosy , dia nilaza ny apostoly Paoly fa manana “ fikasana mandrakizay ” Andriamanitra . 
 Mety hidika hoe fisainana mialoha , ny teny hoe fikasana . 
 Tsy voatery hisaina mialoha izay hataony anefa Andriamanitra . 
 Ilay “ fikasana mandrakizay ” resahina eo kosa dia ny fahatapahan - kevitr’i Jehovah hanatanteraka izay nokasainy tany am - boalohany momba ny olombelona sy ny tany . 
 Andeha isika handinika ny faminaniana voalohany ao amin’ny Baiboly , mba hahitana fa tsy maintsy ho to ny fikasan’i Jehovah . 
 Inona no ifandraisan’ny Genesisy 3 : 15 amin’ny fikasan’Andriamanitra ? 
 Hita amin’ilay fampanantenana ao amin’ny Genesisy 3 : 15 , fa raha vao nanota i Adama sy Eva dia nanapa - kevitra i Jehovah hoe tsy maintsy hanan - taranaka na zanakalahy ilay vehivavy , vadiny an’ohatra . 
 Fantany mialoha koa ny ho vokatry ny fifandrafiana eo amin’ilay vehivavy sy Satana , ary eo amin’ny taranak’izy ireo . 
 Havelan’i Jehovah hotorotoroina ny ombelahin - tongotry ny Taranak’ilay vehivavy vadiny . 
 Hanorotoro ny lohan’ilay menarana , na i Satana Devoly , kosa anefa io Taranaka io , amin’ny fotoana voatondron’Andriamanitra . 
 Teo am - piandrasana izany , dia tsy nisy nahasakana ny fikasan’i Jehovah . 
 Nanomboka tanteraka ilay izy rehefa nipoitra tsikelikely ireo olona nofidiny ho razamben’ny Mesia , ka teraka i Jesosy , ilay Mesia nampanantenaina . — Lioka 3 : 15 , 23 - 38 ; Galatianina 4 : 4 . 
 Inona no efa voalahatr’i Jehovah ? 
 Efa voalahatr’i Jehovah hatramin’ny voalohany ve fa hanota i Adama sy Eva ? 
 Hazavao . 
 Niresaka momba ny anjara asan’i Jesosy tao amin’ny fikasan’Andriamanitra ny apostoly Petera , rehefa nanoratra hoe : “ Efa fantatra mialoha i Kristy , talohan’ny nanorenana izao tontolo izao . 
 Naseho anefa izy tamin’izao fotoana farany izao , noho ianareo . ” 
 Efa voalahatr’i Jehovah hatramin’ny voalohany ve fa hanota i Adama sy Eva , ka hila ny sorom - panavotan’i Jesosy Kristy ny olombelona ? 
 Tsia . 
 Ilay teny grika nadika hoe ‘ fanorenana ’ dia midika ara - bakiteny hoe “ fametrahana ” , ary misy ifandraisany amin’ny fananana anaka . 
 Efa nanana anaka ve i Adama sy Eva talohan’ny nanotany ? 
 Tsia . 
 Efa avy nanota izy ireo vao niteraka . 
 Araka izany , dia nandahatra ny hisian’ilay ‘ taranaka ’ i Jehovah , taorian’ny nikomian’i Adama sy Eva , saingy talohan’ny niterahan’izy ireo . 
 Ny fahafatesan’i Jesosy sy ny fitsanganany tamin’ny maty no nahazoana ny vidim - panavotana , izay nomena tamim - pitiavana mba hanafoanana ny ota nolovana tamin’i Adama , ary hamongorana ny asan’i Satana rehetra . — Matio 20 : 28 ; Hebreo 2 : 14 ; 1 Jaona 3 : 8 . 
 Inona no efa voalahatr’i Jehovah , mba hanatanterahany ny fikasany ? 
 Nisy zavatra hafa efa voalahatr’Andriamanitra koa , mba hanatanterahany ny fikasany . 
 Noresahin’i Paoly tamin’ny Efesianina izany , rehefa nilaza izy fa Andriamanitra dia ‘ hanangona indray ao amin’i Kristy ny zava - drehetra , na ny zavatra any an - danitra na ny eto an - tany . ’ 
 “ Ny zavatra any an - danitra ” dia ireo olom - boafidy mpiray lova amin’i Kristy . 
 Nanazava toy izao i Paoly , momba azy ireo : ‘ Notendrena mialoha isika araka ny fikasan’Andriamanitra . 
 Izy mantsy no mampandeha ny fiasan’ny zava - drehetra araka izay kasain’ny sitrapony . ’ 
 Araka izany , dia efa voalahatr’Andriamanitra fa hisy olona vitsivitsy ho lasa taranaka faharoan’ilay vehivavy vadiny . 
 Hiara - miasa amin’i Kristy izy ireo , mba handraisan’ny olona soa avy amin’ny vidim - panavotana . 
 Nantsoin’ny apostoly Petera hoe “ firenena masina ” izy ireo . 
 Nampahafantarina ny apostoly Jaona tamin’ny alalan’ny fahitana iray , fa 144 000 no ho isan’ireo mpiray lova amin’i Kristy . 
 Hiara - manompo amin’i Kristy Mpanjaka izy ireo , mba “ ho fiderana [ ny voninahitr’Andriamanitra ] . ” — Efesianina 1 : 12 - 14 . 
 Ahoana no ahafantarantsika fa tsy voalahatra hoe iza no ho anisan’ireo 144 000 ? 
 Na efa voalahatra aza fa hisy ny 144 000 , dia tsy voalahatra kosa hoe iza no ho anisan’izy ireo , ka hanompo an’Andriamanitra amim - pahatokiana . 
 Ireo fampitandremana ao amin’ny Soratra Grika Kristianina aza dia natao voalohany indrindra ho an’ny voahosotra , mba hitari - dalana sy hampahery azy ireo tsy hivadika sy ho mendrika foana ny fiantsoana ho any an - danitra . 
 Marina fa fantatr’i Jehovah mialoha hoe hisy olona 144 000 hahafeno fepetra , mba handray anjara amin’ny fanatanterahana ny fikasany . 
 Ny fomba fiaina fidin’ny tsirairay amin’ireo voantso anefa no hamaritra raha ho anisan’ny 144 000 tokoa izy na tsia . 
 Miankina amin’ilay olona izany . — Matio 24 : 13 . 
 Inona no fantatr’i Jehovah mialoha ? 
 13 , 14 . 
 Mifanaraka amin’ny inona foana ny famantaran’i Jehovah ny hoavy , ary nahoana ? 
 Koa satria Andriamanitry ny faminaniana i Jehovah sady mpanatanteraka ny fikasany , ahoana no ampiasany ny fahaizany mamantatra ny hoavy ? 
 Tsy misy isalasalana aloha , fa manao ny marina sy ny rariny ary maneho fitiavana foana Andriamanitra . 
 Rehefa nanoratra ho an’ny Kristianina hebreo tamin’ny taonjato voalohany ny apostoly Paoly , dia nanamafy fa “ zavatra roa tsy mety miova sady tsy hain’Andriamanitra andaingana ” ny fianianany sy ny fampanantenany . 
 Naveriny indray izany , rehefa nanoratra tamin’i Titosy izy hoe : “ Tsy mahay mandainga ” Andriamanitra . — Titosy 1 : 2 . 
 Ankoatra izany , dia manao ny rariny foana i Jehovah , na dia tsy manam - petra aza ny heriny . 
 Nilaza i Mosesy fa “ Andriamanitra mahatoky Izy , ka tsy misy ratsy ao aminy ; marina sy mahitsy Izy . ” 
 Mifanaraka amin’ny toetra tsarany daholo ny zava - drehetra ataony . 
 Hita amin’ny ataony fa mifandanja tsara ny fanehoany ireo toetrany lehibe indrindra , dia ny fitiavana , ny fahendrena , ny fanaovana ny rariny , ary ny hery . 
 15 , 16 . 
 Inona avy no safidy nomen’i Jehovah an’i Adama tao amin’ny saha Edena ? 
 Hitantsika amin’ny zava - niseho tao amin’ny saha Edena , ny fomba nanehoan’i Jehovah ireo toetrany ireo . 
 Ray be fitiavana izy , ka nomeny izay rehetra nilainy ny olombelona . 
 Nomeny fahaiza - misaina sy mamakafaka ary manatsoaka hevitra i Adama . 
 Afaka nanao safidy izy , fa tsy toy ny biby izay mazàna baikoin’ny faniriany voajanahary fotsiny . 
 Rehefa avy namorona an’i Adama Andriamanitra , dia nojereny avy tany amin’ny seza fiandrianany any an - danitra “ izay rehetra nataony , ary , indro , tsara indrindra izany . ” — Genesisy 1 : 26 - 31 ; 2 Petera 2 : 12 . 
 Nandidy an’i Adama i Jehovah , mba tsy hihinana ny voan’ny “ hazo fahalalana ny tsara sy ny ratsy . ” 
 Nomeny toromarika ampy tsara i Adama tamin’izay , mba hahafahany hanapa - kevitra momba izay tokony hataony . 
 Navelany hihinana ny voan’ny ‘ hazo rehetra teo amin’ny saha ’ izy . 
 Voan’ny hazo iray ihany no tsy azony nihinanana , fa raha tsy izay dia ho faty izy . 
 Nampahafantariny an’i Adama izay ho vokatry ny safidy hataony . 
 Inona no nataon’i Adama ? 
 Nahoana isika no afaka milaza fa mifidy ny zavatra tiany hofantarina mialoha i Jehovah ? 
 Toa nifidy ny tsy hamantatra mialoha izay hataon’i Adama sy Eva i Jehovah , na dia mahay mamantatra mialoha izay rehetra hitranga aza . 
 Ny tokony hoeritreretintsika àry dia tsy hoe mahay mamantatra mialoha izay hitranga ve i Jehovah , fa hoe misafidy ny hanao izany ve izy . 
 Andriamanitra fitiavana koa i Jehovah , ka tsy ho ratsy fanahy sy hanao fanahy iniana handahatra mialoha ny hikomian’i Adama sy Eva , izay niteraka fahavoazana be . 
 Hitantsika amin’izany fa fidin’i Jehovah ny zavatra tiany hofantarina mialoha . 
 Na dia mifidy izay tiany hofantarina mialoha aza i Jehovah , nahoana izany no tsy midika fa tsy lavorary izy ? 
 Koa satria mifidy izay tiany hofantarina mialoha i Jehovah , midika ve izany fa tsy lavorary izy ? 
 Tsia . 
 Niantso an’i Jehovah hoe “ Vatolampy ” i Mosesy , ary nilaza fa “ tanteraka ny asany . ” 
 Tsy tompon’andraikitra amin’ny vokatry ny fahotan’ny olombelona izy . 
 Noho i Adama tsy nankatò no mahatonga antsika rehetra hijaly . 
 Nanazava ny apostoly Paoly fa ‘ avy tamin’ny olona iray no nidiran’ny ota ho amin’izao tontolo izao , ary avy tamin’ny ota no nidiran’ny fahafatesana , ka niely tamin’ny olona rehetra ny fahafatesana , satria samy efa nanota izy rehetra . ’ — Deoteronomia 32 : 4 , 5 ; Romanina 5 : 12 ; Jeremia 10 : 23 . 
 Inona avy no fanontaniana hovaliana ao amin’ny lahatsoratra manaraka ? 
 Hitantsika tamin’ity lahatsoratra ity , fa tsy manao ny tsy rariny i Jehovah . 
 Entiny manatanteraka ny fikasany kosa ny fahaizany sy ny toetra tsarany ary ny fitsipiny . 
 Andriamanitry ny faminaniana izy , ka manambara “ ny farany hatramin’ny voalohany , ary nanambara hatramin’ny ela izay tsy mbola natao akory . ” 
 Hitantsika teo koa fa mifidy ny zavatra tiany hofantarina mialoha izy . 
 Nahoana izany no mahakasika antsika ? 
 Ahoana no handraisantsika fanapahan - kevitra mifanaraka amin’ny fikasana feno fitiavan’Andriamanitra ? 
 Ary inona no soa horaisintsika , raha mandray fanapahan - kevitra toy izany isika ? 
 Hovaliana ao amin’ny lahatsoratra manaraka ireo . 
 [ Fanamarihana ambany pejy ] 
 Jereo ny bokikely Boky Iray ho An’ny Olona Rehetra , pejy 28 , navoakan’ny Vavolombelon’i Jehovah . 
 Hainao Hazavaina Ve ? 
 • Inona no zava - nitranga fahiny , manaporofo fa tanteraka foana ny tenin’Andriamanitra ? 
 • Inona avy no efa voalahatr’i Jehovah , mba hanatanterahany ny ‘ fikasany mandrakizay ’ ? 
 • Ahoana no ampiasan’i Jehovah ny fahaizany mamantatra mialoha izay hitranga ? 
 [ Sary , pejy 22 ] 
 Natoky an’i Jehovah i Josafata 
 [ Sary , pejy 23 ] 
 Nilaza mialoha Andriamanitra fa ho faty sy hitsangana amin’ny maty i Jesosy 
 [ Sary , pejy 24 ] 
 Efa voalahatr’i Jehovah ve izay hataon’i Adama sy Eva ? 
 “ Mifidiana ny Fiainana , mba ho Velona Hianao ” 
 “ Nataoko teo anoloanao ny fiainana sy ny fahafatesana ary ny fitahiana sy ny fanozonana ; koa mifidiana ny fiainana , mba ho velona hianao . ” — DEOTERONOMIA 30 : 19 . 
 1 , 2 . 
 Inona no dikan’ny hoe natao tahaka ny endrik’Andriamanitra ny olombelona ? 
 “ ANDEHA Isika hamorona olona tahaka ny endritsika , araka ny tarehintsika . ” 
 Ao amin’ny toko voalohany ao amin’ny Baiboly no misy an’izany tenin’Andriamanitra izany . 
 Notanterahiny tokoa izany , araka ny Genesisy 1 : 26 , 27 , manao hoe : “ Andriamanitra nahary ny olona tahaka ny endriny ; tahaka ny endrik’Andriamanitra no namoronany azy . ” 
 Araka izany , dia samy hafa tanteraka tamin’ny zavaboary rehetra teto an - tany ny olombelona voalohany . 
 Tahaka ny Mpamorona azy izy , izany hoe afaka nisaintsaina , naneho fitiavana , nanao ny rariny , ary nanana fahendrena sy hery . 
 Nanana feon’ny fieritreretana koa izy , ka afaka nandray fanapahan - kevitra hahasoa ny tenany sy hampifaly ilay Rainy any an - danitra . 
 Nanana safidy malalaka i Adama , raha tsorina . 
 Nilaza toy izao i Jehovah , rehefa nandinika an’io zavaboariny io : “ Indro , tsara indrindra izany . ” — Genesisy 1 : 31 ; Salamo 95 : 6 . 
 Tahaka ny endrik’Andriamanitra koa isika , satria taranak’i Adama . 
 Tena manan - tsafidy anefa ve isika amin’izay ataontsika ? 
 Marina fa hain’i Jehovah ny mamantatra mialoha izay hitranga . 
 Tsy mandahatra izay rehetra hataontsika tsirairay sy izay hiafarantsika anefa izy . 
 Tsy mamaritra mialoha ny safidin’ny olombelona izy . 
 Zava - dehibe àry ny hanaovantsika safidy tsara . 
 Haka lesona avy amin’izay nanjo ny firenen’ny Israely isika , mba hahitana izany . — Romanina 15 : 4 . 
 Nanana safidy malalaka ny Israelita 
 Inona no voalohany tamin’ny Didy Folo , ary ahoana no nankatoavan’ny Israelita azy io ? 
 Hoy i Jehovah tamin’ny Israelita : “ Izaho no Jehovah Andriamanitrao , Izay nitondra anao nivoaka avy tany amin’ny tany Egypta , tamin’ny trano nahandevozana . ” 
 Nafahana tamin’ny fomba mahagaga avy tamin’ny fahababoana tany Ejipta ny Israelita , tamin’ny 1513 T.K . 
 Noho izany , dia afaka natoky tanteraka an’ireo teny ireo izy . 
 Nilaza toy izao tamin’ny alalan’i Mosesy i Jehovah , tao amin’ny voalohany amin’ny Didy Folo : “ Aza manana andriamani - kafa , fa Izaho ihany . ” 
 Nifidy ny hankatò ny Israelita tamin’izay . 
 Nanaiky an - tsitrapo izy ireo fa i Jehovah irery ihany no hotompoiny . — Eksodosy 20 : 5 ; Nomery 25 : 11 . 
 a ) Inona no safidy nananan’ny Israelita , araka ny tenin’i Mosesy ? 
 b ) Inona no safidy ananantsika ankehitriny ? 
 Mbola nantitranterin’i Mosesy tamin’ny Israelita indray ny safidy nananan’izy ireo , 40 taona tatỳ aoriana . 
 Hoy izy : “ Miantso ny lanitra sy ny tany aho anio ho vavolombelona aminareo fa efa nataoko teo anoloanao ny fiainana sy ny fahafatesana ary ny fitahiana sy ny fanozonana ; koa mifidiana ny fiainana , mba ho velona hianao sy ny taranakao . ” 
 Manan - tsafidy koa isika ankehitriny : Na hanompo an’i Jehovah amim - pahatokiana ka hiaina mandrakizay , na tsy hankatò azy ka hizaka ny vokany . 
 Hodinihintsika izay nitranga tamin’ireo olona nanao safidy tsara sy ireo nanao safidy ratsy . 
 5 , 6 . 
 Inona no safidy nataon’i Josoa , ary inona no vokany ? 
 Nitondra ny Israelita niditra tao amin’ny Tany Nampanantenaina i Josoa , tamin’ny 1473 T.K . 
 Nanao kabary nampieritreritra ho an’ilay firenena manontolo izy talohan’ny nahafatesany , ary nampirisika azy ireo hoe : “ Raha tsy sitrakareo ny hanompo an’i Jehovah , dia fidionareo anio ary izay hotompoinareo , na ny andriamanitra izay notompoin’ny razanareo tany an - dafin’ny Ony , na ny andriamanitry ny Amorita , izay mponina teto amin’ny tany onenanareo . ” 
 Niresaka momba ny fianakaviany izy avy eo , ka niteny hoe : “ Raha izaho sy ny ankohonako kosa , dia hanompo an’i Jehovah izahay . ” — Josoa 24 : 15 . 
 Nilaza tamin’i Josoa i Jehovah talohan’izay hoe : “ Mahereza sy matanjaha . ” 
 Nampirisika azy koa izy mba tsy hiala tamin’ny Lalàny . 
 Nampanantena izy fa ho lavorary izay rehetra ataon’i Josoa , raha mamaky ny bokin’ny Lalàna andro aman’alina izy . 
 Tanteraka tokoa izany . 
 Nahazo fitahiana i Josoa , noho ny safidy nataony . 
 Hoy izy : “ Tsy nisy latsaka na dia kely akory aza ny zava - tsoa rehetra izay nolazain’i Jehovah tamin’ny taranak’Isiraely ; fa tanteraka avokoa izany rehetra izany . ” — Josoa 21 : 45 . 
 Inona no safidy nataon’ny Israelita sasany tamin’ny andron’i Isaia , ary inona no vokany ? 
 Nifanohitra tamin’izany kosa no nataon’ny Israelita , 700 taona teo ho eo tatỳ aoriana . 
 Maro tamin’izy ireo no nanaraka ny fanaon’ny mpanompo sampy . 
 Nivory nanodidina ny latabatra iray feno sakafo matsiro sy divay mamy izy ireo , ohatra , tamin’ny andro farany tamin’ny taona . 
 Tsy fivoriam - pianakaviana fotsiny anefa ilay izy , fa fotoam - pivavahana nanomezam - boninahitra andriamani - diso roa . 
 Nivadika tamin’Andriamanitra izy ireo , ary toy izao no fiheverany izany , araka ny tenin’i Isaia mpaminany : “ Mahafoy an’i Jehovah sy manadino ny tendrombohitro masina [ ianareo ] , sady mamelatra latabatra ho an’i Gada [ andriamanitry ny Anjara ] sy mampidina divay noharoharoan - javatra ho an’i Menỳ [ andriamanitry ny Vintana ] . ” 
 Nino izy ireo fa ny famalifaliana ny andriamanitry ny Anjara sy ny Vintana no hahazoany vokatra , fa tsy ny fitahian’i Jehovah . 
 Nijinja ny voka - dratsin’ny fikomiany sy ny safidiny anefa izy ireo . 
 Hoy i Jehovah : “ Hotendreko ho voan’ny sabatra hianareo ka hankohofina hovonoina avokoa , satria niantso Aho , fa tsy namaly hianareo , niteny Aho , fa tsy nihaino hianareo , fa nanao izay ratsy eo imasoko , ary izay tsy sitrako no nofidinareo . ” 
 Ringana izy ireo noho ny safidy ratsy nataony , ary tsy nahavonjy azy ny andriamanitry ny Anjara sy ny Vintana . 
 Manaova safidy tsara 
 Inona avy no ilaina mba hanaovana safidy tsara , araka ny Deoteronomia 30 : 20 ? 
 Nilaza zavatra telo tokony hataon’ny Israelita i Mosesy , rehefa nampirisika azy ireo hifidy ny fiainana . 
 Nampirisihiny izy ireo mba ‘ ho tia an’i Jehovah Andriamaniny , hihaino ny feony , ary hifikitra aminy . ’ 
 Andeha hodinihintsika tsirairay ireo , mba hahafahantsika hanao safidy tsara . 
 Ahoana no anaporofoantsika ny fitiavantsika an’i Jehovah ? 
 Fitiavana an’i Jehovah Andriamanitsika : Mifidy ny hanompo an’i Jehovah isika , satria tia azy . 
 Mandray lesona avy amin’izay nanjo ny Israely fahiny isika , ka manohitra ny fakam - panahy haloto fitondran - tena . 
 Mitandrina koa isika mba tsy hanana fomba fiaina izay mety hahavoatarika antsika ho matimatin - karena , toy ny olona eo amin’izao tontolo izao . 
 Mifikitra amin’i Jehovah isika ary mitandrina ny didiny . 
 Nampirisika ny Israelita toy izao i Mosesy , talohan’ny nidiran’izy ireo tao amin’ny Tany Nampanantenaina : “ Indro , efa nampianariko didy sy fitsipika hianareo , araka izay nandidian’i Jehovah Andriamanitro ahy , mba harahinareo any amin’ny tany izay efa hidiranareo holovana . 
 Koa tandremo ary ataovy izany , fa izany no ho fahendrenareo sy ho fanananareo saina eny imason’ny firenen - tsamy hafa ; fa handre izany lalàna rehetra izany izy . ” 
 Izao no fotoana tokony hanaporofoantsika ny fitiavantsika an’i Jehovah , ka hanaovantsika ny sitrapony ho loha laharana eo amin’ny fiainantsika . 
 Azo antoka fa handray fitahiana isika , raha manao izany safidy izany . — Matio 6 : 33 . 
 10 - 12 . 
 Inona no ianarantsika avy amin’izay nitranga tamin’ny andron’i Noa ? 
 Fihainoana ny feon’Andriamanitra : ‘ Nitory ny fahamarinana ’ i Noa . 
 Saika ny olona rehetra niaina talohan’ny Safodrano anefa no variana , ka “ tsy niraharaha ” ny fampitandremany . 
 Inona no vokany ? 
 ‘ Tonga ny safodrano , izay nifaoka azy rehetra . ’ 
 Nampitandrina i Jesosy fa ho toy izany no hitranga amin’ny androntsika , mandritra “ ny fanatrehan’ny Zanak’olona . ” 
 Ny zava - nitranga tamin’ny andron’i Noa àry , dia fampitandremana mazava tsara ho an’ny olona mifidy ny tsy hankatò ny hafatr’Andriamanitra . — Matio 24 : 39 . 
 Maniratsira ny fampitandremana ampitain’ny mpanompon’Andriamanitra ny olona sasany ankehitriny . 
 Tokony ho fantatr’izy ireo anefa hoe inona no ho vokany raha tsy miraharaha an’izany izy ireo . 
 Hoy ny apostoly Petera momba ireny mpaneso ireny : “ Minia tsy mahalala izy ireo fa efa nisy hatramin’ny ela ny lanitra , ary nisy tany nifatratra tsara nipoitra avy tao anaty rano sady teo afovoan’ny rano , noho ny tenin’Andriamanitra . 
 Tamin’ny alalan’ireo no nandravana ilay tontolo tamin’izany fotoana izany rehefa safotry ny rano . 
 Tahirizina ho amin’ny afo amin’ny alalan’izany teny izany koa anefa ny lanitra sy ny tany ankehitriny ka atokana ho amin’ny andro fitsarana sy fandringanana an’ireo tsy matahotra an’Andriamanitra . ” — 2 Petera 3 : 3 - 7 . 
 Diniho kosa anefa ny safidy nataon’i Noa sy ny fianakaviany . 
 “ Finoana no nanehoan’i Noa tahotra an’Andriamanitra sy nanamboarany sambo fiara . . . , rehefa nahazo fampitandremana avy tamin’Andriamanitra ny amin’ny zavatra mbola tsy hitany izy . ” 
 Nanaraka fampitandremana i Noa , ka voavonjy izy mianakavy . 
 Enga anie isika ho mailaka hihaino ny hafatr’Andriamanitra sy hankatò izany . — Jakoba 1 : 19 , 22 - 25 . 
 13 , 14 . a ) Nahoana no tena ilaina ny ‘ mifikitra amin’i Jehovah ’ ? 
 b ) Ahoana no amolavolan’i Jehovah , ilay Mpanefy Tanimanga , antsika ? 
 Fifikirana amin’i Jehovah : Tsy ampy ny hoe tia an’i Jehovah sy mihaino azy , raha tiantsika ny ‘ hifidy ny fiainana sy ho velona . ’ 
 Tsy maintsy ‘ mifikitra aminy ’ koa isika , izany hoe maharitra manao ny sitrapony . 
 Hoy i Jesosy : “ Raha miaritra ianareo dia ho voavonjinareo ny ainareo . ” 
 Mampiharihary izay ao am - pontsika , ny safidy ataontsika amin’io lafiny io . 
 Hoy ny Ohabolana 28 : 14 : “ Sambatra izay olona matahotra mandrakariva ; fa izay manamafy ny fony no hidiran - doza . ” 
 Manaporofo ny fahamarinan’io tapany faharoa io , ny tantaran’i Faraon’i Ejipta . 
 Vao mainka nanamafy ny fony i Farao , fa tsy natahotra an’Andriamanitra , rehefa nifandimby niseho tao Ejipta ireo Loza Folo . 
 Nanan - tsafidy io mpitondra nieboebo io , fa tsy hoe i Jehovah no nanery azy tsy hankatò . 
 Na inona na inona anefa nataon’i Farao , dia tanteraka ny sitrapon’i Jehovah . 
 Nilaza toy izao momba an’i Farao mantsy izy , araka ny nohazavain’ny apostoly Paoly : “ Noho izao indrindra no mbola namelako anao ho velona : Mba ho amin’ny alalanao no hampisehoako ny heriko , ary mba hambara eran - tany ny anarako . ” — Romanina 9 : 17 . 
 Nilaza toy izao i Isaia mpaminany , taonjato maro taorian’ny nanafahana ny Israelita avy tamin’ny fanandevozan’i Farao : “ Jehovah ô , Rainay Hianao ; izahay dia tanimanga , ary Hianao no mpanefy anay , ary asan’ny tànanao izahay rehetra . ” 
 Manjary mitafy tsikelikely ny toetra vaovao isika , rehefa manaiky hovolavolain’i Jehovah , amin’ny alalan’ny fianarana samirery sy ny fampiharana ny Teniny . 
 Lasa malemy fanahy kokoa sy mora atoro isika , ka mora kokoa amintsika ny mifikitra foana amin’i Jehovah , satria irintsika amin’ny fo manontolo ny hampifaly azy . — Efesianina 4 : 23 , 24 ; Kolosianina 3 : 8 - 10 . 
 ‘ Ampahafantaro izany ’ 
 Inona no andraikitra roa nampahatsiahivin’i Mosesy ny Israelita , araka ny Deoteronomia 4 : 9 ? 
 Hoy i Mosesy tamin’ny Israelita , rehefa hiditra ny Tany Nampanantenaina izy ireo : “ Kanefa kosa mitandrema hianao , ka tandremo tsara ny fanahinao , fandrao hadinoinao ny zavatra izay efa hitan’ny masonao , ary andrao miala amin’ny fonao izany , amin’ny andro rehetra hiainanao , fa ampahafantaro ny zanakao sy ny zafinao izany . ” 
 Nisy andraikitra roa nankinin’i Jehovah Andriamanitra tamin’izy ireo , raha tiany ny hahazo ny fitahiany sy ny fanambinany tao amin’ilay tany holovan’izy ireo . 
 Tsy tokony hohadinoin’izy ireo ny zava - mahagaga nataon’i Jehovah teo imasony , ary tokony hampianarin’izy ireo ny taranany izany . 
 Tsy maintsy manao toy izany koa isika vahoakan’Andriamanitra ankehitriny , raha te ‘ hifidy ny fiainana sy ho velona . ’ 
 Inona àry no zava - mahagaga nataon’i Jehovah ho antsika , ka hitan’ny masontsika ? 
 16 , 17 . a ) Inona no zava - bitan’ireo misioneran’i Gileada , raha ny fitoriana no resahina ? 
 b ) Milazà mpitory fantatrao hoe manana zotom - po tsy mety lefy . 
 Tena faly tokoa isika mahita fa tahin’i Jehovah , ny asa fitoriana sy fampianarana ataontsika . 
 Mitarika ny asa fampianarana any amin’ny tany maro ny misionera , nanomboka tamin’ny nisokafan’ny Sekoly Ara - baibolin’i Gileada tamin’ny 1943 . 
 Efa be taona sy osa ankehitriny ireo voalohandohany nahazo diplaoma tamin’io sekoly io . 
 Mbola mazoto mitory ilay Fanjakana foana anefa izy ireo hatramin’izao . 
 Ohatra tena tsara amin’izany i Mary Olson , izay nahazo diplaoma tamin’ny 1944 . 
 Misionera tany Orogoay izy tamin’ny voalohany , avy eo tany Kolombia , ary izao any Porto Rico . 
 Mafana fo amin’ny fitoriana foana izy , na dia voafetra aza ny vitany noho ny aretina vokatry ny fahanterana . 
 Mampiasa tsara ny fahaizany miteny espaniola izy , ka manokana fotoana isan - kerinandro mba hiaraha - manompo amin’ny mpitory any an - toerana . 
 Mbola manompo any Bahamas ankehitriny i Nancy Porter , izay nahazo diplaoma tamin’ny 1947 ary efa maty vady . 
 Misionera be atao foana amin’ny asa fitoriana koa izy . 
 Hoy izy tao amin’ny tantaram - piainany : ‘ Loharanom - pifaliana miavaka ny mampianatra ny hafa ny fahamarinana ara - baiboly . 
 Manampy ahy hanana fandaharana ara - panahy tsara izany , ka mahatonga ny fiainako hilamina sy ho tony . ’ 
 * Tsy manadino izay nataon’i Jehovah ny Anabavy Porter sy ny Kristianina mahatoky hafa , rehefa mitodika ny lasa . 
 Ary isika ? 
 Moa ve isika mankasitraka ny fomba itahian’i Jehovah ny asa fitoriana eo amin’ny faritra misy antsika ? — Salamo 68 : 11 . 
 Inona no soa raisintsika avy amin’ny famakiana ny tantaram - piainan’ireo misionera ? 
 Tena mahafaly antsika ny zava - bitan’ireny Kristianina efa nanompo hatry ny ela ireny , sy izay mbola ataony . 
 Mampahery antsika ny mamaky ny tantaram - piainan’izy ireo . 
 Manjary tapa - kevitra kokoa hanompo an’i Jehovah mantsy isika , rehefa mahafantatra izay nataony ho an’ireny mpanompony mahatoky ireny . 
 Mamaky sy misaintsaina tsy tapaka an’ireny tantara mahafinaritra ao amin’ny Tilikambo Fiambenana ireny ve ianao ? 
 Ahoana no azon’ny ray aman - dreny ampiasana ny tantaram - piainana ao amin’ny Tilikambo Fiambenana ? 
 Nampahatsiahy ny Israelita i Mosesy fa tsy tokony hohadinoin’izy ireo ny zava - drehetra nataon’i Jehovah ho azy . 
 Ary tokony horaketiny ao am - pony mandritra ny androm - piainany izany . 
 Nilaza koa izy hoe : “ Ampahafantaro ny zanakao sy ny zafinao izany . ” 
 Manohina ny fo tokoa ny tantaram - piainana tena nisy . 
 Mila modely ny tanora . 
 Afaka miana - javatra avy amin’ny tantaram - piainan’ireo anabavy be taona sy mahatoky ao amin’ny Tilikambo Fiambenana , ny anabavy mpitovo . 
 Afaka manitatra ny fanompoany ny rahalahy sy anabavy , na dia ao amin’ny taniny ihany aza , ka mandeha any amin’izay ilana mpitory maro kokoa . 
 Ry ray aman - dreny , nahoana raha mampiasa ny tantaran’ireo misionera mahatoky sy ireo Kristianina hafa , mba hampirisihana ny zanakareo hifidy ny fanompoana manontolo andro ? 
 Inona no tsy maintsy ataontsika , raha te ‘ hifidy ny fiainana ’ isika ? 
 Ahoana àry no ahafahantsika tsirairay ‘ mifidy ny fiainana ’ ? 
 Tokony hampiasaintsika mba hampisehoana ny fitiavantsika an’i Jehovah ny safidy malalaka , izay fanomezana tena tsara . 
 Mila manao araka izay fara herintsika foana koa isika eo amin’ny fanompoana azy , raha mbola omeny tombontsoa hanao izany . 
 I Jehovah mantsy ‘ no fiainantsika sy fahamaroan’ny androntsika ’ , hoy i Mosesy . — Deoteronomia 30 : 19 , 20 . 
 [ Fanamarihana ambany pejy ] 
 Jereo ny lahatsoratra hoe “ Faly sy Velom - pankasitrahana na dia Namoy Olon - tiana Aza ” , ao amin’ny Tilikambo Fiambenana 1 Jona 2001 , pejy 23 - 27 . 
 Tadidinao Ve ? 
 • Inona no ianaranao avy amin’ireo olona nanao safidy tsara sy ireo nanao safidy ratsy ? 
 • Inona ireo zavatra telo tsy maintsy ataontsika , raha te ‘ hifidy ny fiainana ’ isika ? 
 • Inona avy ireo andraikitra roa tokony horaisintsika ? 
 [ Sary , pejy 26 ] 
 “ Nataoko teo anoloanao ny fiainana sy ny fahafatesana ” 
 [ Sary , pejy 29 ] 
 Voavonjy i Noa sy ny fianakaviany , satria nihaino ny feon’Andriamanitra 
 [ Sary , pejy 30 ] 
 Mary Olson 
 [ Sary , pejy 30 ] 
 Nancy Porter 
 “ Endrey ny Fitiavako ny Lalànao ! ” 
 “ Endrey ny fitiavako ny lalànao ! 
 Fisaintsainako mandrakariva izany . ” — SALAMO 119 : 97 . 
 1 , 2 . a ) Inona no zava - tsarotra niainan’ny mpanoratra ny Salamo 119 ? 
 b ) Inona no nataony teo anatrehan’izany , ary nahoana ? 
 NIATRIKA fitsapana mafy ny mpanoratra ny Salamo 119 . 
 Naneso sy namoron - dainga hamelezana azy ny fahavalo mpirehareha , izay nanao tsinontsinona ny lalàn’Andriamanitra . 
 Nanenjika azy ny mpanapaka , sady nikaon - doha hanisy ratsy azy . 
 Feno ratsy fanahy nanodidina azy , ary nifofo ny ainy izy ireo . 
 ‘ Nipotrapotra - dranomaso noho ny alahelo ’ izy vokatr’izany . 
 Na teo aza izany fitsapana izany , dia nihira ilay mpanao salamo hoe : “ Endrey ny fitiavako ny lalànao ! 
 Fisaintsainako mandrakariva izany . ” — Salamo 119 : 97 . 
 Nahoana ny lalàn’Andriamanitra no nampionona ny mpanao salamo ? 
 Nahazo hery izy satria natoky fa niahy azy i Jehovah . 
 Marina fa nanenjika azy ny fahavalony , kanefa nahatsiaro ho sambatra izy satria nandray soa avy tamin’ny fampiharana ny lalàna , izay nomen’Andriamanitra tamim - pitiavana . 
 Niaiky izy fa nanisy soa azy i Jehovah . 
 Tsy vitan’izany , fa lasa hendry noho ny fahavalony izy , rehefa nampihatra ny tari - dalana tao amin’ny lalàn’Andriamanitra . 
 Niaro ny ainy mihitsy aza izany . 
 Niadana sy nilamin - tsaina izy , satria nankatò ny lalàna . — Salamo 119 : 1 , 9 , 65 , 93 , 98 , 165 . 
 Nahoana no sarotra amin’ny Kristianina ny mankatò foana ny fitsipik’Andriamanitra , ankehitriny ? 
 Iharam - pitsapana mafy koa ankehitriny ny finoantsika mpanompon’Andriamanitra . 
 Marina aloha fa mety tsy hahatandindomin - doza ny aintsika ilay izy , toy ny nanjo ny mpanao salamo , nefa iaraha - mahalala fa miaina amin’ny “ fotoan - tsarotra tsy mora setraina ” isika . 
 Maro amin’ireo olona ifaneraserantsika no tsy miraharaha ny fitsipik’Andriamanitra . 
 Tsy mitady afa - tsy izay hahasoa ny tenany izy ireo , matimatin - karena , mieboebo , ary tsy manaja ny hafa . 
 Miatrika fitsapana sy fakam - panahy handika ny fitsipik’Andriamanitra foana ny tanora kristianina . 
 Mety ho sarotra ny ho tia foana an’i Jehovah sy ny fitsipiny , amin’ny toe - javatra toy izany . 
 Ahoana no hiarovantsika tena ? 
 Inona no nataon’ny mpanao salamo , ka nahitana fa nankasitraka ny lalàn’Andriamanitra izy ? 
 Tokony hanao toy izany koa ve ny Kristianina ? 
 Nanokana fotoana handalinana sy hisaintsainana ny lalàn’Andriamanitra ny mpanao salamo , ka izany no nanampy azy hiatrika ny zava - tsarotra niainany . 
 Nanjary tia ny lalàn’Andriamanitra izy vokatr’izany . 
 Saika ny andininy rehetra ao amin’ny Salamo 119 no miresaka ny lalàn’Andriamanitra amin’ny endriny samihafa . 
 * Marina aloha fa tsy voatery hanaraka ny Lalàn’i Mosesy , izay nomen’Andriamanitra ny firenen’ny Israely fahiny , ny Kristianina ankehitriny . 
 Na izany aza dia mahasoa foana ny toro lalana raketin’io Lalàna io . 
 Nampionona ny mpanao salamo izy ireny , ary afaka mampionona ireo mpanompon’Andriamanitra miatrika olana amin’izao andro izao koa . 
 Inona ireo zavatra notakin’ny Lalàn’i Mosesy hodinihintsika ? 
 Handinika zavatra telo notakin’ny Lalàn’i Mosesy isika , ary handray fampaherezana avy amin’izany . 
 Ireto avy izy ireo : Ny lalàna momba ny Sabata , ny fitsipika momba ny fanangonam - bokatra , ary ny didy mandrara ny fitsiriritana . 
 Hodinihintsika ny tsirairay amin’ireo , ary ho hitantsika fa zava - dehibe ny hahazoana ny toro lalana raketiny , raha tiantsika ny handresy ireo olana misy ankehitriny . 
 Mila mitady ny fitarihan’Andriamanitra isika 
 Inona avy no zavatra tena ilain’ny olona ? 
 Misy zavatra maromaro tena ilain’ny olombelona eo amin’ny fiainana . 
 Ilainy , ohatra , ny sakafo sy ny rano ary ny trano mba hahasalama tsara azy . 
 Mila mitady ny fitarihan’Andriamanitra koa anefa izy . 
 Tsy tena ho sambatra izy raha tsy izany . 
 Hitan’i Jehovah fa tena mila manao izany ny olombelona , ka nandidy ny vahoakany fahiny izy mba hanokana andro iray tsy hiasana ao anatin’ny herinandro , fa hanaovana zavatra mifandray amin’ny fanompoana an’Andriamanitra . 
 7 , 8 . a ) Inona no nampiavaka ny Sabata tamin’ny andro hafa ? 
 b ) Inona no anton’ny Sabata ? 
 Asongadin’ny lalàna momba ny Sabata , fa tena ilaina ny manokana fotoana hanatsarana ny fifandraisana amin’Andriamanitra . 
 Tamin’ny fotoana nanomezan’Andriamanitra ny mana tany an - tany efitra no niresahana voalohany ny teny hoe “ sabata ” , ao amin’ny Baiboly . 
 Nilazana ny Israelita , fa mandritra ny enina andro izy ireo no tokony hanangona ilay sakafo mahagaga . 
 Nasaina nanangona sakafo ampy ‘ roa andro ’ izy ireo , tamin’ny andro fahenina , satria tsy hisy mana hilatsaka amin’ny andro fahafito . 
 “ Fitsaharana masina ho an’i Jehovah ” ny andro fahafito , ka tokony hipetraka any amin’ny fonenany avy ny tsirairay . 
 Tsy mahazo manao asa na inona na inona ny olona amin’ny andro sabata , araka ny Didy Folo . 
 Masina io andro io . 
 Voaheloka ho faty izay tsy nankatò izany . — Eksodosy 20 : 8 - 11 ; Nomery 15 : 32 - 36 . 
 Hita tamin’ny lalàna momba ny Sabata , fa nirin’i Jehovah ho salama sy hifandray tsara aminy ny vahoakany . 
 ‘ Natao ho an’ny olona ny sabata ’ , hoy i Jesosy . 
 Sady afaka niala sasatra ny Israelita tamin’io andro io , no afaka nanatona ny Mpamorona azy sy naneho ny fitiavany azy . 
 Natokana tanteraka hanompoana an’Andriamanitra io andro io . 
 Tafiditra amin’izany ny fiarahan’ny fianakaviana midera an’Andriamanitra , sy mivavaka aminy , ary misaintsaina ny Lalàny . 
 Io lalàna io no nisakana ny Israelita tsy hampiasa ny fotoanany sy ny heriny rehetra tamin’ny asa aman - draharaha . 
 Ny fitandremana ny Sabata koa no nampahatsiahy azy ireo , fa ny fifandraisany tamin’i Jehovah no zava - dehibe indrindra . 
 Namerina izany toro lalana tsy miova izany i Jesosy rehefa nilaza hoe : “ Voasoratra hoe : ‘ Tsy ny mofo ihany no tsy maintsy iveloman’ny olona , fa ny teny rehetra avy amin’ny vavan’i Jehovah koa . ’ 
 ” — Matio 4 : 4 . 
 Inona no ianaran’ny Kristianina avy amin’ny lalàna momba ny Sabata ? 
 Mbola mandray lesona avy amin’ny lalàna momba ny Sabata ny vahoakan’Andriamanitra ankehitriny , na dia tsy voatery hanokana andro iray tsy hiasana aza ao anatin’ny herinandro . 
 Mampahatsiahy antsika izy io fa ny zavatra ara - panahy no tsy maintsy ataontsika loha laharana eo amin’ny fiainana . 
 Tsy mety raha avelantsika haka ny fotoana tokony hanaovana izany , ny asa aman - draharaha na ny fialam - boly . 
 Tsara àry raha manontany tena isika hoe : “ Inona no ataoko loha laharana eo amin’ny fiainana ? 
 Ataoko laharam - pahamehana ve ny fianarana samirery , vavaka , fanatrehana fivoriana , ary ny fitoriana ny vaovao tsaran’ilay Fanjakana ? 
 Sa zavatra hafa no maka ny fotoana tokony hanaovana an’ireo ? ” 
 Manome toky antsika i Jehovah fa hahazo izay ilaina eo amin’ny fiainana isika , raha ataontsika loha laharana ny zavatra ara - panahy . — Matio 6 : 24 - 33 . 
 Inona no soa raisintsika rehefa manokana fotoana hanaovana zavatra ara - panahy isika ? 
 Manampy antsika ho akaiky kokoa an’i Jehovah , ny fotoana lanintsika ianarana ny Baiboly sy ireo boky aman - gazety , ary ny fisaintsainana lalina ny zavatra nianarantsika . 
 Efa 40 taona teo ho eo izay i Susan no nanomboka nanokana fotoana ianarana Baiboly tsy tapaka . 
 Niaiky izy fa tsy mora izany tamin’ny voalohany , ary nahasorena azy mihitsy . 
 Nanjary tiany anefa ilay izy , rehefa notohiziny foana . 
 Malahelo izy izao , rehefa sendra tsy afaka mianatra samirery . 
 Hoy izy : “ Ny fianarana no nanampy ahy hahafantatra an’i Jehovah sy hihevitra azy ho toy ny Raiko . 
 Afaka mitoky sy miantehitra aminy aho , ary tsy misalasala mivavaka aminy . 
 Mampihetsi - po tokoa ny mahafantatra fa tena tia ny mpanompony i Jehovah . 
 Faly koa aho rehefa mahita ny fomba ikarakarany sy anampiany ahy . ” 
 Mahafaly tokoa ny manokana fotoana tsy tapaka , mba hitadiavana ny fitarihan’Andriamanitra ! 
 Lalàna momba ny fanangonam - bokatra 
 Hazavao ny lalàna momba ny fanangonam - bokatra . 
 Nisy lalàna hafa koa tao amin’ny Lalàn’i Mosesy , izay nahitana fa miahy izay hahasoa ny vahoakany Andriamanitra . 
 Nomeny zo ny mahantra hitsimpona ny vokatra navelan’ny mpijinja . 
 Nandidy i Jehovah fa tokony havela hanangona izay sisa tavela teny an - tsaha ny mahantra , rehefa nanangom - bokatra ny tantsaha israelita . 
 Tsy navelan’i Jehovah hojinjaina tanteraka ny vokatra teny an - tsisim - boly , sady tsy tokony halaina intsony ny sisa tavela tamin’ny voaloboka na oliva notazana . 
 Tsy tokony halaina intsony koa ireo fehezam - bokatra hadino tany an - tsaha . 
 Izany dia fandaharana feno fitiavana nitsinjovana ny mahantra , ny vahiny , ny kamboty , ary ny vehivavy maty vady . 
 Marina aloha fa tsy maintsy niasa mafy izy ireo rehefa nijinja na nitsimpona an’ireny vokatra ireny . 
 Tsy voatery nangataka anefa izy ireo noho io fandaharana io . — Levitikosy 19 : 9 , 10 ; Deoteronomia 24 : 19 - 22 ; Salamo 37 : 25 . 
 Inona no azon’ny tantsaha israelita noporofoina , rehefa nankatò ilay lalàna momba ny fanangonam - bokatra izy ? 
 Tsy nametra ny habetsahan’ny vokatra navela ho an’ny mahantra , ilay lalàna momba ny fanangonam - bokatra . 
 Ny tantsaha no namaritra ny habetsahan’ny vokatra tsy hojinjainy teny an - tsisim - boly . 
 Nampianatra azy ireo halala - tanana àry io lalàna io . 
 Tamin’izany fomba izany no nanaporofoan’izy ireo ny fankasitrahany an’ilay Mpanome vokatra , satria ‘ izay mamindra fo amin’ny mahantra dia manome voninahitra ny Mpanao azy . ’ 
 Anisan’ireo nalala - tanana i Boaza , izay tsara fanahy tamin’i Rota , vehivavy maty vady . 
 Nataony izay hahazoan’izy io vokatra betsaka rehefa nitsimpona teny amin’ny sahany . 
 Nalala - tanana i Boaza , ka tena namaly soa azy i Jehovah . — Rota 2 : 15 , 16 ; 4 : 21 , 22 ; Ohabolana 19 : 17 . 
 Inona no ianarantsika avy amin’ilay lalàna fahiny momba ny fanangonam - bokatra ? 
 Tsy niova ny toro lalana raketin’ilay lalàna momba ny fanangonam - bokatra . 
 Tian’i Jehovah halala - tanana ny mpanompony , indrindra fa amin’ny mahantra . 
 Arakaraka ny mampahalala - tanana antsika no hahabetsaka ny fitahiana ho azontsika . 
 Hoy i Jesosy : “ Aoka ianareo ho zatra hanome dia mba homena koa ianareo . 
 Fatra tsara sy mifatratra sy nahintsana ary mihoatra no hararaka eo am - pofoanareo . 
 Fa araka izay famarana ampiasainareo no hamarana ho anareo koa . ” — Lioka 6 : 38 . 
 14 , 15 . 
 Ahoana no azontsika anehoana fahalalahan - tanana , ary inona no soa mety horaisintsika sy ireo ampiantsika ? 
 Nampirisika antsika ny apostoly Paoly mba “ hanao soa amin’ny rehetra , indrindra fa amin’ny mpiray finoana amintsika . ” 
 Tsy isalasalana fa mila miahy an’ireo Kristianina namantsika isika , ka hanome azy tari - dalana ara - baiboly isaky ny iharam - pitsapana izy ireo . 
 Mety hila karazana fanampiana hafa koa anefa ny mpiray finoana amintsika . 
 Angamba izy mila olona hitondra azy any amin’ny Efitrano Fanjakana , na hiantsena ho azy . 
 Misy zokiolona , na marary , na olona tsy afa - mivoaka ny tranony ve eo anivon’ny fiangonanareo ? 
 Nahoana raha mitsidika azy , na manampy azy amin’ny lafin - javatra sasany ? 
 Tena hankasitraka izany izy ireny . 
 Raha miezaka mamantatra ny zavatra ilain’ny hafa toy izany isika , dia mety ho isika no hampiasain’i Jehovah mba hamaliana ny vavak’ireo mila fanampiana . 
 Marina aloha fa adidin’ny Kristianina ny mifampiahy , nefa mandray soa koa ilay olona manome fanampiana . 
 Tena mahafaly sy mahafa - po sady ahazoantsika ny fankasitrahan’i Jehovah , ny fanehoana fitiavana amin’ny mpiray finoana . — Ohabolana 15 : 29 . 
 Fomba lehibe anehoan’ny Kristianina fiahiana ny hafa koa , ny fampiasany ny fotoanany sy ny heriny mba hiresahana momba ny fikasan’Andriamanitra . 
 Tena faly ny Kristianina , rehefa mahavita manampy olona hatramin’ny fanoloran - tena ho an’i Jehovah . 
 Tsapany ny fahamarinan’ilay tenin’i Jesosy hoe : “ Mahasambatra kokoa ny manome noho ny mandray . ” — Asan’ny Apostoly 20 : 35 . 
 Didy mandrara ny fitsiriritana 
 16 , 17 . 
 Inona no raran’ny didy fahafolo , ary nahoana ? 
 Hodinihintsika farany ny didy fahafolo ao amin’ny Didy Folo , izay mandrara ny fitsiriritana . 
 Izao ilay didy : “ Aza mitsiriritra ny tranon’ny namanao ; aza mitsiriritra ny vadin’ny namanao , na ny ankizilahiny , na ny ankizivaviny , na ny ombiny , na ny borikiny , na izay mety ho an’ny namanao akory aza . ” 
 Tsy afaka manao ampamoaka ny namany momba io didy io ny olombelona , satria tsy mahafantatra ny ao am - po . 
 Hita avy amin’izy io anefa , fa ambony noho ny lalàn’olombelona ny Lalàn’Andriamanitra . 
 Fantatry ny Israelita avy tamin’izy io , fa samy hampamoahin’i Jehovah izy ireo , satria mahay mamantatra ny faniriana ao am - pon’ny olona izy . 
 Nahariharin’io lalàna io koa ny antony mahatonga ny olona hanao ratsy . — Jakoba 1 : 14 . 
 Mandrisika ny vahoakan’Andriamanitra mba tsy ho matimatin - karena sy tsy himenomenona noho ny zavatra iainany , ilay didy mandrara ny fitsiriritana . 
 Miaro azy ireo amin’ny fakam - panahy hangalatra na haloto fitondran - tena koa izy io . 
 Hisy foana ny olona manan - javatra mahafinaritra antsika , na toa mahomby kokoa noho isika amin - javatra sasany . 
 Raha tsy voafehintsika ny fisainantsika amin’ny toe - javatra toy izany , dia mety tsy ho faly isika ary hitsiriritra . 
 Lazain’ny Baiboly fa “ toe - tsaina ratsy ” ny fitsiriritana . 
 Ho tsara lavitra ny fiainantsika raha halavirintsika io toe - tsaina io . — Romanina 1 : 28 - 30 . 
 Inona no toe - tsaina manjaka eto amin’ity tontolo ity , ary inona no voka - dratsin’izany ? 
 Manjaka ny fitiavan - karena sy ny toe - tsaina tia mifaninana eran - tany . 
 Manao dokam - barotra ny mpivarotra mba hampirisihana ny olona haniry hahazo zava - baovao , ary toa te hilaza izy ireo matetika fa tsy ho sambatra isika raha tsy manana azy ireny . 
 Izany toe - tsaina izany mihitsy anefa no melohin’ny Lalàn’i Jehovah . 
 Mifandray amin’izany koa ny faniriana ho tafita eo amin’ny fiainana na inona na inona vokany , ary ny faniriana hangoron - karena . 
 Nampitandrina toy izao ny apostoly Paoly : “ Izay tapa - kevitra ny ho tonga mpanan - karena dia latsaka ao amin’ny fakam - panahy sy ny fandrika ary ny faniriana maro tsy misy antony sady manimba , izay mandentika ny olona ao amin’ny fandringanana sy ny fanimban - tena . 
 Fa ny fitiavam - bola no fototry ny karazan - javatra ratsy rehetra . 
 Ary nikely aina ho amin’izany ny sasany , ka voavily niala tamin’ny finoana , sy nanindrona ny tenany tamin - javatra maro mampanaintaina . ” — 1 Timoty 6 : 9 , 10 . 
 19 , 20 . a ) Inona no sarobidy indrindra amin’ny olona tia ny lalàn’i Jehovah ? 
 b ) Inona no hodinihina ao amin’ny lahatsoratra manaraka ? 
 Miaiky ny olona tia ny lalàn’Andriamanitra fa mampidi - doza ny fitiavan - karena , ary voaro amin’izany izy ireo . 
 Nivavaka tamin’i Jehovah toy izao , ohatra , ilay mpanao salamo : “ Amporisiho ny foko ho amin’ny teni - vavolombelonao , fa tsy ho amin’ny fieremana . 
 Ny lalàn’ny vavanao no mahatsara ahy mihoatra noho ny volamena sy ny volafotsy tsy omby arivo . ” 
 Mila miaiky isika fa marina ireo teny ireo . 
 Izany no hanampy antsika hahay handanjalanja foana , ka tsy ho voafandriky ny fitiavan - karena sy ny faniriana tsy mety afa - po , ary tsy ho sorena amin’izay zavatra iainantsika . 
 Ny “ fahafoizan - tena ho an’Andriamanitra ” no hahazoana tombony be indrindra , fa tsy ny fanangonan - karena . — 1 Timoty 6 : 6 . 
 Ny toro lalana raketin’ny Lalàna nomen’i Jehovah ny firenen’ny Israely , dia mahasoa antsika amin’izao andro izao , toy ny tamin’ny fotoana nanomezana azy io an’i Mosesy ihany . 
 Arakaraka ny ampiharantsika an’ireny toro lalana ireny no hampahazava azy ireny amintsika . 
 Ary arakaraka ny itiavantsika azy ireny no hampitombo ny fahasambarantsika . 
 Mirakitra lesona sarobidy maro ny Lalàna , ary mampahatsiahy antsika ny hasarobidin’izy ireny ny tantaram - piainan’ireo olona ao amin’ny Baiboly . 
 Hiresaka ny sasany amin’izany isika , ao amin’ny lahatsoratra manaraka . 
 [ Fanamarihana ambany pejy ] 
 Telo monja amin’ireo andinin - teny ao amin’ny Salamo 119 no tsy ahitana teny toy ny hoe didin’i Jehovah , fitsipiny , fitsarany , lalàny , teni - vavolombelony , teniny , na ny lalany . 
 Ahoana no Havalinao ? 
 • Nahoana no tia ny lalàn’i Jehovah ilay mpanoratra ny Salamo 119 ? 
 • Inona no ianaran’ny Kristianina avy amin’ny lalàna momba ny Sabata ? 
 • Nahoana no mbola sarobidy foana ny lalàn’Andriamanitra momba ny fanangonam - bokatra ? 
 • Nahoana no miaro antsika ny didy mandrara ny fitsiriritana ? 
 [ Sary , pejy 21 ] 
 Inona no asongadin’ny lalàna momba ny Sabata ? 
 [ Sary , pejy 23 ] 
 Inona no ianarantsika avy amin’ny lalàna momba ny fanangonam - bokatra ? 
 ‘ Ny Fampahatsiahivanao no Tian’ny Foko ’ 
 “ Izay rehetra voasoratra taloha dia nosoratana ho fianarantsika . ” — ROMANINA 15 : 4 . 
 Ahoana no anomezan’i Jehovah fampahatsiahivana antsika , ary nahoana isika no mila azy ireny ? 
 MANOME fampahatsiahivana ho an’ny vahoakany i Jehovah amin’izao fotoan - tsarotra izao , mba hanampiana azy ireo hiatrika olana . 
 Mahazo fampahatsiahivana , ohatra , isika rehefa mamaky Baiboly samirery , na rehefa mandre ireo fanazavana na valin - teny any am - pivoriana . 
 Tsy vaovao amintsika ny ankamaroan’ny zavatra vakintsika na rentsika amin’ny fotoana toy ireny . 
 Mety ho efa nianarantsika ilay izy teo aloha . 
 Mora manadino anefa isika , ka mila ampahatsiahivina antsika foana ny fikasan’i Jehovah sy ny lalàny ary toromariny . 
 Tokony hankasitraka ny fampahatsiahivan’Andriamanitra isika . 
 Mampahery antsika izy ireny , satria manampy antsika hitadidy ny antony anarahantsika fomba fiaina mifanaraka amin’ny sitrapon’Andriamanitra . 
 Izany no nahatonga ny mpanao salamo hihira ho an’i Jehovah hoe : “ Ny fampahatsiahivanao . . . no tian’ny foko . ” — Salamo 119 : 24 , Fandikan - tenin’ny Tontolo Vaovao . 
 2 , 3 . a ) Nahoana i Jehovah no nirakitra tantaran’olona ao amin’ny Baiboly ? 
 b ) Ny tantaran’iza avy no hodinihintsika ato amin’ity lahatsoratra ity ? 
 Mahery ny Tenin’Andriamanitra , na dia efa ela be aza no nosoratana . 
 Mitantara fiainan’olona tena nisy fahiny izy io . 
 Marina aloha fa hafa mihitsy ny fanao sy ny fisainan’ny olona tamin’izany fotoana izany . 
 Kanefa matetika no misy itoviana amin’ny olana mahazo antsika ny nanjo azy ireo . 
 Maro ny tantara noraketina ao amin’ny Baiboly mba hahasoa antsika . 
 Manohina ny fo ny tantaran’ireo olona tia an’i Jehovah sy nanompo azy tamim - pahatokiana na dia niatrika olana aza . 
 Ahafantarana ny fitondran - tena halan’Andriamanitra kosa ny tantara hafa . 
 Noraketin’i Jehovah tao amin’ny Baiboly , na ny tantaran’ny olona nanao ny tsara na ny an’ireo nanao ny ratsy , mba ho fampahatsiahivana sy handraisantsika lesona . 
 Nilaza tokoa ny apostoly Paoly hoe : “ Izay rehetra voasoratra taloha dia nosoratana ho fianarantsika , mba hananantsika fanantenana amin’ny alalan’ny fiaretantsika sy ny fampiononana avy ao amin’ny Soratra Masina . ” — Romanina 15 : 4 . 
 Andeha isika izao handinika tantara telo avy ao amin’ny Soratra Masina : ny tantaran’i Davida tamin’izy nenjehin’i Saoly , ny tantaran’i Ananiasy sy Safira , ary ny fitondran - tenan’i Josefa nanoloana ny vadin’i Potifara . 
 Samy andraisantsika lesona sarobidy ireo . 
 Tsy nivadika tamin’ny fandaharan’Andriamanitra i Davida 
 4 , 5 . a ) Tantarao ny zava - nisy teo amin’i Saoly Mpanjaka sy Davida . b ) Inona no nataon’i Davida nanoloana ny fankahalan’i Saoly azy ? 
 Nivadika tamin’i Jehovah i Saoly Mpanjaka , ka nanjary tsy mendrika hitondra ny vahoakany intsony . 
 Tsy nankasitraka azy intsony Andriamanitra , ka naniraka an’i Samoela mpaminany mba hanosotra an’i Davida ho mpanjakan’ny Israely . 
 Nankalazain’ny olona i Davida satria tena nahay niady sy be herim - po . 
 Nandrafy azy i Saoly nanomboka teo , ary nitady hamono azy foana . 
 Tsy nahomby anefa i Saoly , satria niaro an’i Davida i Jehovah . — 1 Samoela 18 : 6 - 12 , 25 ; 19 : 10 , 11 . 
 Tsy maintsy nandositra i Davida nandritra ny taona maro . 
 Afaka namono an’i Saoly izy , indray mandeha . 
 Nampirisika azy hanao izany mihitsy aza ny namany , ka nilaza fa efa natolotr’i Jehovah teo an - tanany ny fahavalony . 
 Nanda anefa i Davida , noho izy tsy nivadika tamin’i Jehovah sy nanaja an’i Saoly , izay Mpanjaka voahosotr’Andriamanitra hitondra ny vahoakany . 
 Tsy i Jehovah tokoa ve no nanendry an’i Saoly ho mpanjakan’ny Israely ? 
 Noho izany , dia i Jehovah ihany no hanala azy amin’io toerana io , amin’ny fotoana mety . 
 Nihevitra àry i Davida fa tsy anjarany ny manao izany . 
 Nilaza toy izao izy rehefa avy nanao izay rehetra azony natao mba hampitonena an’i Saoly : “ Aoka Jehovah no hamely azy ; na ho tonga ny androny , ka ho faty izy ; na hirotsaka ho amin’ny ady izy , ka any no hahafaty azy . 
 Sanatria amiko eo anatrehan’i Jehovah , raha haninjitra ny tànako hamely ny voahosotr’i Jehovah aho . ” — 1 Samoela 24 : 4 - 16 ; 26 : 7 - 20 . 
 Inona no lesona azontsika ampiharina avy amin’ny tantaran’i Davida sy Saoly ? 
 Andraisantsika lesona lehibe io tantara io . 
 Mety ho sahiran - tsaina ianao , ohatra , noho ny olana sasany mitranga eo anivon’ny fiangonana kristianina . 
 Angamba manao zavatra tsy mety ny olona iray , ary mahasosotra anao ilay izy , na dia tsy fahotana lehibe aza . 
 Ahoana no tokony hataonao ? 
 Azonao atao angamba ny miresaka amin’ilay olona amin - katsaram - panahy mba handaminana ilay olana , noho ianao miahy azy sy tsy mivadika amin’i Jehovah . 
 Ahoana anefa raha mbola mitohy ilay olana ? 
 Azonao apetraka eo am - pelatanan’i Jehovah ilay izy , rehefa nanao araka izay azonao natao ianao . 
 Izany no nataon’i Davida . 
 Ho fanahafana an’i Davida , inona no tokony hataontsika rehefa iharan’ny tsy rariny isika na avakavahan’ny olona ? 
 Mety hiharan’ny tsy rariny eo amin’ny fiaraha - monina koa ianao , na havakavahan’ny olona noho ny fivavahanao . 
 Tsy afa - manoatra angamba ianao . 
 Mety ho tena sarotra ny miaritra an’izany . 
 Andraisantsika lesona anefa izay nataon’i Davida tamin’izy niharan’ny tsy rariny . 
 Hita ao amin’ilay salamo manohina ny fo nosoratany , fa nivavaka tamim - pahatsorana izy mba tsy ho voasambotr’i Saoly . 
 Nahariharin’io salamo io koa anefa fa tsy nivadika tamin’i Jehovah izy , ary zava - dehibe taminy ny fanomezam - boninahitra ny anaran’Andriamanitra . 
 Tsy nivadika tamin’i Jehovah mihitsy i Davida , na dia nanao ny tsy rariny taminy aza i Saoly nandritra ny taona maro . 
 Tsy tokony hivadika amin’i Jehovah sy ny fandaminany koa àry isika , na dia miaritra ny tsy rariny sy izay ataon’ny hafa aza . 
 Mahazo matoky isika fa hitan’i Jehovah avokoa izay rehetra mitranga . — Salamo 86 : 2 . 
 Inona no nataon’ireo Vavolombelon’i Jehovah tany Mozambika rehefa niharam - pitsapana ny tsy fivadihany ? 
 Misy Kristianina tsy mivadika amin’i Jehovah koa ankehitriny , na dia iharam - pitsapana aza . 
 Anisan’izany ireo Vavolombelon’i Jehovah any Mozambika . 
 Tamin’ny 1984 , dia niverimberina nanafika ny tanàna nisy azy ireo ny mpikomy mitam - piadiana , izay nandroba sy nandoro trano ary namono olona . 
 Toa tsy afaka niaro tena mihitsy ireo Kristianina ireo . 
 Noteren’ny mpikomy hitam - piadiana ny mponina tao amin’ilay tanàna , na notereny hanohana azy tamin’ny fomba hafa . 
 Tsy nety nanao izany ny Vavolombelon’i Jehovah , noho izy ireo tsy anisan’izao tontolo izao . 
 Romotra ny mpikomy noho izany . 
 Vavolombelona 30 be izao no novonoina tamin’ny fotoana nisian’io korontana io . 
 Tsy nivadika tamin’Andriamanitra anefa ny vahoakany na dia norahonana ho faty aza . 
 * Niaritra ny tsy rariny toa an’i Davida izy ireo , nefa nivoaka ho mpandresy . 
 Fampahatsiahivana ho fampitandremana 
 9 , 10 . a ) Inona no soa raisintsika avy amin’ny tantaran’ny olona sasany ao amin’ny Baiboly ? 
 b ) Inona no zava - dratsy nataon’i Ananiasy sy Safira ? 
 Mampahatsiahy antsika momba ny fitondran - tena tokony hohalavirina , ny tantaran’ny olona sasany ao amin’ny Baiboly . 
 Maro ny tantaran’olona nanao ratsy voarakitra ao , ary nizaka ny vokatry ny nataony izy ireny . 
 Nisy tamin’izy ireny aza mpanompon’Andriamanitra . 
 Anisan’izany i Ananiasy sy Safira , mpivady teo anivon’ny fiangonana kristianina tao Jerosalema , tamin’ny taonjato voalohany . 
 Taorian’ny Pentekosta taona 33 , dia nila nomena fanampiana ara - bola ireo vao tonga mpino nijanona tao Jerosalema , mba handraisan’izy ireo soa avy amin’ny fifaneraserana tamin’ny apostoly . 
 Nivarotra ny taniny àry ny olona sasany anisan’ny fiangonana , mba hisy vola hozaraina , ka hanana izay ilainy ny rehetra . 
 Nivarotra ny taniny i Ananiasy sy Safira , ary nitondra ny ampaham - bidin’izy io tany amin’ny apostoly . 
 Nilaza izy ireo fa ny vola rehetra vidin’ny tany io nataony fanomezana io . 
 Marina aloha fa izy mivady ihany no afaka nanapaka hoe ohatrinona ny vola homeny . 
 Ratsy saina anefa izy ireo ary tsy nanao ny marina . 
 Te hanaitra ny sain’ny fiangonana izy ireo , ary mody niseho ho nanome vola be . 
 Noho ny fanampian’ny fanahy masina , dia nampibaribary ny lainga sy ny fihatsarambelatsihin’izy ireo ny apostoly Petera , ary novonoin’i Jehovah izy ireo . — Asan’ny Apostoly 5 : 1 - 10 . 
 11 , 12 . a ) Milazà andinin - teny sasany izay mampahatsiahy antsika mba hanao ny marina . b ) Inona no soa raisin’ny olona manao ny marina ? 
 Enga anie isika hitadidy tsara ny tantaran’i Ananiasy sy Safira , rehefa alaim - panahy handainga mba hisehoana ho tsara eo imason’ny olona . 
 Ny olona no azontsika fitahina fa tsy i Jehovah . 
 Imbetsaka ny Soratra Masina no mampirisika antsika mba hanao ny marina . 
 Tsy hiaina ao amin’ny tany hanjakan’ny fahamarinana mantsy ny mpandainga . 
 Mazava ny anton’izany . 
 I Satana Devoly no mpampiroborobo ny karazan - dainga rehetra . — Jaona 8 : 44 . 
 Mandray soa maro isika rehefa manao ny marina foana . 
 Tsy manenjika antsika , ohatra , ny eritreritsika ary faly isika satria atokisan’ny olona . 
 Kristianina maro no nahita asa , na tsy voaroaka tamin’ny asany , satria nanao ny marina . 
 Tsy vitan’izay anefa fa lasa sakaizan’ilay Andriamanitra Mahery Indrindra ny olona manao ny marina , ary izany no soa lehibe indrindra . — Salamo 15 : 1 , 2 . 
 Nadio fitondran - tena foana i Josefa 
 Inona no nanjo an’i Josefa , ary inona no nataony ? 
 Namidy ho andevo i Josefa , zanak’i Jakoba , tamin’izy 17 taona . 
 Niasa tao an - tranon’i Potifara , tandapa ejipsianina , izy tatỳ aoriana . 
 Nanjary voasarika tamin’i Josefa ny vadin’io tompony io , ka naniry hanao firaisana taminy . 
 Tovolahy tsara tarehy mantsy i Josefa . 
 Nilaza taminy toy izao foana io vehivavy io isan’andro : “ Avia handry amiko . ” 
 Lavitra ny fianakaviany i Josefa ary tsy nisy nahafantatra azy ny olona tao amin’ilay tany . 
 Mety ho azony natao àry ny nanao firaisana tamin’io vehivavy io , nefa tsy hisy hahalala . 
 Nisambotra azy mihitsy aza ny vadin’i Potifara tamin’ny farany . 
 Nandositra anefa izy . — Genesisy 37 : 2 , 18 - 28 ; 39 : 1 - 12 . 
 14 , 15 . a ) Nahoana no mahasoa antsika ny tantaran’i Josefa ? 
 b ) Nahoana no velom - pankasitrahana ny Kristianina iray noho izy nanaraka ny fampahatsiahivan’Andriamanitra ? 
 Nobeazina teo anivon’ny fianakaviana matahotra an’Andriamanitra i Josefa . 
 Fantany fa tsy mety raha manao firaisana ny olona tsy mpivady . 
 Hoy izy tamin’ny vadin’i Potifara : “ Hataoko ahoana no hanao izany ratsy lehibe izany ka hanota amin’Andriamanitra ? ” 
 Hita tamin’izany fa toa nahafantatra ny fitsipika nomen’Andriamanitra tany Edena izy , dia ny hoe iray ihany no tokony ho vadin’ny olona . 
 Handray soa ny vahoakan’Andriamanitra ankehitriny , raha misaintsaina izay nataon’i Josefa tamin’io fotoana io . 
 Mihevitra mantsy ny olona any amin’ny faritra sasany , fa tsy mampaninona ny manao firaisana na dia tsy mpivady aza , hany ka esoin’ny namany ny tanora tsy mety manao izany . 
 Fahita koa ny olona manitsakitsa - bady . 
 Tena ilaintsika àry ny tantaran’i Josefa , satria mampahatsiahy lesona lehibe . 
 Mbola fahotana foana ny fijangajangana sy ny fanitsakitsaham - bady , araka ny fitsipik’Andriamanitra . 
 Maro tamin’ireo olona resin’ny fakam - panahy hijangajanga no miaiky fa tena misy antony tsy tokony hanaovana izany . 
 Menatra olona , ohatra , izy , enjehin’ny eritreriny , ary tsy atokisan’ny hafa . 
 Mety ho bevohoka koa izy , na ho voan’ny aretina azo avy amin’ny firaisana . 
 Marina tokoa ny fampahatsiahivan’ny Soratra Masina , fa ny mpijangajanga dia “ manota amin’ny vatany ihany . ” — 1 Korintianina 5 : 9 - 12 ; 6 : 18 ; Ohabolana 6 : 23 - 29 , 32 . 
 Tena mankasitraka ny fampahatsiahivan’i Jehovah i Fanny , * Vavolombelon’i Jehovah mbola mpitovo . 
 Niseho ho raiki - pitia taminy ny tovolahy iray bikàna niara - niasa taminy . 
 Rehefa hitany fa tsy niraika i Fanny , dia vao mainka izy nanao zavatra betsaka mba hamaboana azy . 
 Niaiky i Fanny hoe : “ Niady mafy aho mba tsy ho solafaka , satria mahafinaritra izany hoe misy mpitia izany . ” 
 Hitany anefa fa ny hanao firaisana taminy fotsiny no tanjon’ilay lehilahy , toy ny efa nataony tamin’ny vehivavy maro . 
 Rehefa nitady ho resin’ny fakam - panahy i Fanny , dia nitalaho tamin’i Jehovah izy mba hanampy azy tsy hivadika . 
 Nanao fikarohana tao amin’ny Baiboly sy ireo boky aman - gazety izy , ary nahatsapa fa nandrisika azy tsy hilavo lefona ireo fampahatsiahivana hitany . 
 Anisan’izany ny tantaran’i Josefa sy ny vadin’i Potifara . 
 Hoy izy : “ Nataoko an - tsaina foana ny fitiavako an’i Jehovah . 
 Ny fanaovako izany no nahatonga ahy hino , fa tsy hanao izany ratsy lehibe izany aho ka hanota amin’Andriamanitra . ” 
 Araho ny fampahatsiahivan’Andriamanitra ! 
 Inona no soa raisintsika raha mamerina mijery sy misaintsaina ireo tantaran’olona voarakitra ao amin’ny Baiboly isika ? 
 Vao mainka hitombo ny fankasitrahantsika ny fitsipik’i Jehovah , raha ezahintsika fantarina ny antony niraketany ny tantara sasany ao amin’ny Baiboly . 
 Eritrereto , ohatra , hoe : Inona no lesona ampitain’izy ireny ? 
 Inona no toetra na toe - tsaina nasehon’ireo olona ao amin’ny Baiboly , ka tokony hotahafintsika na hohalavirintsika ? 
 Olona an - jatony no voatantara ao amin’ny Tenin’Andriamanitra . 
 Afaka mandray soa ny olona rehetra tia ny fampianaran’i Jehovah , raha miezaka ho tia ny fahendrena manome fiainana . 
 Anisan’izany ny lesona avy amin’ireo tantaran’olona noraketin’i Jehovah ao amin’ny Baiboly . 
 Matetika ny gazety Ny Tilikambo Fiambenana no ahitana lahatsoratra momba ireny olona ireny , izay azontsika andraisana lesona . 
 Nahoana raha mamerina mijery azy ireny indray ? 
 Ahoana no fahitanao ny fampahatsiahivan’i Jehovah , ary nahoana ianao no mihevitra toy izany ? 
 Velom - pankasitrahana an’i Jehovah tokoa isika , satria tia sy miahy ny olona miezaka manao ny sitrapony izy ! 
 Mazava ho azy fa tsy lavorary isika , ary toy izany koa ireo lehilahy sy vehivavy voaresaka ao amin’ny Baiboly . 
 Tena sarobidy amintsika anefa ny tantaram - piainan’izy ireny . 
 Raha manaraka ny fampahatsiahivan’i Jehovah isika , dia tsy hanao fahadisoana lehibe , sady ho afaka hanahaka ny ohatra tsara navelan’ireo nandeha tamin’ny lalan’ny fahamarinana . 
 Ho afaka hihira toa an’ilay mpanao salamo isika amin’izay , ka hanao hoe : “ Sambatra ireo mitandrina ny fampahatsiahivan [ ’ i Jehovah ] . 
 Amin’ny fo manontolo no itadiavan’ireny azy hatrany . 
 Notandremako ny fampahatsiahivanao , ary tiako loatra ireny . ” — Salamo 119 : 2 , 167 , TV . 
 [ Fanamarihana ambany pejy ] 
 Jereo ny Diarin’ny Vavolombelon’i Jehovah 1996 , pejy 160 - 162 . 
 Novana ny anarana . 
 Ahoana no Havalinao ? 
 • Inona no ianarantsika avy tamin’izay nataon’i Davida , rehefa nenjehin’i Saoly izy ? 
 • Inona no ianarantsika avy amin’ny tantaran’i Ananiasy sy Safira ? 
 • Nahoana ny tantaran’i Josefa no tena mahasoa antsika ankehitriny ? 
 [ Sary , pejy 26 ] 
 Nahoana no tsy navelan’i Davida hovonoina i Saoly ? 
 [ Sary , pejy 27 ] 
 Inona no ianarantsika avy amin’ny tantaran’i Ananiasy sy Safira ? 
 [ Sary , pejy 28 ] 
 Nahoana i Josefa no tsy nanaiky ho resin’ny fakam - panahy hijangajanga ? 
 Teraka teo Anivon’ny Firenena Voafidin’Andriamanitra Izy Ireo 
 “ Hianao efa nofidin’i Jehovah Andriamanitrao ho firenena . . . ho Azy . ” — DEOTERONOMIA 7 : 6 . 
 1 , 2 . 
 Inona avy no zava - mahatalanjona nataon’i Jehovah ho an’ny vahoakany , ary inona no nataon’ny Israelita taoriana kelin’ny nialany tany Ejipta ? 
 NOHAVAOZIN’I Jehovah ny fifandraisany tamin’ny mpanompony teto an - tany , nanomboka tamin’ny 1513 T.K . 
 Nampietry firenena matanjaka iray izy tamin’io taona io , ary nanafaka ny Israelita tamin’ny fanandevozana . 
 Lasa Mpamonjy sy Tompon’izy ireo izy noho izany . 
 Hoy Andriamanitra tamin’i Mosesy , talohan’izay : “ Lazao amin’ny Zanak’Isiraely hoe : Izaho no Jehovah , ary hitondra anareo hivoaka ho afaka amin’ny fanompoana mafy ampanaovin’ny Egyptiana anareo Aho ka hanafaka anareo amin’ny fanompoana azy ; ary sandry ahinjitra sy fitsarana lehibe no hamonjeko anareo . 
 Dia halaiko ho Ahy hianareo ho oloko , ary ho Andriamanitrareo Aho . ” — Eksodosy 6 : 6 , 7 ; 15 : 1 - 7 , 11 . 
 Nanao fifanekena tamin’i Jehovah Andriamaniny ny Israelita , taoriana kelin’ny nialany tany Ejipta . 
 Tsy nifandray tamin’ny isam - batan’olona na fianakaviana na antokom - pianakaviana intsony i Jehovah nanomboka tamin’izay , fa lasa nanana vahoaka voalamina iray , izany hoe firenena iray teto an - tany . 
 Nanome lalàna izy mba hampiharin’izy ireo teo amin’ny fiainany andavanandro , indrindra fa teo amin’ny fivavahana . 
 Hoy i Mosesy tamin’izy ireo : “ Iza no firenena , na dia lehibe aza , no mba manana andriamanitra akaiky azy tahaka an’i Jehovah Andriamanitra amin’izay rehetra iantsoantsika Azy ? 
 Ary iza no firenena , na dia lehibe aza , no mba manana didy sy fitsipika marina tahaka izao lalàna rehetra izao , izay ataoko eo anatrehanareo anio ? ” — Deoteronomia 4 : 7 , 8 . 
 Teraka teo anivon’ny firenena iray natao ho vavolombelona 
 3 , 4 . 
 Inona no antony lehibe iray nanaovana ny Israelita ho firenena ? 
 Taonjato maro tatỳ aoriana , dia nampahatsiahivin’i Jehovah an’ireo Israelita , tamin’ny alalan’i Isaia mpaminany , ny antony lehibe nanaovana azy ireo ho firenena . 
 Hoy i Isaia : “ Ry Jakoba ô , izao no lazain’i Jehovah , Izay nahary anao sady namorona anao , ry Isiraely ô : Aza matahotra hianao , fa efa nanavotra anao Aho ; efa niantso ny anaranao Aho , Ahy hianao . 
 Fa Izaho Jehovah no Andriamanitrao , dia ny Iray Masin’ny Isiraely , Mpamonjy anao ; . . . alao ny zanako - lahy avy lavitra sy ny zanako - vavy avy any amin’ny faran’ny tany , dia izay rehetra antsoina amin’ny anarako sady noharìko ho voninahitro , dia izay noforoniko sy nataoko . 
 Hianareo no vavolombeloko , hoy Jehovah , sady mpanompoko izay efa nofidiko . . . 
 Izao olona noforoniko ho Ahy izao no hanambara ny fiderana Ahy . ” — Isaia 43 : 1 , 3 , 6 , 7 , 10 , 21 . 
 Nitondra ny anaran’i Jehovah ny Israelita , ka lasa vavolombelona teo anatrehan’ireo firenena izy ireo , fa i Jehovah no manana zo hitondra . 
 Vahoaka ‘ noharìna ho voninahitr’i Jehovah ’ izy ireo . 
 Noforonina koa izy ireo mba ‘ hanambara ny fiderana an’i Jehovah ’ , sy hitantara ireo asa mahagaga nataony tamin’izy nanafaka ny Israelita . 
 Hanome voninahitra ny anarany masina izy ireo amin’izay . 
 Tokony ho firenena vavolombelona ho an’i Jehovah izy ireo , raha tsorina . 
 Inona avy ireo antony ilazana fa firenena voatokana ho an’i Jehovah ny Israely ? 
 Nilaza i Solomona Mpanjaka , tamin’ny taonjato faha - 11 T.K . fa navahan’i Jehovah ny firenen’ny Israely . 
 Hoy izy rehefa nivavaka tamin’i Jehovah : “ Hianao . . . no nanavaka azy tamin’ny firenena rehetra ambonin’ny tany ho lovanao . ” 
 Nanana fifandraisana manokana tamin’i Jehovah koa ny Israelita tsirairay . 
 Nilaza toy izao tamin’izy ireo i Mosesy taloha kokoa : ‘ Zanak’i Jehovah Andriamanitrareo ianareo , firenena masina ho an’i Jehovah Andriamanitrareo . ’ 
 Tsy nila nanolo - tena ho an’i Jehovah àry ireo tanora israelita . 
 Teraka teo anivon’ny firenena iray voatokana ho an’Andriamanitra izy ireo . 
 Nampianarina ny lalàn’i Jehovah ny taranaka rehetra tatỳ aoriana , ary nanana adidy hitandrina izany izy ireo , noho ilay fifanekena nampifamatotra ny Israely tamin’i Jehovah . — Deoteronomia 11 : 18 , 19 . 
 Nomena safidy 
 Inona no safidy tsy maintsy nataon’ny Israelita tsirairay ? 
 Na dia teraka teo anivon’ny firenena iray voatokana ho an’Andriamanitra aza ny Israelita , dia ny tsirairay taminy no nanapa - kevitra raha hanompo an’Andriamanitra . 
 Nilaza toy izao tamin’izy ireo i Mosesy , talohan’ny nidiran’izy ireo tao amin’ny Tany Nampanantenaina : “ Miantso ny lanitra sy ny tany aho anio ho vavolombelona aminareo fa efa nataoko teo anoloanao ny fiainana sy ny fahafatesana ary ny fitahiana sy ny fanozonana ; koa mifidiana ny fiainana , mba ho velona hianao sy ny taranakao , dia ny ho tia an’i Jehovah Andriamanitrao hianao ka hihaino ny feony sy hifikitra aminy ; fa izany no fiainanao sy fahamaroan’ny andronao , mba honenanao eo amin’ny tany izay nianianan’i Jehovah tamin’i Abrahama sy Isaka ary Jakoba razanao , homena azy . ” 
 Araka izany , dia tsy maintsy nisafidy ny Israelita tsirairay raha ho tia an’i Jehovah , sy hihaino ny feony ary hifikitra aminy . 
 Nomena safidy malalaka izy ireo , ka tsy maintsy nizaka ny vokatry ny safidiny . — Deoteronomia 30 : 16 - 18 . 
 Inona no nitranga , rehefa maty ireo Israelita niaina tamin’ny andron’i Josoa ? 
 Hita tsara tamin’izay nitranga tamin’ny andron’ny mpitsara ny vokany , rehefa mivadika ny olona na tsy mivadika . 
 Nanahaka ny ohatra tsara navelan’i Josoa ny Israelita talohan’izay , ka nahazo fitahiana . 
 “ Nanompo an’i Jehovah ny vahoaka tamin’ny andro rehetra niainan’i Josoa sy tamin’ny andro rehetra niainan’ny loholona izay velona taorian’i Josoa , dia ireo izay efa nahita ny asa lehibe rehetra nataon’i Jehovah ho an’ny Isiraely . ” 
 Tatỳ aoriana anefa , rehefa maty i Josoa , dia “ taranaka hafa , izay tsy nahalala an’i Jehovah , na ny asa efa nataony ho an’ny Isiraely , no nitsangana nandimby azy [ ireo . ] 
 Ary nanao izay ratsy eo imason’i Jehovah ny Zanak’Isiraely . ” 
 Anisan’ilay vahoaka nanolo - tena ho an’i Jehovah sy nanaovany asa mahatalanjona izy ireo . 
 Toa tsy nihevitra an’izany lovany izany ho sarobidy anefa io taranaka io , izay mbola tanora kokoa sy tsy nahita ny zava - nitranga fahiny . — Salamo 78 : 3 - 7 , 10 , 11 . 
 Niaina nifanaraka tamin’ny fanoloran - tenany ve izy ireo ? 
 8 , 9 . a ) Ahoana no nahafahan’ny Israelita nampiseho fa nanolo - tena ho an’i Jehovah izy ireo ? 
 b ) Inona no soa azon’ireo nanao fanatitra an - tsitrapo ? 
 Nataon’i Jehovah izay hahafahan’ny vahoakany hampiseho fa niaina nifanaraka tamin’ny fanoloran - tenany izy ireo . 
 Nandidy azy ireo hanao sorona na fanatitra , ohatra , ny Lalàna nomeny . 
 Tsy maintsy natao ny sasany tamin’ireny , fa an - tsitrapo kosa ny hafa . 
 Tao ny fanatitra dorana , ny fanatitra hohanina , ary ny fanati - pihavanana . 
 Natao an - tsitrapo ireo , izany hoe natolotra ho an’i Jehovah , mba hahazoana sitraka aminy sy hisaorana azy . — Levitikosy 7 : 11 - 13 . 
 Nahafaly an’i Jehovah ireny fanatitra an - tsitrapo ireny . 
 Milaza ny Baiboly fa “ hanitra ankasitrahana ho an’i Jehovah ” ny fanatitra dorana sy ny fanatitra hohanina . 
 Raha ny fanati - pihavanana indray no resahina , dia natolotra ho an’i Jehovah ny ra sy ny jaboran’ilay biby , fa ny ampahany tamin’ny nofon - kena kosa nohanin’ny mpisorona sy ilay mpanao fanatitra . 
 Toy ny fiaraha - misakafo amin’i Jehovah ilay izy , ary nidika ho fihavanana taminy . 
 Hoy ny Lalàna : “ Ary raha mamono zavatra hatao fanati - pihavanana ho an’i Jehovah hianareo , dia ataovy amin’izay hankasitrahana anareo izany . ” 
 Marina aloha fa efa vita fanoloran - tena ho an’i Jehovah ny Israelita rehetra raha vao teraka . 
 Nahazo ‘ fankasitrahana ’ sy fitahiana tondraka anefa ireo nihevitra ny fanoloran - tenany ho zava - dehibe , ka nampiseho izany tamin’ny alalan’ny fanatitra an - tsitrapo . — Malakia 3 : 10 . 
 Ahoana no nampisehoan’i Jehovah fa tsy faly izy , tamin’ny andron’i Isaia sy Malakia ? 
 Nivadika imbetsaka tamin’i Jehovah anefa ilay firenena nanolo - tena ho azy . 
 Nilaza toy izao tamin’izy ireo i Jehovah , tamin’ny alalan’i Isaia mpaminany : “ Tsy nitondranao ny zanak’ondry fanatitra odoranao Aho , na nomenao voninahitra tamin’ny fanatitrao . 
 Tsy nampahavesatra anao tamin’ny fanatitra Aho . ” 
 Ankoatra izany , dia tsy nisy dikany tamin’i Jehovah ny fanatitra tsy natao an - tsitrapo sy tsy tamim - pitiavana . 
 Biby nisy kilema , ohatra , no nataon’ny Israelita fanatitra , tamin’ny andron’i Malakia mpaminany , izany hoe telonjato taona teo ho eo taorian’ny nahafatesan’i Isaia . 
 Nilaza tamin’izy ireo àry i Malakia hoe : “ Tsy hankasitraka anareo Aho , na ta - handray fanatitra amin’ny tànanareo , hoy Jehovah , Tompon’ny maro . . . . 
 Entinareo ny nalaina an - keriny sy ny mandringa sy ny marary , ka dia aterinareo ho fanatitra ; moa ta - handray izany amin’ny tànanareo va Aho ? 
 hoy Jehovah . ” — Malakia 1 : 10 , 13 ; Amosa 5 : 22 . 
 Nolavina ilay firenena nanolo - tena 
 Inona no tombontsoa nomena ny Israelita ? 
 Nampanantena toy izao tamin’ny Israelita i Jehovah , rehefa nanolo - tena ho azy izy ireo : “ Raha hihaino ny feoko tokoa hianareo ka hitandrina ny fanekeko , dia ho rakitra soa ho Ahy mihoatra noho ny firenena rehetra hianareo ; fa Ahy ny tany rehetra . 
 Dia ho fanjakà - mpisorona sy ho firenena masina ho Ahy hianareo . ” 
 Hipoitra eo anivon’izy ireo ilay Mesia nampanantenaina . 
 Izy ireo no homen’io Mesia io ny tombontsoa voalohany , mba ho anisan’ireo ho mpitondra ao amin’ny Fanjakan’Andriamanitra . 
 Tsy niaina nifanaraka tamin’ny fanoloran - tenany anefa ny ankamaroan’ny Israelita . 
 Nanda ny Mesia izy ireo , ary namono azy tamin’ny farany . — Asan’ny Apostoly 7 : 51 - 53 . 
 Inona no tenin’i Jesosy nampiseho fa tsy neken’i Jehovah ho firenena voatokana ho azy intsony ny Israelita ? 
 Nilaza toy izao tamin’ny mpitondra fivavahana jiosy i Jesosy , andro vitsivitsy talohan’ny nahafatesany : “ Mbola tsy novakinareo tao amin’ny Soratra Masina mihitsy ve ny hoe : ‘ Ny vato nolavin’ny mpanao trano no tonga vato fehizoro lehibe indrindra , ary avy amin’i Jehovah no nahatonga izany , ka mahagaga eo imasontsika ’ ? 
 Izany no antony ilazako aminareo hoe : Hesorina aminareo ny fanjakan’Andriamanitra ka izay firenena mamokatra ny voan’ilay fanjakana no homena azy . ” 
 Hoy koa i Jesosy , mba hampisehoana fa tsy neken’i Jehovah ho firenena voatokana ho azy intsony ny Israelita : “ Ry Jerosalema , ry Jerosalema , izay mpamono ny mpaminany sy mpitora - bato an’izay irahina ho any aminy . 
 Impiry aho no te hanangona ny zanakao , tahaka ny fanangonan’ny reniakoho ny zanany ao ambany elany ! 
 Tsy nety anefa ianareo . 
 Indro , ilaozana eo ianareo sy ny tranonareo . ” — Matio 23 : 37 , 38 . 
 Nanolo - tena ny firenena iray vaovao 
 Inona no faminaniana nolazain’i Jehovah tamin’ny andron’i Jeremia ? 
 Nilaza zava - baovao hitranga amin’ny vahoakany i Jehovah , tamin’ny andron’i Jeremia mpaminany . 
 Hoy ny Baiboly : “ Indro , avy ny andro , hoy Jehovah , izay hanaovako fanekena vaovao amin’ny taranak’Isiraely sy ny taranak’i Joda , nefa tsy araka ny fanekena nataoko tamin’ny razany tamin’ny andro nitantanako azy nitondra azy nivoaka avy tany amin’ny tany Egypta ; fa izy ireny dia nivadika ny fanekeko , nefa Izaho no vadiny , hoy Jehovah . 
 Fa izao no fanekena hataoko amin’ny taranak’Isiraely , rehefa afaka izany andro izany , hoy Jehovah : Dia hataoko ao an - tsainy ny lalàko sady hosoratako ao am - pony ; ary Izaho ho Andriamaniny , ary izy ho oloko . ” — Jeremia 31 : 31 - 33 . 
 Oviana no nanomboka nisy ilay firenena vaovao nanolo - tena ho an’i Jehovah , ary inona no fototr’izy io ? 
 Iza io firenena vaovao io ? 
 Napetraka ny fototr’io fifanekena vaovao io tamin’ny taona 33 , rehefa maty i Jesosy ary nanolotra ho an’ny Rainy ny vidin’ilay ra nalatsany . 
 Nanomboka nanan - kery io fifanekena vaovao io , rehefa nilatsaka ny fanahy masina tamin’ny Pentekosta taona 33 , ary teraka ny firenena vaovao iray , dia ny “ Israelin’Andriamanitra . ” 
 Hoy ny apostoly Petera , rehefa nanoratra ho an’ny Kristianina voahosotra : “ Ianareo kosa dia ‘ firazanana voafidy , sady mpisorona no mpanjaka , firenena masina , olona nataon’Andriamanitra ho fananany manokana , mba hanambaranareo hatraiza hatraiza ny hatsaran - toetran’ilay ’ niantso anareo hiala tamin’ny maizina ho amin’ny fahazavany mahagaga . 
 Tsy firenena ianareo taloha , fa firenen’Andriamanitra kosa ankehitriny . ” 
 Tsy nanana fifandraisana manokana tamin’ny Israely ara - nofo intsony i Jehovah . 
 Tsy izy io intsony no nankasitrahany nanomboka tamin’ny taona 33 , fa ny Israely ara - panahy , dia ny fiangonana kristianina , izay “ firenena mamokatra ny voan’ilay ” Fanjakan’ny Mesia . — Matio 21 : 43 . 
 Nanolo - tena ny tsirairay 
 Inona ilay batisa nampirisihan’i Petera hataon’ireo nihaino azy , tamin’ny Pentekosta taona 33 ? 
 Taorian’ny Pentekosta taona 33 , dia ny tsirairay no tsy maintsy nanolo - tena ho an’Andriamanitra , na Jiosy izy na hafa firenena . 
 Tsy maintsy natao batisa ‘ tamin’ny anaran’ny Ray sy tamin’ny anaran’ny Zanaka ary tamin’ny anaran’ny fanahy masina ’ koa izy ireo . 
 * Hoy ny apostoly Petera tamin’ny Jiosy sy ireo olona niova ho amin’ny fivavahana jiosy , izay nandray ny hafany : “ Mibebaha , ary aoka ny tsirairay avy aminareo hatao batisa amin’ny anaran’i Jesosy Kristy hahazoanareo famelan - keloka . 
 Ary hahazo ilay fanomezana maimaim - poana ianareo , dia ny fanahy masina . ” 
 Tsy maintsy nasehon’ireo olona ireo tamin’ny alalan’ny batisany , fa sady nanolo - tena ho an’i Jehovah izy , no nanaiky fa i Jesosy no ampiasain’i Jehovah mba hahazoany famelan - keloka . 
 Tsy maintsy nanaiky izy ireo fa izy no notendren’i Jehovah ho Mpisoronabe sy Mpitarika azy ireo , ary Lohan’ny fiangonana kristianina . — Kolosianina 1 : 13 , 14 , 18 . 
 Nila nanao inona ireo Jiosy sy hafa firenena nanana toe - po tsara tamin’ny andron’i Paoly , raha te ho anisan’ny Israely ara - panahy ? 
 Hoy ny apostoly Paoly , taona maro tatỳ aoriana : “ Nankany amin’izay tany Damaskosy aho aloha , ary avy eo nankany amin’izay tany Jerosalema sy eran’ny faritr’i Jodia ary tany amin’ny firenen - kafa , nitondra ilay hafatra hoe tokony hibebaka sy hiverina amin’Andriamanitra izy ireo ka hampiseho amin’ny ataony fa nibebaka izy . ” 
 Nanampy ny Jiosy sy ny hafa firenena mba hanolo - tena sy hatao batisa i Paoly , rehefa avy nandresy lahatra azy ireo fa i Jesosy no Kristy na Mesia . 
 Niverina tamin’Andriamanitra ireny mpianatra vaovao ireny , ka lasa anisan’ny Israely ara - panahy . 
 Inona ilay fanisiana tombo - kase efa madiva ho vita , ary inona no mihafaingana ankehitriny ? 
 Efa kely sisa ankehitriny dia ho voaisy tombo - kase farany ny sisa rehetra amin’ny Israelita ara - panahy . 
 Rehefa vita tanteraka izany , dia hasaina havotsotr’ireo “ anjely efatra ” ny rivotry ny fandringanana amin’ny “ fahoriana lehibe . ” 
 Mandra - pahatongan’izany dia mihafaingana ny fanangonana ny “ vahoaka be ” , izay manantena hiaina mandrakizay eto an - tany . 
 Ireo “ ondry hafa ” ireo no mifidy ny haneho finoana “ ny ran’ny Zanak’ondry ” , sy hatao batisa mba hampisehoana fa nanolo - tena ho an’i Jehovah izy . 
 Anisan’izy ireo ny tanora maro tezain’ny ray aman - dreny kristianina . 
 Hahaliana anao ny lahatsoratra manaraka , raha iray amin’izy ireo ianao . 
 [ Fanamarihana ambany pejy ] 
 Jereo Ny Tilikambo Fiambenana 15 Mey 2003 , pejy 30 - 31 . 
 Famerenana 
 • Nahoana ny tanora israelita tsirairay no tsy voatery nanolo - tena ho an’i Jehovah ? 
 • Ahoana no azon’ny Israelita nampisehoana fa niaina nifanaraka tamin’ny fanoloran - tenany izy ireo ? 
 • Nahoana ny Israelita no tsy neken’i Jehovah ho firenena voatokana ho azy intsony , ary iza no nisolo azy io ? 
 • Nanomboka tamin’ny Pentekosta taona 33 , inona no tsy maintsy nataon’ny Jiosy sy ny hafa firenena , mba ho anisan’ny Israely ara - panahy izy ireo ? 
 [ Sary , pejy 21 ] 
 Teraka teo amin’ny firenena voafidin’Andriamanitra ny tanora israelita 
 [ Sary , pejy 23 ] 
 Ny Israelita tsirairay no tsy maintsy nanapa - kevitra raha hanompo an’Andriamanitra 
 [ Sary , pejy 23 ] 
 Afaka nampiseho ny fitiavany an’i Jehovah tamin’ny alalan’ny fanatitra an - tsitrapo ny Israelita 
 [ Sary , pejy 25 ] 
 Taorian’ny Pentekosta taona 33 , dia ny Kristianina tsirairay no tsy maintsy nanolo - tena ho an’Andriamanitra sy nampiseho izany tamin’ny alalan’ny batisany 
 Ry Tanora , Aoka Ianareo Hifidy ny Hanompo An’i Jehovah 
 “ Fidionareo anio ary izay hotompoinareo . ” — JOSOA 24 : 15 . 
 1 , 2 . 
 Inona ireo karazana batisa fanaon’ny Kristianisma Anarana , nefa tsy mety ? 
 “ AVELAO [ ny ankizy ] ho tonga Kristianina , rehefa afaka mahafantatra an’i Kristy . ” 
 Ilay mpanoratra atao hoe Tertullien no nanoratra ireo teny ireo , tamin’ny faramparan’ireo taona 100 . 
 Notoheriny ny fanaovana batisa zazakely teo anivon’ny Fivavahana Kristianina nivadi - pinoana , izay nihanahazo vahana tamin’ny androny . 
 Nifanohitra tamin’izay voalazan’i Tertullien sy ny Baiboly kosa ny nambaran’i Augustin , Rain’ny Eglizy . 
 Nilaza izy fa manaisotra ny tsy fahalavorariana vokatry ny fahotana tany am - boalohany ny batisa , ary voaheloka ho any amin’ny helo ny zazakely raha maty nefa tsy vita batisa . 
 Noho izany finoana izany , dia lasa fanao ny batisan - jazakely , izay notanterahina haingana araka izay azo atao taorian’ny nahaterahany . 
 Mbola manao izany ny fivavahana lehibe maro ao amin’ny Kristianisma Anarana . 
 Fahiny koa , tany amin’ireo firenena lazaina fa kristianina , dia noteren’ny mpitondra fanjakana sy ny mpitondra fivavahana hatao batisa ny olona nolazainy fa “ mpanompo sampy ” , izay resiny tamin’ny ady . 
 Tsy miorina amin’ny Baiboly anefa na ny batisan - jazakely na ny fanerena olon - dehibe hatao batisa . 
 Safidy ny fanoloran - tena ankehitriny 
 3 , 4 . 
 Inona no afaka manampy ny zanak’ireo ray aman - dreny vita fanoloran - tena mba hanolo - tena an - tsitrapo ? 
 Resahin’ny Baiboly fa masina amin’Andriamanitra ny ankizy , na dia ny iray amin’ny ray aman - dreniny ihany aza no Kristianina mahatoky . 
 Mahatonga an’ireo ankizy ireo ho mpanompon’i Jehovah vita fanoloran - tena ve anefa izany ? 
 Tsia . 
 Na izany aza , ny ankizy tezain’ny ray aman - dreny vita fanoloran - tena , dia mahazo fampiofanana izay afaka mitarika azy hanolo - tena ho an’i Jehovah an - tsitrapo . 
 Hoy i Solomona , mpanjaka hendry : “ Anaka , tandremo ny didin - drainao , ary aza mahafoy ny lalàn - dreninao . . . . 
 Raha mandeha hianao , dia hitari - dàlana anao ireo ; raha mandry hianao , dia hiambina anao ; ary raha mifoha hianao , dia hamelona eritreritra anao . 
 Fa jiro ny didy , ary fanazavana ny lalàna , ary làlan’aina ny anatra famaizana . ” — Ohabolana 6 : 20 - 23 . 
 Afaka miaro ny tanora ny tari - dalan’ny ray aman - dreniny kristianina , raha manaraka izany an - tsitrapo izy ireo . 
 Hoy koa i Solomona : “ Ny zanaka hendry mahafaly ny rainy ; fa ny zanaka adala mampalahelo ny reniny . ” 
 “ Mihainoa hianao , anaka , ka hendre , ary ampizory amin’ny làlana ny fonao . ” 
 Tsy maintsy manaiky an - tsitrapo ny torohevitra sy fifehezana tokoa ianareo tanora , raha te handray soa avy amin’ny fampiofanan’ny ray aman - dreninareo . 
 Tsy vao teraka ianareo dia hendry , nefa afaka ny ho ‘ hendry ’ sy hanaraka an - tsitrapo ny “ làlan’aina ” ianareo . 
 Inona no atao hoe mitaiza zanaka araka ny fomba fisainan’i Jehovah ? 
 Inona no torohevitra nomen’i Paoly ho an’ny zanaka sy ny ray ? 
 Hoy ny apostoly Paoly : “ Ianareo zanaka , ankatoavy ny ray aman - dreninareo araka ny sitrapon’ny Tompo , fa marina izany . 
 ‘ Hajao ny rainao sy ny reninao . ’ 
 Izany no didy voalohany mirakitra fampanantenana hoe : ‘ Mba hahita soa ianao , ary mba ho ela velona eto ambonin’ny tany . ’ 
 Ary ianareo ray , aza mampahatezitra ny zanakareo , fa tezao hatrany araka ny fananarana sy ny fomba fisainan’i Jehovah izy . ” — Efesianina 6 : 1 - 4 . 
 6 , 7 . 
 Inona no atao hoe mitaiza zanaka araka ny “ fomba fisainan’i Jehovah ” ? 
 Nahoana no tsy azo lazaina hoe manao zavatra tsy ara - drariny mba hitaomana ny zanany hanaraka ny heviny ny ray aman - dreny , rehefa manao izany ? 
 Moa ve ny ray aman - dreny kristianina manao zavatra tsy ara - drariny mba hitaomana ny zanany hanaraka ny heviny , rehefa mitaiza azy ireo “ araka ny fananarana sy ny fomba fisainan’i Jehovah ” ? 
 Tsia . 
 Nahoana moa ny ray aman - dreny no hokianina , noho izy ireo mampianatra an - janany ny fitondran - tena mahasoa sy izay heveriny fa mety ? 
 Ny olona tsy mino an’Andriamanitra aza tsy misy manakiana , rehefa mampianatra ny zanany hoe tsy misy Andriamanitra . 
 Raisin’ny ray aman - dreny katolika ho adidiny ny mitaiza ny zanany araka ny finoana katolika , nefa mahalana izy ireo vao kianina amin’izany . 
 Tsy tokony hampangaina ho manodinkodina ny sain - janany koa àry ny Vavolombelon’i Jehovah , rehefa manampy azy ireny hanana ny fomba fihevitr’i Jehovah mahakasika ny fahamarinana fototra sy ny toro lalana momba ny fitondran - tena . 
 Araka ny Diksionera Teolojikan’ny Testamenta Vaovao ( anglisy ) , ilay teny grika nadika hoe ‘ fomba fisainana ’ ao amin’ny Efesianina 6 : 4 , dia manondro ireo zavatra atao mba “ hanitsiana ny fomba fisainana , hanitsiana ny diso , ary hampitomboana ny fankasitrahana an’Andriamanitra . ” 
 Ahoana raha tsy manaiky ny fampiofanana omen’ny ray aman - dreniny ny tanora , noho izy taomin’ny namany , na te hanaraka izay ataon’izy ireo ? 
 Iza amin’izay fotoana izay no azo lazaina fa manery an’ilay tanora , ny ray aman - dreniny sa ny namany ? 
 Aoka hatao hoe manery an’ilay tanora hampiasa zava - mahadomelina , na hiboboka toaka , na haloto fitondran - tena ireny namany ireny . 
 Tokony hokianina ve ny ray aman - dreniny , raha miezaka manitsy ny fomba fisainan - janany sy manampy azy hahatsapa ny vokatry ny fanao manimba toy izany ? 
 Ahoana no nahatonga an’i Timoty ho ‘ resy lahatra ka nino ’ ? 
 Nanoratra toy izao ho an’i Timoty ny apostoly Paoly , tamin’izy io mbola tanora : “ Mahareta amin’ny zavatra nianaranao sy nandresen - dahatra anao ka inoanao . 
 Fantatrao mantsy hoe avy tamin’iza avy no nianaranao azy ireny . 
 Ary mbola zazakely ianao dia efa nahalala ny Soratra Masina , izay nampahahendry anao ho amin’ny famonjena , amin’ny alalan’ny finoana an’i Kristy Jesosy . ” 
 Mbola kely i Timoty , dia efa nampianarin’ny reniny sy ny renibeny ny Soratra Masina , mba ho mafy orina tsara ny finoany an’Andriamanitra . 
 Rehefa lasa Kristianina izy ireo tatỳ aoriana , dia tsy nanery an’i Timoty mba hino . 
 Izay efa fantany tao amin’ny Soratra Masina kosa no nampiasain’izy ireo mba hampisaintsainana azy , ka izany no ‘ naharesy lahatra ’ azy . 
 Asain’i Jehovah mifidy ianao 
 a ) Inona no mampiseho fa manaja ny olombelona i Jehovah , ary nahoana izy no manao izany ? 
 b ) Ahoana no nampiasan’ny Zanak’Andriamanitra lahitokana ny safidy malalaka nomena azy ? 
 Azon’i Jehovah natao toy ny biby ny olombelona , ka hanaraka am - bokony izay hasainy hatao . 
 Nanaja azy ireo anefa izy , ka nanome azy ireo safidy malalaka . 
 Irin’Andriamanitra hanompo azy an - tsitrapo ny mpanompony . 
 Mahafaly azy ny mahita olona antitra sy tanora manompo azy satria tia azy . 
 Ny Zanany lahitokana no ohatra tsara indrindra amin’ny fanekena amim - pitiavana hanao ny sitrapon’Andriamanitra . 
 Hoy i Jehovah momba azy : “ Ity no Zanako malalako , izay sitrako . ” 
 Hoy io Zanaka lahimatoa io tamin - dRainy : “ Ny hanao ny sitraponao , Andriamanitro ô , no sitrako ; ary ny lalànao no ato anatiko . ” — Salamo 40 : 8 ; Hebreo 10 : 9 , 10 . 
 Inona no ilaina , raha tiantsika ny haneken’i Jehovah ny fanompoantsika azy ? 
 Manantena i Jehovah , fa hankatò azy an - tsitrapo toy izany koa ireo manompo azy eo ambany fitarihan’ny Zanany . 
 Nanao izao hira milaza faminaniana izao ny mpanao salamo : “ Ny olonao dia mazoto manolo - tena amin’ny andro anafihanao ; amin’ny fihaingoana masina , tahaka ny ando ateraky ny maraina ho Anao ny zatovonao . ” 
 Ilaina ny manaiky amim - pitiavana ny hanao ny sitrapon’Andriamanitra , satria miankina amin’izany no mampandeha tsara ny fandaminany , na ny any an - danitra na ny etỳ an - tany . 
 Inona no safidy omena ny tanora tezain’ny ray aman - dreny vita fanoloran - tena ? 
 Tokony ho takatrareo tanora àry , fa tsy hanery anareo hatao batisa na ny ray aman - dreninareo , na ny anti - panahin’ny fiangonana . 
 Tsy maintsy ho avy aminareo ihany ny faniriana hanompo an’i Jehovah . 
 Hoy i Josoa tamin’ny Israelita : “ Manompoa [ an’i Jehovah ] amin’ny fahitsiana sy ny fahamarinana . . . . 
 Fidionareo anio ary izay hotompoinareo . ” 
 Toy izany koa ianareo . 
 Ianareo ihany no tsy maintsy misafidy raha hanolo - tena ho an’i Jehovah , sy hanokana ny fiainanareo hanaovana ny sitrapony . 
 Raiso ny andraikitrao 
 a ) Na dia afaka mampiofana ny zanany aza ny ray aman - dreny , inona no tsy azony atao ho azy ireo ? 
 b ) Rahoviana ny tanora no lasa tompon’andraikitra eo anatrehan’i Jehovah amin’ny safidy ataony ? 
 Tsy miaro anareo tanora intsony ny fahatokian’ny ray aman - dreninareo , rehefa mandeha ny fotoana . 
 Hoy i Jakoba mpianatra : “ Raha misy mahafantatra izay tokony hataony , nefa tsy manao , dia fahotana ho azy izany . ” 
 Tsy afaka misolo tena ny zanany amin’ny fanompoana an’Andriamanitra ny ray aman - dreny , toy ny zanaka ihany izay tsy afaka misolo tena ny ray aman - dreniny amin’io lafiny io . 
 Efa nianatra momba an’i Jehovah sy ny fikasany ve ianao ? 
 Efa afaka mahazo tsara ny hevitr’izay ianaranao ve ianao , sady manomboka manana fifandraisana manokana amin’i Jehovah ? 
 Raha izany no izy , tsy ho ara - dalàna ve raha heverin’Andriamanitra fa afaka manapa - kevitra ny hanompo azy ianao ? 
 Inona avy no fanontaniana tokony hosaintsainin’ireo zatovo mbola tsy vita batisa ? 
 Moa ve ianao , tanora mbola tsy vita batisa ary tezain’ny ray aman - dreny manompo an’Andriamanitra ? 
 Manatrika fivoriana kristianina ve ianao , ary efa mitory ny vaovao tsaran’ilay Fanjakana mihitsy aza ? 
 Raha izany no izy , dia manontania tena amim - pahatsorana hoe : ‘ Inona no antony anaovako izany ? 
 Mivory sy mitory ve aho satria asain’ny ray aman - dreniko manao izany , sa noho izaho te hampifaly an’i Jehovah ? ’ 
 Efa nofantarinao tsara ve “ ny sitrapon’Andriamanitra , izay tsara sady ankasitrahana no tonga lafatra ” ? — Romanina 12 : 2 . 
 Nahoana no mangataka andro ? 
 Inona no ohatra ara - baiboly mampiseho fa tsy tokony hahemotra tsy amin’ny antony ny batisa ? 
 “ Inona no misakana ahy tsy hatao batisa ? ” , hoy ilay lehilahy etiopianina . 
 Vao avy nahafantatra izy tamin’izay fa i Jesosy no Mesia . 
 Efa nanana fahalalana ampy momba ny Soratra Masina anefa izy . 
 Tsapany àry fa tsy mety ny mangataka andro mba hampisehoany ampahibemaso , fa hanompo an’i Jehovah miaraka amin’ny fiangonana kristianina izy manomboka eo . 
 Tena nahafaly azy izany . 
 Natao “ batisa ” avy hatrany koa ny vehivavy iray atao hoe Lydia sy ny ankohonany , rehefa avy ‘ nanokatra tanteraka ny fony mba hihainoany tsara ny teny nolazain’i Paoly . ’ 
 Tsy misy hafa amin’izany ny nataon’ilay mpiambina tany Filipy , izay nihaino an’i Paoly sy Silasy tamin’izy ireo “ nitory ny tenin’i Jehovah taminy . ” 
 “ Natao batisa tsy nisy hataka andro izy sy ny ankohonany rehetra . ” 
 Koa raha manana fahalalana fototra momba an’i Jehovah sy ny fikasany ianao , sy tena maniry hanao ny sitrapony , ary tsara laza eo anivon’ny fiangonana sady mivory sy mitory tsy tapaka , nahoana no mangataka andro fa tsy miroso ho amin’ny batisa ? — Matio 28 : 19 , 20 . 
 15 , 16 . a ) Inona no hevi - diso mety hanakana ny tanora sasany tsy hiroso ho amin’ny batisa ? 
 b ) Nahoana ny fanoloran - tena sy batisa no afaka miaro ny tanora ? 
 Misalasala hanao io dingana lehibe io ve ianao , satria matahotra sao hampamoahina raha sanatria ka manao zavatra tsy mety ? 
 Raha izany no izy , dia eritrereto izao : Tsy hanala fanadinana ve ianao , satria fotsiny hoe matahotra ny tsy ho afaka ? 
 Mazava ho azy fa tsia ! 
 Tsy tokony hiahotra ny hatao batisa koa àry ianao , raha mahafeno fepetra . 
 Vao mainka aza ianao ho tapa - kevitra hanao araka izay fara herinao mba hanoherana fakam - panahy , raha efa nanolo - tena ho an’i Jehovah sy nanaiky hanao ny sitrapony . 
 Ry tanora , aoka ianareo tsy hieritreritra hoe tsy hampamoahina raha mangataka andro , fa tsy miroso ho amin’ny batisa . 
 Raha efa ampy taona mba handray andraikitra ianao , dia hampamoahin’i Jehovah amin’izay zavatra ataonao , na vita batisa ianao na tsia . — Romanina 14 : 11 , 12 . 
 Maro amin’ny Vavolombelona maneran - tany no mahatsapa , fa tena nanampy azy ny fanapahan - keviny hatao batisa tamin’izy mbola tanora . 
 Anisan’izany ny Vavolombelona iray , 23 taona , mipetraka any Eoropa Andrefana . 
 Natao batisa izy tamin’izy 13 taona , ary nolazainy fa nahatonga azy ho tapa - kevitra ny hitandrina mba tsy ho resin’ny “ faniriana mpitranga eo amin’ny tanora ” izany . 
 Mbola kely izy dia efa nikasa ny hanompo manontolo andro . 
 Faly izy izao manompo ao amin’ny biraon’ny sampan’ny Vavolombelon’i Jehovah . 
 Fitahiana tondraka no hirotsaka amin’ny tanora rehetra izay mifidy ny hanompo an’i Jehovah , anisan’izany ianao . 
 Amin’ny lafiny inona avy isika no mila mamantatra hatrany izay “ sitrapon’i Jehovah ” ? 
 Rehefa avy nanolo - tena sy natao batisa isika , dia lasa mihevitra ny sitrapon’i Jehovah foana amin’izay rehetra ataontsika . 
 Mila ‘ manararaotra ny fotoana ’ isika , mba hiainana mifanaraka amin’ny fanoloran - tenantsika . 
 Ahoana no anaovana izany ? 
 Manokana ny fotoana mety ho lanintsika amin - javatra tsy misy dikany isika , mba hianarana tsara ny Baiboly , hanatrehana fivoriana tsy tapaka , ary handraisana anjara feno amin’ny fitoriana ny “ vaovao tsaran’ilay fanjakana . ” 
 Hisy vokany tsara eo amin’ny lafiny rehetra amin’ny fiainantsika , ny fanoloran - tena ho an’i Jehovah sy ny faniriantsika hanao ny sitrapony . 
 Anisan’izany ny fomba ialantsika voly , ny fahazarana eo amin’ny sakafo sy zava - pisotro , ary ny karazana mozika henointsika . 
 Nahoana raha mifidy izay karazana fialam - boly ho azonao hankafizina mandrakizay ? 
 An’arivony ny tanora Vavolombelona sambatra , afaka milaza aminao fa betsaka ny fialam - boly madio sady mifanaraka amin’ny “ sitrapon’i Jehovah . ” — Efesianina 5 : 17 - 19 . 
 “ Handeha hiaraka aminareo izahay ” 
 Inona no fanontaniana tokony hoeritreretin’ny tanora ? 
 Nanana vahoaka voalamina i Jehovah teto an - tany , nanomboka tamin’ny 1513 T.K . ka hatramin’ny Pentekosta taona 33 . 
 Ireo no nofidiny hivavaka taminy sy ho vavolombelony . 
 Teraka teo anivon’io firenena io ny tanora israelita . 
 Nanana “ firenena ” vaovao indray anefa i Jehovah teto an - tany , nanomboka tamin’io Pentekosta io . 
 ‘ Olona ho an’ny anarany ’ izy ireo , ary antsoina hoe Israely ara - panahy . 
 Nilaza ny apostoly Paoly fa nanadio ‘ firenena iray ho azy manokana [ i Kristy ] , dia firenena mazoto amin’ny asa tsara . ’ 
 Azonareo tanora fantarina hoe aiza no ahitana io firenena io . 
 Iza ankehitriny no “ firenena marina , izay mitana ny fahamarinana ” , ka miaina mifanaraka amin’ny toro lalan’ny Baiboly , sy mijoro ho Vavolombelon’i Jehovah mahatoky , ary manambara fa ny Fanjakany ihany no fanantenana ho an’ny olombelona ? 
 Diniho ireo fivavahana ao amin’ny Kristianisma Anarana sy ny fivavahana hafa . 
 Jereo ny fitondran - tenany , ary ampitahao amin’izay takin’ny Baiboly amin’ny tena mpanompon’Andriamanitra . 
 Resy lahatra ny amin’ny inona ny olona an - tapitrisany maneran - tany ? 
 Olona an - tapitrisany maneran - tany , anisan’izany ny tanora maro , no resy lahatra fa io “ firenena marina ” io dia ny sisa voahosotra eo anivon’ny Vavolombelon’i Jehovah . 
 Izao no lazainy amin’ireo Israelita ara - panahy ireo : “ Mba handeha hiaraka aminareo izahay ; fa efa renay fa momba anareo Andriamanitra . ” 
 Tena irinay sy ataonay antom - bavaka ny hoe hanapa - kevitra ho anisan’ny vahoakan’Andriamanitra ianareo tanora . 
 ‘ Hifidy ny fiainana ’ ianareo raha manao izany , dia ilay fiainana mandrakizay ao amin’ny tontolo vaovaon’i Jehovah . — Deoteronomia 30 : 15 - 20 ; 2 Petera 3 : 11 - 13 . 
 Famerenana 
 • Inona no atao hoe mitaiza zanaka araka ny fomba fisainan’i Jehovah ? 
 • Fanompoana manao ahoana no eken’i Jehovah ? 
 • Inona no safidy omena ny tanora rehetra tezain’ny ray aman - dreny vita fanoloran - tena ? 
 • Nahoana no tsy tokony hahemotra tsy amin’ny antony ny batisa ? 
 [ Sary , pejy 26 ] 
 Iza no hohenoinao ? 
 [ Sary , pejy 28 ] 
 Nahoana no miaro anao ny fanoloran - tena sy batisa ? 
 [ Sary , pejy 29 ] 
 Inona no misakana anao tsy hatao batisa ? 
 Mitandrema mba Tsy Himonomonona 
 “ Izay rehetra ataonareo dia ataovy foana tsy misy fimonomononana . ” — FILIPIANINA 2 : 14 . 
 1 , 2 . 
 Inona no torohevitra nomen’ny apostoly Paoly ho an’ny Kristianina tany Filipy sy Korinto , ary nahoana ? 
 BETSAKA ny teny fiderana nosoratan’ny apostoly Paoly ho an’ny fiangonana kristianina tany Filipy , tamin’ny taonjato voalohany . 
 Nidera an’ireo mpiray finoana taminy ireo izy , noho ny fahalalahan - tanany sy ny zotom - pony . 
 Nilaza ny hafaliany noho ny asa tsara vitan’izy ireo koa izy . 
 Na izany aza , dia nampahatsiahy azy ireo i Paoly hoe : “ Izay rehetra ataonareo dia ataovy foana tsy misy fimonomononana . ” 
 Nahoana izy no nanome io torohevitra io ? 
 Fantatr’i Paoly ny mety ho vokatry ny fimonomononana . 
 Taona vitsivitsy talohan’izay , dia nampahatsiahiviny ny fiangonana tany Korinto fa mety hampidi - doza ny fimonomononana . 
 Nasongadiny fa imbetsaka ny Israelita no nampahatezitra an’i Jehovah , tamin’izy ireo tany an - tany efitra . 
 Nahoana i Jehovah no tezitra ? 
 Noho izy ireo naniry zava - dratsy , nanompo sampy , nijangajanga , nitsapa toetra azy , ary nimonomonona . 
 Nampirisika ny Korintianina mba handray lesona avy tamin’izany i Paoly , ka nanao hoe : “ Aoka isika tsy himonomonona , toy ny sasany tamin’ireny izay nimonomonona , ka matin’ny mpandringana . ” — 1 Korintianina 10 : 6 - 11 . 
 Nahoana isika no mila mahafantatra ny momba ny fimonomononana ? 
 Manahaka ny fiangonana tany Filipy isika mpanompon’i Jehovah ankehitriny . 
 Be zotom - po ho an’ny asa tsara isika , ary mifankatia . 
 Nanimba ny vahoakan’Andriamanitra fahiny anefa ny fimonomononana , ka mila arahintsika koa ilay torohevitra hoe : “ Izay rehetra ataonareo dia ataovy foana tsy misy fimonomononana . ” 
 Hodinihintsika aloha ny amin’ny olona sasany voalazan’ny Baiboly fa nimonomonona . 
 Hojerentsika avy eo izay azontsika atao , mba tsy hanimba antsika izany toetra izany . 
 Fiangonana ratsy nimonomonona nanohitra an’i Jehovah 
 Inona no nampimonomonona ny Israelita tany an - tany efitra ? 
 Ao amin’ny fitantarana an’ireo 40 taona naha tany an - tany efitra ny Israelita , no ampiasana ilay teny hebreo midika hoe ‘ mimonomonona na mitaraina ’ , ao amin’ny Baiboly . 
 Tsy afa - po tamin’ny fiainany ny Zanak’Israely indraindray , ka nimonomonona . 
 Herinandro vitsivitsy monja taorian’ny nanafahana azy ireo avy tamin’ny fanandevozana tany Ejipta , ohatra , dia “ nimonomonona tamin’i Mosesy sy Arona tany an - efitra ” izy rehetra . 
 Nimonomonona momba ny sakafo izy ireo , nanao hoe : “ Inay anie izahay mba matin’ny tànan’i Jehovah tany amin’ny tany Egypta , raha nipetraka teo anilan’ny fahandroan - kena ka nihinan - kanina ho voky ; fa nitondra anay nivoaka ho atỳ an - efitra hianareo hahafaty mosary izao fiangonana rehetra izao . ” — Eksodosy 16 : 1 - 3 . 
 Iza no nomen’ny Israelita tsiny , raha ny marina , rehefa nimonomonona izy ireo ? 
 Nikarakara izay nilain’ny Israelita tany an - tany efitra i Jehovah , raha ny marina . 
 Nomeny sakafo sy rano izy ireo , satria tiany . 
 Tsy natahorana ho faty mosary mihitsy ny Israelita tamin’izany . 
 Tsy nety afa - po tamin’izay nomena azy anefa izy ireo , ka nihevitra fa mafy loatra ny fiainany , ary nanomboka nimonomonona izy . 
 Marina fa nitaraina nanohitra an’i Mosesy sy Arona izy ireo . 
 Tamin’i Jehovah anefa , dia izy mihitsy no nomen’izy ireo tsiny . 
 Hoy i Mosesy tamin’ny Israelita : “ Efa ren’i Jehovah ny fimonomononanareo , izay nimonomononanareo taminy ; fa izahay moa no inona ? 
 Tsy izahay no imonomononanareo , fa Jehovah . ” — Eksodosy 16 : 4 - 8 . 
 6 , 7 . 
 Inona no manaporofo fa niova ny toe - tsain’ny Israelita , rehefa jerena ny Nomery 14 : 1 - 3 ? 
 Nimonomonona indray ny Israelita , tsy ela taorian’izay . 
 Naniraka 12 lahy i Mosesy hisafo ny Tany Nampanantenaina . 
 Nanao tatitra ratsy momba ilay tany ny folo lahy , rehefa niverina . 
 Inona no vokany ? 
 “ Nimonomonona tamin’i Mosesy sy Arona ny Zanak’Isiraely rehetra , ka hoy ny fiangonana rehetra taminy : Inay anie isika mba maty tany amin’ny tany Egypta ihany ; na inay anie isika mba maty tatỳ amin’ity efitra ity ! 
 Ary nahoana Jehovah no mitondra antsika ho amin’ity tany ity ho lavon - tsabatra , ary ny vadintsika sy ny zanatsika madinika ho babo ; tsy aleontsika miverina ho any Egypta va ? ” — Nomery 14 : 1 - 3 . 
 Tena niova ny toe - tsain’ny Israelita ! 
 Velom - pankasitrahana izy ireo taloha , ka nanao hira fiderana ho an’i Jehovah , rehefa nafahana avy tany Ejipta sy tafita ny Ranomasina Mena . 
 Niatrika zava - tsarotra anefa izy ireo tany an - tany efitra , ary natahotra an’ireo Kananita . 
 Lasa tsy nahay nankasitraka intsony izy ireo tamin’izay , ary tsy nety afa - po tamin’izay nomena azy . 
 Tsy nisaotra an’Andriamanitra noho ny fahafahany izy ireo , fa nihevitra hoe nihafy be , ka nanome tsiny azy . 
 Hita tamin’ny fimonomononan’izy ireo àry , fa tsy ampy ny fankasitrahany an’ireo fanomezan’i Jehovah . 
 Tsy mahagaga raha nilaza i Jehovah hoe : “ Mandra - pahoviana no mbola handeferako amin’izao fiangonana ratsy mimonomonona amiko izao ? ” — Nomery 14 : 27 ; 21 : 5 . 
 Fimonomononana tamin’ny taonjato voalohany 
 8 , 9 . 
 Iza avy , ohatra , no voalazan’ny Soratra Grika Kristianina fa nimonomonona ? 
 Nimonomonona an - karihary ny Israelita , mba hampisehoana ny tsy fahafaham - pony , araka ny hitantsika teo . 
 Nifanohitra tamin’izany kosa no nitranga rehefa tonga tao Jerosalema i Jesosy Kristy , mba hankalaza ny Fetin’ny Trano Rantsankazo , tamin’ny taona 32 . 
 “ Nitakoritsika be . . . momba azy ny vahoaka ” tamin’izay . 
 Nibitsibitsika momba azy izy ireo , ka ny sasany nilaza fa olona tsara fanahy izy , ary ny hafa nilaza zavatra nifanohitra tamin’izany . 
 Tamin’ny fotoana hafa indray , dia nivahiny tany amin’i Levy , na Matio mpamory hetra , i Jesosy sy ny mpianany . 
 “ Nimonomonona tamin’ny mpianatr’i Jesosy ny Fariseo sy ny mpanora - dalànany ” tamin’izay , ka niteny hoe : “ Fa nahoana ianareo no miara - mihinana sy misotro amin’ny mpamory hetra sy ny mpanota ? ” 
 ‘ Nisy Jiosy nimonomonona ’ tamin’i Jesosy koa tany Galilia tatỳ aoriana , “ noho izy nilaza hoe : ‘ Izaho no mofo izay nidina avy tany an - danitra . ’ 
 ” Na ny mpianany sasany koa aza dia tafintohina tamin’ny teniny , ka nimonomonona . — Jaona 6 : 41 , 60 , 61 . 
 10 , 11 . 
 Nahoana ireo Jiosy niteny grika no nimonomonona , ary inona no ianaran’ny anti - panahy avy amin’ny fepetra noraisina vokatry ny fitarainan’izy ireo ? 
 Nisy olon - kafa nimonomonona koa , taoriana kelin’ny Pentekosta taona 33 , saingy tsara ny vokany . 
 Niantrano tao amin’ny mpiara - manompo tany Jodia ny maro tamin’ny Jiosy lasa Kristianina , avy tany ivelan’i Israely . 
 Nisy olana nitranga anefa tamin’izay , momba ny fizarana fanampiana . 
 “ Nanjary nimonomonona tamin’ny Jiosy miteny hebreo ny Jiosy miteny grika , satria hadino ny vehivavy mpitondratena teo aminy tamin’ny fizaran - tsakafo isan’andro . ” — Asan’ny Apostoly 6 : 1 . 
 Tsy toy ny Israelita tany an - tany efitra ireo olona nimonomonona ireo . 
 Tsy noho ny fitiavan - tena mantsy no nanaovany izany , ary tsy nitaraina noho ny tsy fahafaham - pony tamin’ny fiainany manokana izy ireo . 
 Nisarika ny saina ho amin’ireo mpitondratena tsy voakarakara tsara kosa izy ireo . 
 Tsy nanakorontana koa izy ireo , na nanome tsiny an’i Jehovah . 
 Nitaraina tamin’ny apostoly izy ireo , ary nanao zavatra haingana ny apostoly satria ara - drariny ilay fitarainana . 
 Ohatra tsara ho an’ny anti - panahy ankehitriny tokoa ireo apostoly ! 
 Mitandrina ireo mpiandry ireo , mba tsy ‘ hanentsin - tadìny amin’ny fitarainan’ny malahelo . ’ — Ohabolana 21 : 13 ; Asan’ny Apostoly 6 : 2 - 6 . 
 Manimba tsikelikely ny fimonomononana 
 12 , 13 . a ) Hazavao amin’ny ohatra ny vokatry ny fimonomononana . b ) Inona no mety hahatonga ny olona himonomonona ? 
 Hitantsika tamin’ny ankamaroan’ireo ohatra avy ao amin’ny Baiboly ireo , fa nitondra fahavoazana be ho an’ny vahoakan’Andriamanitra fahiny ny fimonomononana . 
 Ilaintsika àry ny mitadidy fa mety hanimba tsikelikely izy io . 
 Haka ohatra isika mba hampahazava tsara izany . 
 Maro ny karazana vy mora harafesina . 
 Raha manomboka misy harafesina ny vy , nefa tsy karakaraina , dia ho harafesina tanteraka ilay izy , ka tsy ho azo ampiasaina intsony amin’ny farany . 
 Izany no antony anariana fiara maro . 
 Mandeha tsara ihany angamba ny kojakoja ao anatiny , saingy feno harafesina ny vatany , ka lasa mampidi - doza ilay izy . 
 Inona no itovian’ny harafesina sy ny fimonomononana ? 
 Toy ny karazana vy sasany izay mora harafesina , dia mora mitaraina ny olona tsy lavorary . 
 Tokony ho mailo àry isika , ka handini - tena sao mitady ho be taraina . 
 Vao mainka mora harafesina ny vy , rehefa tratran’ny hamandoana sy ny rivotra misy sira . 
 Rehefa miatrika zava - tsarotra koa isika , no vao mainka lasa mora mitaraina . 
 Mety hoheverintsika ho raharaha lehibe mampitaraina ny fahasorisorenana madinidinika , rehefa eo ny adin - tsaina . 
 Miharatsy hatrany ny fiainana amin’izao andro farany izao , ka azo inoana fa hihabetsaka ny anton - javatra mety hampitaraina . 
 Noho izany , dia mety hanjary himonomonona momba ny mpiara - manompo aminy ny mpanompon’i Jehovah . 
 Mety ho zavatra madinika no anton’ilay izy , toy ny fahasosorana noho ny kileman - toetran’ny hafa , na ny fahaizany , na ny tombontsoam - panompoany . 
 14 , 15 . 
 Nahoana isika no mila mifehy tena mba tsy ho be taraina ? 
 Na inona na inona antony tsy mahafaly antsika , ka tsy mifehy tena isika fa zatra mitaraina , dia mety ho lasa olona tsy mety afa - po sy mimonomonona lava . 
 Hitondra fahavoazana tsikelikely ho antsika eo amin’ny lafiny ara - panahy ny fimonomononana , ka mety hanimba antsika tanteraka mihitsy . 
 Tonga hatramin’ny fanomezan - tsiny an’i Jehovah ny Israelita , rehefa nimonomonona momba ny fiainany tany an - tany efitra . 
 Enga anie isika tsy hanao toy izany mihitsy ! 
 Mihena ny harafesina amin’ny vy , rehefa hosorana loko miaro azy tsy ho harafesina ilay izy , sady amboarina izay faritra mihasimba . 
 Azo ahena toy izany koa ny fahazarana mitaraina , raha tsapantsika fa izany no toetrantsika . 
 Mila manao zavatra avy hatrany isika , ka hivavaka mba hanitsiana izany . 
 Inona avy no afaka manampy antsika ? 
 Miezaha hanana ny fomba fihevitr’i Jehovah 
 Raha zatra mitaraina isika , inona no hanampy antsika hiala amin’izany ? 
 Mampifantoka ny saintsika amin’ny tenantsika sy ny zava - manahirana antsika isika , rehefa mimonomonona , ary manadino ireo fitahiana ananantsika noho isika Vavolombelon’i Jehovah . 
 Raha zatra mitaraina isika ka te hiala amin’izany , dia mila miezaka mifantoka amin’ireo fitahiana ireo . 
 Voninahitra lehibe ho antsika tsirairay , ohatra , ny mitondra ny anaran’i Jehovah . 
 Afaka miresaka amin’ilay “ Mpihaino vavaka ” , amin’ny fotoana rehetra isika , sady afaka mifandray akaiky aminy . 
 Tena misy heviny ny fiainantsika , satria azontsika tsara ilay adihevitra momba ny zo ho mpanjakan’izao rehetra izao , ary fantatsika fa manana tombontsoa tsy hivadika amin’Andriamanitra isika . 
 Afaka mandray anjara tsy tapaka amin’ny fitoriana ny vaovao tsaran’ilay Fanjakana isika . 
 Afaka manana feon’ny fieritreretana madio isika , noho ny finoantsika ny sorom - panavotan’i Jesosy Kristy . 
 Manana an’ireo fitahiana ireo foana isika , na inona na inona zava - tsarotra iaretantsika . 
 Nahoana isika no tokony hiezaka hanana ny fomba fihevitr’i Jehovah , na dia rehefa manana antony ara - drariny hitarainana aza ? 
 Aoka isika hiezaka hanana ny fomba fihevitr’i Jehovah , fa tsy ny fomba fihevitsika manokana fotsiny . 
 Nihira toy izao i Davida mpanao salamo : “ Ampahafantaro ny làlanao aho , Jehovah ô ; ampianaro ny sitrakao aho . ” 
 Raha manana antony ara - drariny hitarainana isika , dia azo antoka fa efa hitan’i Jehovah izany . 
 Azony ovana avy hatrany ny toe - javatra . 
 Inona anefa no antony amelany zava - tsarotra hitohy indraindray ? 
 Angamba mba hanampiana antsika hanana toetra tsara , toy ny faharetana , fiaretana , finoana , ary fahari - po . — Jakoba 1 : 2 - 4 . 
 18 , 19 . 
 Hazavao amin’ny ohatra ny mety ho vokany , rehefa miaritra ny olana madinidinika mitranga isika fa tsy mitaraina . 
 Raha miaritra ny olana madinidinika mitranga isika , fa tsy mitaraina , dia afaka manatsara ny toetrantsika , sady mety hampiaiky volana ny olon - kafa mijery antsika . 
 Handeha hamonjy fivoriambe tany Hongria ny Vavolombelon’i Jehovah maromaro avy tany Alemaina , tamin’ny 2003 . 
 Tafaraka bisy izy ireo . 
 Tsy Vavolombelona ilay mpamily , ary tsy nazoto loatra izy ny hiaraka amin’ny Vavolombelona mandritra ny folo andro . 
 Niova hevitra tanteraka anefa izy rehefa nifarana ilay dia . 
 Nahoana ? 
 Nisy olana maromaro teny an - dalana , nefa tsy nitaraina mihitsy ireo Vavolombelona . 
 Nilaza ilay mpamily fa izy ireo no nahafinaritra azy indrindra tamin’ny olona nentiny hatramin’izay ! 
 Nampanantena mihitsy aza izy fa hampandroso an’ireo Vavolombelona tonga any aminy amin’ny manaraka , ary hihaino tsara azy ireo . 
 Tsara dia tsara tokoa ny vokany , rehefa ‘ nanao ny zava - drehetra tsy nisy fimonomononana ’ ireo mpandeha ireo ! 
 Mampiray saina ny famelan - keloka 
 Nahoana isika no tokony hifamela heloka ? 
 Ahoana raha manana antony hitarainana momba ny mpiray finoana amintsika isika ? 
 Tokony hampihatra ny toro lalana nomen’i Jesosy ao amin’ny Matio 18 : 15 - 17 isika , raha toa ka raharaha lehibe ilay izy . 
 Tsy voatery hanao io dingana io foana anefa isika , satria olana madinidinika ny ankamaroan’ny zavatra mampitaraina antsika . 
 Nahoana moa raha raisina ho fahafahana hamela heloka ilay zava - mitranga ? 
 Hoy i Paoly : “ Mahaiza foana mifampizaka sy mifamela heloka tanteraka , raha misy manana antony hitarainana momba ny sasany . 
 Namela tanteraka ny helokareo i Jehovah , koa aoka ianareo mba hifamela heloka koa . 
 Fa ambonin’izany rehetra izany , dia mitafia fitiavana fa fatorana mampiray tonga lafatra izy io . ” 
 Moa ve isika vonona hamela heloka ? 
 I Jehovah aza manana antony hitarainana momba antsika , sa tsy izany ? 
 Imbetsaka anefa izy no mangoraka antsika sy mamela ny fahotantsika . 
 Inona no mety hataon’ny hafa , rehefa mahare olona mimonomonona ? 
 Na inona na inona mampitaraina antsika , dia tsy mitondra vahaolana ny fimonomononana . 
 Mety hidika koa hoe “ mimenomenona amin - katezerana ” , ilay teny hebreo nadika hoe “ mimonomonona . ” 
 Azo inoana fa tsy mampahazo aina antsika ny miaraka amin’olona mimonomonona lava . 
 Ataontsika mihitsy angamba izay hanalavirana azy . 
 Mety ho izany koa no ho tsapan’ny olona mihaino antsika , raha mimonomonona na mimenomenona amin - katezerana isika . 
 Mety tsy hahazo aina mihitsy izy ireo , ka te hanalavitra antsika ! 
 Mety hanaitra ny sain’ny olona ny fimenomenonana amin - katezerana , nefa azo antoka fa tsy hahasarika ny fony . 
 Inona no nolazain’ny tovovavy iray momba ny Vavolombelon’i Jehovah ? 
 Ny fitiavana mamela heloka dia mampisy firaisan - tsaina , izay tena ankafizin’ny vahoakan’i Jehovah . 
 Nanoratra tany amin’ny biraon’ny sampan’ny Vavolombelon’i Jehovah ny tovovavy katolika iray 17 taona , tany Eoropa . 
 Nilaza izy fa tena nampiaiky volana azy ny Vavolombelona . 
 Hoy izy : “ Io ihany no fikambanana fantatro hoe tsy ahitana olona misaratsaraka noho ny fankahalana , ny fitiavan - karena , ny tsy fandeferana , ny fitiavan - tena , na ny fisaraham - bazana . ” 
 Inona no hodinihintsika ao amin’ny lahatsoratra manaraka ? 
 Ilaintsika ny mankasitraka ireo fitahiana ara - panahy rehetra raisintsika noho isika mpanompon’i Jehovah , ilay tena Andriamanitra . 
 Hanampy antsika izany mba hiray saina hatrany sy tsy himonomonona , rehefa manao safidy momba ny fiainany manokana ny hafa . 
 Tena mampidi - doza koa anefa ny mimonomonona momba ny fandaminan’i Jehovah eto an - tany . 
 Ho hitantsika ao amin’ny lahatsoratra manaraka , fa hisakana antsika tsy hanao izany ny fananana ireo toetra ampianarin’Andriamanitra antsika . 
 Tadidinao Ve ? 
 • Inona no atao hoe mimonomonona , ary nahoana no mimonomonona ny olona sasany ? 
 • Hazavao amin’ny ohatra ny vokatry ny fimonomononana . 
 • Raha zatra mimonomonona isika , inona no hanampy antsika hiala amin’izany ? 
 • Nahoana ny fahavononana hamela heloka no manampy antsika tsy himonomonona ? 
 [ Sary , pejy 14 ] 
 Nimonomonona nanohitra an’i Jehovah ireo Israelita , raha ny marina ! 
 [ Sary , pejy 17 ] 
 Miezaka ny hanana ny fomba fihevitr’i Jehovah ve ianao ? 
 [ Sary , pejy 18 ] 
 Mampiray saina ny Kristianina ny famelan - keloka 
 Mifantoha Amin’ny Hatsaran’ny Fandaminan’i Jehovah 
 “ Ho voky ny zava - tsoa ao amin’ny tranonao izahay . ” — SALAMO 65 : 4 . 
 1 , 2 . a ) Hitondra inona ho an’ny vahoakan’Andriamanitra ny asa hatao ao amin’ny tempoly ? 
 b ) Inona no anjara biriky nentin’i Davida tamin’ny fanorenana ny tempoly ? 
 ANISAN’NY olona miavaka indrindra voaresaka ao amin’ny Soratra Hebreo i Davida , Israelita fahiny . 
 Mpiandry ondry izy , mpitendry zavamaneno , mpaminany , sady mpanjaka . 
 Nitoky tanteraka tamin’i Jehovah Andriamanitra izy . 
 Naniry hanorina trano na tempoly ho an’Andriamanitra i Davida , noho izy tia azy lalina . 
 Io tempoly io no ho foiben’ny fivavahana marina eo amin’ny Israely . 
 Fantatr’i Davida fa hitondra fifaliana sy soa maro ho an’ny vahoakan’Andriamanitra ny asa hatao ao . 
 Izany no nahatonga azy hihira hoe : “ Sambatra izay fidinao [ Jehovah ] ka ampanatoninao hitoetra eo an - kianjanao ; te - ho voky ny zava - tsoa ao amin’ny tranonao izahay , dia ny zava - masina ao amin’ny tempolinao . ” — Salamo 65 : 4 . 
 Tsy navela hiandraikitra ny fanorenana ny tranon’i Jehovah i Davida , fa i Solomona zanany lahy no nomena izany tombontsoa izany . 
 Tsy nimonomonona anefa izy , na dia olon - kafa aza no nahazo ilay tombontsoa niriny fatratra . 
 Ny hahavitana ny tempoly no zava - dehibe indrindra taminy , ary notohanany tamin’ny fo manontolo io asa io . 
 Nampitainy tamin’i Solomona , ohatra , ny planina nomen’i Jehovah hanaovana ilay trano . 
 I Davida koa no nitsinjara an’ireo Levita an’arivony mba hanao asa isan - karazany . 
 Ary nanome volamena sy volafotsy be dia be hanorenana ny tempoly izy . — 1 Tantara 17 : 1 , 4 , 11 , 12 ; 23 : 3 - 6 ; 28 : 11 , 12 ; 29 : 1 - 5 . 
 Ahoana no ataon’ny mpanompon’Andriamanitra , manoloana ny fandaharana mifandray amin’ny fivavahana marina ? 
 Nanohana ny fandaharana mifandray amin’ny fivavahana marina natao tao amin’ny tranon’Andriamanitra , ny Israelita nahatoky . 
 Manohana ny fandaharana mifandray amin’ny fivavahana ao amin’ny fandaminan’i Jehovah eto an - tany koa , isika mpanompony ankehitriny . 
 Asehontsika amin’izany fa mitovy toe - tsaina amin’i Davida isika . 
 Tsy be taraina isika , fa mifantoka amin’ny hatsaran’ny fandaminan’Andriamanitra . 
 Efa noeritreretinao ve ireo zava - tsoa maro tena tokony hankasitrahantsika ? 
 Andeha isika handinika ny sasany amin’izany . 
 Ankasitraho ireo mitarika 
 4 , 5 . a ) Inona avy no ataon’ny “ mpanompo mahatoky sy malina ” , mba hiantsorohana ny andraikiny ? 
 b ) Ahoana no fihetseham - pon’ny Vavolombelona sasany noho ny sakafo ara - panahy raisiny ? 
 Misy antony tsara tokony hankasitrahantsika ny “ mpanompo mahatoky sy malina ” , izay notendren’i Jesosy Kristy hikarakara ny fananany eto an - tany . 
 Ireo Kristianina voahosotra ireo no mitarika ny fitoriana ny vaovao tsara , manomana ny fandaharam - pivoriana , ary mamoaka boky sy gazety ara - baiboly amin’ny fiteny 400 mahery . 
 Olona an - tapitrisany eran - tany no mandray sy mankasitraka ireny ‘ sakafo [ ara - panahy ] amin’ny fotoana mety ’ ireny . 
 Tena tsy misy antony himonomononana momba izany . 
 Nampahery sy nanampy an’i Elfi efa hatramin’ny taona maro , ny fampiharana ny torohevitra ara - baiboly ao anatin’ny boky sy gazety avoakan’ny mpanompo mahatoky . 
 Tena nankasitraka izany io Vavolombelona efa zokiolona io , ka nanoratra hoe : “ Asa izay nanjo ahy , raha tsy teo ny fandaminan’i Jehovah ! ” 
 Mpanompon’Andriamanitra efa an - taonany maro koa i Peter sy Irmgard . 
 Nilaza i Irmgard fa tena ankasitrahany ny boky sy gazety rehetra omen’ny “ fandaminan’i Jehovah , izay be fiahiana sy fitiavana . ” 
 Tsy diso anjara amin’ireny boky sy gazety ireny koa ny manana kilema ara - batana , toy ny olona tsy mahita tsara na tsy mandre tsara . 
 6 , 7 . a ) Ahoana no itantanana ny asan’ny fiangonana maneran - tany ? 
 b ) Inona no nolazain’ny olona sasany momba ny fandaminan’i Jehovah eto an - tany ? 
 Misolo tena ny “ mpanompo mahatoky ” , ny Filan - kevi - pitantanan’ny Vavolombelon’i Jehovah . 
 Lehilahy vitsivitsy voahosotry ny fanahy izy ireo , ary miasa any amin’ny foiben’ny Vavolombelon’i Jehovah any Brooklyn , any Etazonia . 
 Manendry mpanompon’i Jehovah za - draharaha ny Filan - kevi - pitantanana , mba hiasa any amin’ireo biraon’ny sampana , izay mitantana ny asan’ireo fiangonana miisa 98 000 mahery eran - tany . 
 Voatendry ho anti - panahy na mpanampy amin’ny fanompoana any anivon’ireny fiangonana ireny , ny lehilahy mahafeno fepetra ara - baiboly . 
 Mitarika sy miandry amim - pitiavana ny andian’ondrin’Andriamanitra eo ambany fiandraiketany ny anti - panahy . 
 Tena tombontsoa tokoa ny anisan’io andian’ondry io , sady mahatsapa ny fitiavana sy firaisan - tsaina eo anivon’ny “ rahalahy rehetra ao amin’ny finoana ” ! — 1 Petera 2 : 17 ; 5 : 2 , 3 . 
 Manome tari - dalana miorina amin’ny Baiboly ny anti - panahy . 
 Matetika no mankasitraka an’ireny tari - dalana feno fitiavana ireny ny Kristianina , fa tsy be taraina . 
 Anisan’izany i Birgit , vehivavy kristianina 30 taona eo ho eo . 
 Nanana naman - dratsy izy tamin’ny mbola zatovo , ary saika nanao ratsy . 
 Namonjy azy tsy hiharan - doza anefa ny torohevitra ara - baiboly mazava nomen’ny anti - panahy , sy ny fanampian’ny mpiray finoana . 
 Manao ahoana izao ny fihetseham - pon’i Birgit ? 
 Hoy izy : “ Tena velom - pankasitrahana aho fa mbola anisan’ny fandaminan’i Jehovah , izay mahafinaritra tokoa . ” 
 Hoy koa i Andreas , 17 taona : “ Tena fandaminan’i Jehovah mihitsy ity misy antsika ity . 
 Izy ity no tsara indrindra eto an - tany . ” 
 Tsy tokony ho velom - pankasitrahana ve isika , noho ny hatsaran’ny fandaminan’i Jehovah eto an - tany ? 
 Tsy lavorary ireo mitarika 
 8 , 9 . 
 Inona no nataon’ny olona sasany niara - belona tamin’i Davida , ary ahoana no nataony nanoloana izany ? 
 Tsy lavorary ireo lehilahy voatendry hitarika eo anivon’ny fivavahana marina . 
 Manao fahadisoana daholo izy ireo . 
 Manana fahalemena tsy mety afaka aminy ny sasany , ary miezaka mafy mba handresy izany . 
 Tokony hahasosotra antsika ve izany ? 
 Tsia . 
 Nanao fahadisoana lehibe , na dia ireo olona nanankinana andraikitra mavesatra teo amin’ny Israely fahiny aza . 
 Nantsoina hitendry mozika hampitony an’i Saoly , ohatra , i Davida , tamin’izy mbola tanora . 
 Nitebiteby mantsy io Mpanjaka io . 
 Nitady hamono an’i Davida anefa i Saoly tatỳ aoriana , ka tsy maintsy nandositra izy . — 1 Samoela 16 : 14 - 23 ; 18 : 10 - 12 ; 19 : 18 ; 20 : 32 , 33 ; 22 : 1 - 5 . 
 Nivadi - pitokisana ny Israelita hafa . 
 Namono an’i Abnera , havan’i Saoly , ohatra , i Joaba mpitari - tafik’i Davida . 
 Nanao tetika hanonganana ny fanjakan’i Davida i Absaloma zanany lahy . 
 Ary namadika an’i Davida i Ahitofela , mpanolo - tsaina nitokisany . 
 Tsy nanjary mpitaraina lava anefa i Davida na nitana lolompo . 
 Tsy niala tamin’ny fivavahana marina koa izy . 
 Ny nifanohitra tamin’izany aza no nitranga . 
 Nahatonga azy hifikitra tamin’i Jehovah ny zava - tsarotra niainany , ary mbola tsara foana ny toe - tsainy , toy ny tamin’izy nandositra an’i Saoly . 
 Nihira toy izao i Davida tamin’izany : “ Mamindrà fo amiko , Andriamanitra ô , mamindrà fo amiko ; fa Hianao no ialofan’ny fanahiko ; eny , ao amin’ny aloky ny elatrao no ialofako , mandra - pahalasan’ny loza . ” — Salamo 57 : 1 . 
 10 , 11 . 
 Inona no nitranga tamin’ny Kristianina iray atao hoe Gertrud tamin’izy mbola tanora , ary inona no nolazainy momba ny fahadisoan’ny mpiray finoana taminy ? 
 Tsy manana antony itarainana isika hoe misy mpamadika eo anivon’ny fandaminan’Andriamanitra ankehitriny . 
 Tsy mamela ny olona ratsy fanahy toy izany hijanona eo anivon’ny fiangonana , i Jehovah sy ny anjely ary ireo mpiandraikitra . 
 Na izany aza , dia mbola eo ny tsy fahalavorariantsika rehetra , ary mizaka ny tsy fahalavorarian’ny mpiara - manompo amintsika koa isika . 
 Mpanompon’i Jehovah efa hatry ny ela i Gertrud . 
 Tamin’izy mbola tanora , dia nisy nanendrikendrika hoe nisandoka ho mpitory ilay Fanjakana manontolo andro . 
 Ahoana no nataony ? 
 Nimonomonona momba izany ve izy ? 
 Tsia . 
 Nanao jery todika ny fiainany izy , taloha kelin’ny nahafatesany tamin’izy 91 taona , tamin’ny 2003 . 
 Hoy izy : “ Hitako tamin’ireny zavatra niainako ireny sy ny zava - nitranga tamiko tatỳ aoriana , fa mitantana ny asany lehibe i Jehovah , na dia manao fahadisoana aza ny olona sasany . 
 Ary isika olona tsy lavorary no ampiasainy amin’io asany io . ” 
 Nivavaka mafy tamin’i Jehovah i Gertrud , rehefa niaritra ny tsy fahalavorarian’ny mpiara - manompo taminy . 
 a ) Inona no ohatra ratsy navelan’ny Kristianina sasany tamin’ny taonjato voalohany ? 
 b ) Amin’inona no tokony hampifantohantsika ny saintsika ? 
 Tsy lavorary na dia ny Kristianina faran’izay mahatoky sy mahafoy tena aza . 
 Koa ataovy foana “ tsy misy fimonomononana ” ny zava - drehetra , na dia manao fahadisoana aza ny rahalahy iray voatendry . 
 Hampalahelo tokoa raha hanaraka ny ohatra ratsy navelan’ny Kristianina vitsivitsy tamin’ny taonjato voalohany isika ! 
 Nitantara i Joda , mpianatr’i Jesosy , fa ‘ tsy niraharaha ny manana fahefana sy nanevateva ny manana voninahitra ’ , ireo mpampianatra sandoka tamin’izany andro izany . 
 “ Mpimonomonona ” koa ireny olon - dratsy ireny , sady ‘ be taraina ny amin’ny toe - piainana nisy azy . ’ 
 Enga anie isika tsy hanahaka ireo mpimonomonona sy mpitaraina , fa hampifantoka ny saintsika amin’ny zava - tsoa omen’ny “ mpanompo mahatoky . ” 
 Aoka isika hankasitraka ny hatsaran’ny fandaminan’i Jehovah , ary ‘ hanao ny [ zavatra ] rehetra tsy misy fimonomononana . ’ 
 “ Manafintohina izany teny izany ” 
 Ahoana no nandraisan’ny olona sasany ny fampianaran’i Jesosy Kristy ? 
 Nimonomonona momba ireo mpanompo voatendry ny olona sasany tamin’ny taonjato voalohany , fa ny hafa kosa nimonomonona momba ny fampianaran’i Jesosy . 
 Hoy i Jesosy ao amin’ny Jaona 6 : 48 - 69 : “ Izay mihinana ny nofoko sy misotro ny rako dia manana fiainana mandrakizay . ” 
 “ Maro tamin’ny mpianany izay nandre izany no nanao hoe : ‘ Manafintohina izany teny izany . 
 Iza no mahahaino izany ? ’ 
 ” Fantatr’i Jesosy fa “ nimonomonona momba izany ny mpianany . ” 
 “ Maro [ tamin’izy ireo ] àry no nihemotra , ka tsy niara - nandeha taminy intsony ” , noho izany fampianarany izany . 
 Tsy izy rehetra anefa no nimonomonona . 
 Rehefa nanontanian’i Jesosy mantsy ny apostoly 12 hoe : “ Ianareo koa ve mba te hiala ? ” , dia namaly ny apostoly Petera hoe : “ Tompo ô , hankany amin’iza moa izahay ? 
 Ianao no manana ny tenin’ny fiainana mandrakizay . 
 Ary izahay efa mino sy mahalala fa ianao ilay Masin’Andriamanitra . ” 
 14 , 15 . a ) Nahoana no misy olona vitsivitsy tsy faly noho ny lafiny sasany amin’ny fampianarana kristianina ? 
 b ) Inona no ianarantsika avy amin’ny zava - nitranga tamin’i Emanuel ? 
 Misy olona vitsivitsy tsy faly eo anivon’ny vahoakan’Andriamanitra ankehitriny , noho ny lafiny sasany amin’ny fampianarana kristianina . 
 Mimonomonona momba ny fandaminan’i Jehovah eto an - tany izy ireo . 
 Nahoana ? 
 Satria tsy azon’izy ireo tsara matetika ny fomba fanaovan’Andriamanitra zavatra . 
 Mampahafantatra miandalana ny fahamarinana amin’ny vahoakany ny Mpamorona . 
 Noho izany , dia azo antoka fa mila ahitsy tsindraindray ny fomba fahazoantsika ny hevitra sasany avy ao amin’ny Soratra Masina . 
 Faly noho ireny fanitsiana ireny ny ankamaroan’ny vahoakan’i Jehovah . 
 Lasa “ marina loatra ” anefa ny vitsivitsy amin’izy ireo , ka sosotra noho ireny fanovana ireny . 
 Ny hambom - po no mety hahatonga izany . 
 Ny sasany indray mifikitra amin’ny heviny manokana ka voafandrik’izany . 
 Mampidi - doza ny fimonomononana toy izany , na inona na inona antony , satria mety hahatonga antsika hiverina any amin’ity tontolo ity sy ny fanaony . 
 Nanakiana ny zavatra sasany novakiny tao amin’ny boky navoakan’ny “ mpanompo mahatoky sy malina ” , ohatra , i Emanuel , Vavolombelon’i Jehovah . 
 Tsy namaky ny bokintsika intsony izy , ary farany dia niteny tamin’ny anti - panahy tao amin’ny fiangonana nisy azy , fa tsy te ho Vavolombelon’i Jehovah intsony . 
 Tsy ela tatỳ aoriana anefa , dia niaiky ihany izy fa tena marina ny fampianaran’ny fandaminan’i Jehovah . 
 Nanatona ny Vavolombelona àry izy , niaiky ny fahadisoany , ary tafaverina ho anisan’ny Vavolombelon’i Jehovah , ka sambatra indray . 
 Inona no afaka manampy antsika hanala ny fisalasalantsika momba ny fampianarana kristianina sasany ? 
 Ahoana raha alaim - panahy himonomonona isika , satria misalasala momba ny fampianarana sasany iombonan’ny vahoakan’i Jehovah ? 
 Mahareta raha izany no izy . 
 Mety hamoaka fanazavana hamaly ny fanontaniantsika sy hanala ny fisalasalantsika ny “ mpanompo mahatoky ” , any aoriana any . 
 Fahendrena ny mitady ny fanampian’ny anti - panahy . 
 Afaka manala ny fisalasalana koa ny vavaka , ny fianarana samirery , ary ny fifaneraserana amin’ny Kristianina araka ny fanahy . 
 Raha manao izany isika , dia hankasitraka bebe kokoa ireo fahamarinana ara - baiboly manatanjaka finoana , izay nianarantsika tamin’ilay fandaminana ampiasain’i Jehovah . 
 Mifantoha amin’ny lafy tsaran - javatra 
 17 , 18 . 
 Toy izay himonomonona , ahoana no tokony ho toe - tsaintsika , ary nahoana ? 
 Ekena fa mora manota ny olona tsy lavorary , ary tena mora mitaraina tsy amin’antony ny olona sasany . 
 Mety hanimba ny fifandraisantsika amin’i Jehovah Andriamanitra anefa isika , raha manjary zatra mimonomonona . 
 Tokony hifehy tena àry isika , raha mitady ho tia mimonomonona . 
 Tsy tokony himonomonona momba izay mitranga sy atao eo anivon’ny fiangonana isika , fa hifantoka amin’ny lafy tsaran - javatra foana . 
 Tsara koa ny miezaka hanana fahazarana izay hanampy antsika ho be atao foana sy ho falifaly , hanana fitondran - tena mendrika ny olona masina , hahay handanjalanja , ary hanana finoana matanjaka . 
 Mifehy ny zava - drehetra eo anivon’ny fandaminany i Jehovah . 
 Mahita ny zava - mitranga ao amin’ny fiangonana tsirairay koa i Jesosy , toy ny tamin’ny taonjato voalohany . 
 Mahandrasa àry an’Andriamanitra sy Kristy , Lohan’ny fiangonana . 
 Mety hampiasa ireo mpiandry mahatoky izy ireo , mba hanitsiana izay toe - javatra mety hilana fanitsiana . — Salamo 43 : 5 ; Kolosianina 1 : 18 ; Titosy 1 : 5 . 
 Inona no tokony hifantohantsika , mandra - pahatongan’ny fotoana hitondran’ilay Fanjakana ny tany ? 
 Ho ringana tsy ho ela ity tontolo ratsy ity , ary ny Fanjakan’ny Mesia no hitondra ny tany . 
 Mandra - pahatongan’izany , dia tena mila mifantoka foana amin’ny lafy tsaran - javatra isika tsirairay ! 
 Hanampy antsika hahita ny toetra tsaran’ny mpiray finoana amintsika izany , fa tsy hifantoka amin’ny fahadisoan’izy ireo . 
 Ho sambatra isika raha mifantoka amin’ny toetra tsarany . 
 Tsy ho rera - tsaina noho ny fimonomononana isika amin’izay , fa hahazo hery sy tanjaka ara - panahy . 
 Inona no fitahiana horaisintsika , raha mifantoka amin’ny lafy tsaran - javatra isika ? 
 Rehefa mifantoka amin’ny lafy tsaran - javatra isika , dia mahatsiaro foana ireo fitahiana maro raisintsika , noho isika mifandray amin’ny fandaminan’i Jehovah eto an - tany . 
 Io ihany no fandaminana tsy mivadika amin’ilay Mpanjakan’izao rehetra izao . 
 Ahoana ny hevitrao momba izany ? 
 Ary ahoana no fahitanao ny tombontsoa manompo an’i Jehovah , ilay tena Andriamanitra ? 
 Enga anie ianao hitovy toe - tsaina amin’i Davida , izay nihira hoe : “ Ry Mpihaino vavaka ô , Hianao no hohatonin’ny nofo rehetra . 
 Sambatra izay fidinao ka ampanatoninao hitoetra eo an - kianjanao ; te - ho voky ny zava - tsoa ao amin’ny tranonao izahay . ” — Salamo 65 : 2 , 4 . 
 Tadidinao Ve ? 
 • Nahoana isika no tokony hankasitraka ireo mitarika eo anivon’ny fiangonana ? 
 • Ahoana no tokony hataontsika , rehefa manao fahadisoana ny rahalahy manana andraikitra ? 
 • Raha misy fanitsiana ny fomba fahazoantsika ny hevitra sasany avy ao amin’ny Soratra Masina , ahoana no tokony handraisantsika izany ? 
 • Inona no hanampy ny Kristianina hanala ny fisalasalany momba ny fampianarana sasany ? 
 [ Sary , pejy 20 ] 
 Nomen’i Davida an’i Solomona ny planin’ny tempoly , ary nanohana tamin’ny fo manontolo ny fivavahana marina izy 
 [ Sary , pejy 23 ] 
 Faly manome fanampiana miorina amin’ny Baiboly ny anti - panahy 
 Manafaka ny Ory i Jehovah 
 “ Maro ny fahorian’ny marina ; nefa Jehovah manafaka azy amin’izany rehetra izany . ” — SALAMO 34 : 19 . 
 1 , 2 . 
 Inona no olana natrehin’ny Kristianina mahatoky iray , ary nahoana isika no mety hanana fihetseham - po toy izany koa ? 
 VAVOLOMBELON’I JEHOVAH efa hatramin’ny 20 taona mahery , ny vehivavy tanora iray atao hoe Kanto . 
 * Efa nanao ny asan’ny mpisava lalana maharitra izy , izany hoe mpitory ilay Fanjakana manontolo andro , ary tena nankafy io tombontsoa io . 
 Lasa namoy fo sy nahatsiaro ho manirery anefa i Kanto , vao haingana . 
 “ Nitomany foana aho ” , hoy izy . 
 Niezaka nanao fianarana samirery bebe kokoa izy mba handresena ny hakiviany . 
 Na izany aza , dia hoy izy : “ Mbola tsy nahatsapa fiovana ihany aho , ary kivy tanteraka ka naniry ho faty . ” 
 Efa nanary toky toy izany ve ianao ? 
 Marina fa manana antony maro hifaliana ianao , satria Vavolombelon’i Jehovah . 
 “ Misy fampanantenana ny amin’ny fiainana ankehitriny sy ilay ho avy ” mantsy , ny fahafoizan - tena ho an’Andriamanitra . 
 Efa ao amin’ny paradisa ara - panahy mihitsy aza ianao ankehitriny ! 
 Midika ve anefa izany fa voaro amin’ny fahoriana rehetra ianao ? 
 Tsy izany velively ! 
 “ Maro ny fahorian’ny marina ” , hoy ny Baiboly . 
 Tsy mahagaga izany , satria “ izao tontolo izao manontolo . . . dia eo ambany fahefan’ilay ratsy ” , izany hoe i Satana Devoly . 
 Mahatsapa ny vokatr’izany isika rehetra , saingy amin’ny endriny samy hafa fotsiny . — Efesianina 6 : 12 . 
 Ny vokatry ny fahoriana 
 Iza avy , ohatra , no mpanompon’Andriamanitra lazain’ny Baiboly fa kivy mafy ? 
 Mety hanjombona tanteraka ny fahitantsika ny fiainana , rehefa tsy mety misinda ny hakiviantsika . 
 Izany no nanjo an’i Joba , lehilahy marina . 
 Hoy izy rehefa niaritra fahoriana mangidy : “ Ny olona tera - behivavy dia vitsy andro sady vontom - pahoriana . ” 
 Tsy nanam - pifaliana intsony i Joba . 
 Nisy fotoana aza niheverany fa nanary azy i Jehovah . 
 Tsy i Joba irery no mpanompon’Andriamanitra tratran’ny fahorian - tsaina mafy toy izany . 
 Milaza ny Baiboly fa “ nalahelo fanahy indrindra ” i Hana , noho izy tsy niteraka . 
 Ory dia ory noho ny olana tao an - tokantranony koa i Rebeka , ka niteny hoe : “ Tsy te - ho velona aho . ” 
 Ary rehefa nisaintsaina ny fahadisoana nataony i Davida , dia nilaza fa “ misaona mandrakariva ” izy . 
 Asehon’ireo ohatra vitsivitsy ireo , fa nisy lehilahy sy vehivavy natahotra an’Andriamanitra , nijaly noho ny hakiviana mafy , talohan’ny nisian’ny fivavahana kristianina . 
 Nahoana no tsy mahagaga raha misy Kristianina “ kivy ” ankehitriny ? 
 Ahoana ny amin’ny Kristianina ? 
 Nampirisika ny Tesalonianina mba “ hanao teny mampahery ny kivy ” ny apostoly Paoly . 
 Milaza ny boky iray fa ilay teny grika nadika hoe “ ny kivy ” , dia mety hanondro olona “ miady saina mandritra ny fotoana tsy maharitra , satria tototry ny faneren’ny fiainana . ” 
 Hitantsika amin’ireo tenin’i Paoly ireo , fa ketraka ny sasany tamin’ny voahosotry ny fanahy tao Tesalonika . 
 Misy Kristianina kivy koa ankehitriny . 
 Nahoana ? 
 Handinika antony telo mpitranga matetika isika . 
 Mety hahakivy antsika ny maha mpanota antsika 
 5 , 6 . 
 Nahoana no mampahery antsika ny voalazan’ny Romanina 7 : 22 - 25 ? 
 Ory noho ny maha mpanota azy ny tena Kristianina , fa tsy toy ny ratsy fanahy izay “ tsy mahalala menatra intsony . ” 
 Mety hahatsapa izao fihetseham - po noresahin’i Paoly izao izy ireo : “ Tena fahafinaretana ho ahy ny lalàn’Andriamanitra , araka ny toetra maha izy ahy ato anatiko , nefa ao amin’ny vatako dia ahitako lalàna hafa miady amin’ny lalàn’ny saiko sady mitondra ahy ho babon’ny lalàn’ny ota ao amin’ny vatako . ” 
 Nilaza i Paoly avy eo hoe : “ Indrisy ! 
 Olo - mahantra aho ! ” — Romanina 7 : 22 - 24 . 
 Efa nahatsapa toy izany koa ve ianao ? 
 Tsy ratsy ny mahatsapa hoe tsy lavorary ianao , satria izany dia afaka mandentika ao an - tsainao hoe tena ratsy ny fahotana . 
 Afaka manampy anao koa izany mba ho tapa - kevitra kokoa tsy hanao ratsy . 
 Tsy tokony hivalaketraka foana noho ny fahadisoanao anefa ianao . 
 Hoy i Paoly rehefa avy nilaza ny hakiviany : “ Isaorana anie Andriamanitra amin’ny alalan’i Jesosy Kristy Tompontsika ! ” 
 Tena natoky i Paoly fa afaka manafaka azy amin’ny fahotana nolovany tamin’i Adama , ny ra nalatsak’i Jesosy . — Romanina 5 : 18 . 
 Inona no afaka manampy ny olona iray , mba tsy ho kivy noho ny fironan - dratsiny ? 
 Raha mitady hahakivy tanteraka anao ny maha mpanota anao , dia manovoza fampaherezana avy amin’ireto tenin’ny apostoly Jaona ireto : “ Raha misy . . . sendra manota , dia manana mpanampy any amin’ny Ray isika , dia i Jesosy Kristy , ilay marina . 
 Izy no sorona fampihavanana noho ny fahotantsika , nefa tsy noho ny antsika ihany , fa noho ny an’izao tontolo izao manontolo koa . ” 
 Raha kivy àry ianao noho ny fironan - dratsy ao aminao , dia tadidio foana fa maty ho an’ny mpanota i Jesosy , fa tsy ho an’ny olona lavorary . 
 Raha ny marina , dia “ samy efa nanota ny rehetra ka tsy mahatratra ny voninahitr’Andriamanitra . ” — Romanina 3 : 23 . 
 8 , 9 . 
 Nahoana isika no tokony hiezaka tsy hanamelo - tena ? 
 Aoka anefa hatao hoe nanao fahotana lehibe ianao taloha . 
 Tsy isalasalana fa nivavaka tamin’i Jehovah momba ilay izy ianao , ary angamba nanao izany matetika mihitsy . 
 Nanampy anao koa ny anti - panahy kristianina . 
 Tena nibebaka ianao , ka tafajanona ho anisan’ny fiangonana . 
 Na mety ho nandao ny fandaminan’Andriamanitra nandritra ny fotoana kelikely ianao , fa nibebaka tatỳ aoriana , ka nadio indray teo imason’i Jehovah . 
 Na ahoana na ahoana , dia mety hitamberina ao an - tsainao ilay fahotanao taloha , ka hahakivy anao . 
 Raha izany no mitranga , dia tadidio fa ‘ mamela heloka dia mamela heloka tokoa ’ i Jehovah , amin’ny olona tena mibebaka . 
 Ankoatra izany , dia tsy tiany hanamelo - tena ianao , ka hamoy fo . 
 I Satana no mitady izany . 
 Ho ringana izy , satria izany no mendrika azy . 
 Tiany anefa ny hiheveranao fa mendrika ny horinganina koa ianao . 
 Tetika ataon’i Satana mba handravana ny finoanao izany , ka aza avela hahomby izy . 
 “ Tohero ” izy amin’io lafiny io , toy ny efa anoheranao azy amin’ny zavatra hafa . — 1 Petera 5 : 9 . 
 Antsoina hoe “ mpiampanga ny rahalahintsika ” , izany hoe ny Kristianina voahosotra , i Satana , ao amin’ny Apokalypsy 12 : 10 . 
 “ Miampanga azy ireo andro aman’alina ” eo anatrehan’Andriamanitra izy . 
 Hanampy anao ny fisaintsainana an’io andinin - teny io . 
 Ho hitanao amin’izany fa i Satana no mpiampanga lainga . 
 Izy no ho faly raha miampanga sy manameloka ny tenanao ianao , na dia tsy meloka eo imason’i Jehovah aza . 
 Aza miferinaina lava noho ny fahadisoanao , fa mety hampamoy fo tanteraka anao izany ! 
 Aza avela handrava ny fifandraisanao amin’Andriamanitra mihitsy i Satana Devoly . 
 Aza avela hanajamba anao izy , ka hahatonga anao hanadino fa “ mamindra fo sy miantra , mahari - po sady be famindrampo ” i Jehovah . — Eksodosy 34 : 6 . 
 Mety ho kivy isika rehefa voafetra ny fanompoantsika 
 Inona avy no mety hanakana antsika tsy hanompo bebe kokoa , ka mety hahakivy antsika ? 
 Misy Kristianina kivy , satria voafetra ny fanompoany an’Andriamanitra , noho ny toe - javatra misy azy . 
 Izany ve no manjo anao ? 
 Angamba ianao tsy afaka manokana fotoana betsaka intsony ho amin’ny fanompoana , satria marary mafy , na efa be taona , na noho ny toe - javatra hafa . 
 Marina fa ampirisihina hanararaotra tsara ny fotoana ny Kristianina , mba hanompoana an’Andriamanitra . 
 Ahoana anefa raha tena tsy afaka manompo bebe kokoa ianao , ka kivy noho izany ? 
 Nahoana no mahasoa antsika ny torohevitr’i Paoly ao amin’ny Galatianina 6 : 4 ? 
 Mampirisika antsika ny Baiboly mba tsy ho kamo , fa “ hanahaka . . . an’ireo mandova ny fampanantenana noho izy ireo nanana finoana sy faharetana . ” 
 Rehefa mandinika ny ohatra tsara navelan’izy ireo sy miezaka manahaka ny finoany ihany isika , vao hahavita hanaraka izany fampirisihana izany . 
 Tsy hisy soa horaisintsika anefa , raha mampitaha tena amin’ny hafa isika , ka mihevitra fa tsy mahafa - po mihitsy izay ataontsika . 
 Tsara àry ny hampiharantsika ilay torohevitr’i Paoly hoe : “ Aoka . . . ny tsirairay samy handinika izay ataony avy , ary amin’izay dia hanana antom - pifaliana ny amin’ny tenany ihany izy , fa tsy amin’ny fampitahany ny tenany amin’ny hafa . ” — Galatianina 6 : 4 . 
 Nahoana isika no afaka mifaly noho ny fanompoantsika an’i Jehovah ? 
 Manana antony tsara hifaliana ny Kristianina , na dia mety ho voafetra aza ny fanompoany , noho izy marary mafy . 
 Manome toky antsika ny Baiboly hoe : “ Andriamanitra . . . tsy mba tsy marina ka hanadino izay nataonareo , sy ny fitiavana nasehonareo ho an’ny anarany . ” 
 Angamba ianao lasa tsy mahavita fanompoana betsaka toy ny taloha intsony , noho ny toe - javatra tsy azonao anoarana . 
 Ho afaka handray anjara bebe kokoa amin’ny lafiny sasany amin’ny fanompoana anefa ianao , rehefa ampian’i Jehovah . 
 Anisan’izany ny fitoriana an - telefaonina sy an - taratasy . 
 Matokia fa hotahin’i Jehovah Andriamanitra ianao , satria manompo azy amin’ny fo manontolo ary maneho fitiavana azy sy ny olon - kafa . — Matio 22 : 36 - 40 . 
 Mety hahaketraka ny “ fotoan - tsarotra ” 
 13 , 14 . a ) Inona avy no mety hampahory antsika amin’izao “ fotoan - tsarotra ” izao ? 
 b ) Inona no manaporofo fa tsy tia ny mpianakaviny ny olona ankehitriny ? 
 Marina fa manantena ny hiaina ao amin’ny tontolo vaovaon’Andriamanitra , izay hanjakan’ny fahamarinana , isika . 
 Mbola miaina amin’ny “ fotoan - tsarotra tsy mora setraina ” anefa isika izao . 
 Mampahery antsika àry ny mahalala fa ireo toe - javatra mahakivy ankehitriny , dia manaporofo fa ho avy tsy ho ela ny fanafahana antsika . 
 Na izany aza , dia misy fiantraikany eo amintsika ny zava - misy iainantsika . 
 Ahoana , ohatra , raha tsy an’asa ianao ? 
 Mety ho vitsy ny asa , ka rehefa mandeha ny fotoana , dia mety hanontany tena ianao raha tena mahita izay manjo anao i Jehovah , na raha tena mihaino ny vavakao izy . 
 Na angamba ianao mijaly noho ny fanavakavahana na ny tsy rariny . 
 Ary na ny famakiana ireo lohatenin - gazety fotsiny aza , dia mety hahatonga anao ho “ ory dia ory ” na ketraka toa an’ilay lehilahy marina atao hoe Lota . 
 Izany no tsapany , noho ny fitondran - tena mahamenatra nisy nanodidina azy . — 2 Petera 2 : 7 . 
 Misy lafiny miavaka iray amin’ny andro farany , tena tsy azo odian - tsy hita . 
 Maro no “ tsy ho tia ny mpianakaviny ” , hoy ny Baiboly . 
 Zara raha ahitam - pitiavana ny tokantrano maro . 
 Milaza toy izao mihitsy ny boky Herisetra ao An - tokantrano ( anglisy ) : “ Asehon’ny zava - misy fa ny mpianakavin’ny olona ihany no atahorana kokoa hamono azy ho faty , hampihatra herisetra aminy , hametaveta azy , na hampahory azy . . . . 
 [ Ny tokantrano ] no lasa toerana mampidi - doza indrindra ho an’ny olon - dehibe sy ny ankizy sasany , nefa ao no tokony hahatsapany fitiavana sy hahazoany fiarovana . ” 
 Ny olona niaina tao anatin’ny tokantrano mampitondra faisana toy izany , dia mety hitebiteby na hamoy fo , rehefa atỳ aoriana . 
 Ahoana raha izany no tsapanao ? 
 Nahoana no azo lazaina fa lehibe noho ny fitiavan’ny olombelona ny fitiavan’i Jehovah ? 
 Nihira toy izao i Davida mpanao salamo : “ Fa ny raiko aman - dreniko efa nahafoy ahy ; fa Jehovah kosa no mandray ahy . ” 
 Tena mampahery ny mahalala fa lehibe noho ny fitiavan’ny ray aman - dreny , ny fitiavan’i Jehovah ! 
 Mety hampahory tokoa ny hoe tsy raharahain’ny ray aman - dreny , na ampijaliny , na ariany mihitsy aza . 
 Miahy anao foana anefa i Jehovah , na izany aza no manjo anao . 
 Tadidio fa mitaona ny olona tiany Andriamanitra . 
 Tia anao ilay Rainao any an - danitra , na ahoana na ahoana fomba itondran’ny olona anao ! 
 Fomba hanamaivanana ny hakiviana 
 16 , 17 . 
 Raha kivy ny olona iray , inona no azony atao mba hahazoany hery avy amin’i Jehovah foana ? 
 Misy zavatra maromaro azonao atao , mba hiatrehana ny hakiviana . 
 Mandraisa anjara feno amin’ny asa kristianina , fa hampahery anao izany . 
 Saintsaino ny Tenin’Andriamanitra , indrindra rehefa toa tsy ho zakanao ny hakivianao . 
 Nihira toy izao ilay mpanao salamo : “ Fony aho nanao hoe : Mangozohozo ny tongotro , dia ny famindramponao , Jehovah ô , no nanohana ahy . 
 Raha be ny ahiahy ato anatiko , dia mampifaly ny fanahiko ny fampiononanao . ” 
 Teny mampionona sy hevitra mampahery no hameno ny sainao , raha mamaky tsy tapaka ny Baiboly ianao . 
 Tena ilaina koa ny mivavaka . 
 Na tsy hainao aza ny mamboraka tanteraka ny ao am - ponao amin’i Jehovah , dia fantany hoe inona no iezahanao lazaina aminy . 
 Nanome toky ilay mpanao salamo hoe : “ Apetraho amin’i Jehovah ny entanao , ary Izy no hanohana anao ; tsy havelany hangozohozo mandrakizay ny marina . ” — Salamo 55 : 22 . 
 Inona avy no azon’ny olona iray atao raha ketraka izy ? 
 Mamoy fo ny olona sasany satria ketraka lava , ary efa lasa aretina mihitsy ilay izy . 
 * Raha izany no mahazo anao , dia miezaha araka izay vitanao , mba hampifantoka ny sainao amin’ilay tontolo vaovaon’Andriamanitra . 
 Miezaha hieritreritra ilay fotoana tsy hisian’ny olona “ hilaza hoe : Marary aho . ” 
 Mety ho tsara ny manatona dokotera , raha toa ka hakiviana maharitra no mahazo anao , fa tsy alahelo miserana . 
 Ilaina koa ny mikarakara tena tsara . 
 Mety hahasoa anao ny mihinana sakafo mahasalama sy ny manao fanatanjahan - tena . 
 Ataovy ampy tsara ny torimasonao . 
 Aza miari - tory mijery tele , na manao fialam - boly izay hahatonga anao ho lanaka na ho kivy tanteraka . 
 Ary ny zava - dehibe indrindra dia tohizo foana ny fanompoana an’Andriamanitra ! 
 Hanampy anao hizaka izay mahazo anao i Jehovah , na dia mbola tsy izao aza no fotoana ‘ hamafany ny ranomaso rehetra . ’ — Apokalypsy 21 : 4 ; 1 Korintianina 10 : 13 . 
 “ Eo ambanin’ny tana - maherin’Andriamanitra ” isika 
 Inona no ampanantenain’i Jehovah ho an’ny olona ory ? 
 Manome toky antsika ny Baiboly fa na maro aza ny fahorian’ny marina , dia “ Jehovah manafaka azy amin’izany rehetra izany . ” 
 Ahoana no anaovany izany ? 
 Nivavaka imbetsaka ny apostoly Paoly , mba hafahana tamin’ilay ‘ tsilo tao amin’ny nofony . ’ 
 Nilaza taminy i Jehovah tamin’izay hoe : “ Ny heriko dia manjary lavorary ao amin’ny fahalemena . ” 
 Inona no nampanantenain’i Jehovah an’i Paoly , ary inona no ampanantenainy anao ? 
 Tsy ny hamaha avy hatrany ny olana no nampanantenainy , fa ny hanome hery hiaretana . 
 Na dia mety hiharam - pitsapana aza isika , inona no toky omena antsika ao amin’ny 1 Petera 5 : 6 , 7 ? 
 Hoy ny apostoly Petera : “ Manetre tena eo ambanin’ny tana - maherin’Andriamanitra , mba hanandratany anareo amin’ny fotoana voatondrony , ary apetraho aminy avokoa izay rehetra mampanahy anareo , satria mikarakara anareo izy . ” 
 Mikarakara anao i Jehovah , ka tsy hanary anao mihitsy . 
 Hanohana anao izy , na dia rehefa misy fitsapana mahazo anao aza . 
 Tadidio fa “ eo ambanin’ny tana - maherin’Andriamanitra ” ny Kristianina mahatoky . 
 Manome antsika hery hiaretana i Jehovah , rehefa manompo azy isika . 
 Tsy ho simba mihitsy ny fifandraisantsika aminy , raha tsy mivadika isika . 
 Koa enga anie isika tsy hivadika amin’i Jehovah mihitsy . 
 Hiaina mandrakizay ao amin’ilay tontolo vaovao nampanantenainy isika amin’izay , ary ho hitantsika ny fanafahany tanteraka ny olona ory ! 
 [ Fanamarihana ambany pejy ] 
 Novana ny anarana . 
 Tsy hakiviana miserana fotsiny no resahina eto , fa karazana aretina mihitsy izay hita soritra amin’ny alahelo mafy sy maharitra . 
 Raha mila fanazavana bebe kokoa ianao , dia jereo Ny Tilikambo Fiambenana 1 Septambra 1996 , pejy 30 - 31 sy ny Mifohaza ! 
 8 Septambra 2001 , pejy 5 - 7 ary ny 8 Septambra 2004 , pejy 12 - 14 . 
 Tadidinao Ve ? 
 • Nahoana no iharan - java - mahory na dia ny mpanompon’i Jehovah aza ? 
 • Inona avy no mety hahakivy ny vahoakan’Andriamanitra sasany ? 
 • Ahoana no anampian’i Jehovah antsika , mba hahazakantsika ny zavatra mampitebiteby antsika ? 
 • Nahoana isika no azo lazaina fa “ eo ambanin’ny tana - maherin’Andriamanitra ” ? 
 [ Sary , pejy 25 ] 
 Manana antony hifaliana ny vahoakan’i Jehovah , na dia iharam - pitsapana aza 
 [ Sary , pejy 28 ] 
 Fomba anomezana ny tsara indrindra ho an’i Jehovah ny fitoriana an - telefaonina 
 Hendre ka Matahora An’Andriamanitra ! 
 “ Ny fahatahorana an’i Jehovah no fiandoham - pahendrena . ” — OHABOLANA 9 : 10 . 
 Nahoana ny olona maro no tsy mahazo ny dikan’ny hoe tahotra an’Andriamanitra ? 
 TENY fiderana mihitsy fahiny , ny filazana fa matahotra an’Andriamanitra ny olona iray . 
 Heverin’ny olona maro ho hafahafa anefa ankehitriny , izany hoe matahotra an’Andriamanitra izany . 
 Tsy azon’izy ireo ny hevitra fonosiny . 
 Mety hanontany izy ireo hoe : ‘ Raha fitiavana Andriamanitra , nahoana moa aho no tokony hatahotra azy ? ’ 
 Zavatra ratsy mantsy izany tahotra izany amin’izy ireo , ary mampipararetra mihitsy aza . 
 Tsy toy izany anefa ny tena tahotra an’Andriamanitra . 
 Mahafaoka zavatra maro izy io , fa tsy fihetseham - po fotsiny . 
 Hodinihintsika ny amin’izany . 
 2 , 3 . 
 Inona avy no tafiditra amin’ny hoe matahotra an’Andriamanitra ? 
 Zavatra tsara ny tahotra an’Andriamanitra , araka ny hita ao amin’ny Baiboly . 
 Fanajana lalina an’Andriamanitra izy io , ary faniriana mafy hampifaly azy . 
 Tafiditra amin’izany ny fanekena sy ny fanarahana akaiky ny fitsipiny momba ny fitondran - tena . 
 Ary koa ny faniriana hanaraka izay lazainy fa tsara , sy handa izay lazainy fa ratsy . 
 Milaza ny boky iray fa “ avy amin’ny finoana an’Andriamanitra [ io tahotra io ] , ary mahatonga ny olona iray ho hendry sy hanalavitra ny karazana faharatsiana rehetra . ” 
 Mety àry ny ilazan’ny Tenin’Andriamanitra hoe : “ Ny fahatahorana an’i Jehovah no fiandoham - pahendrena . ” — Ohabolana 9 : 10 . 
 Mahafaoka lafin - javatra maro eo amin’ny fiainan’ny olombelona , ny tahotra an’Andriamanitra . 
 Mahatonga ny olona iray ho hendry , ho faly , hiadan - tsaina , hanan - karena , ho ela velona , hanana fanantenana ary hatoky an’Andriamanitra izy io . 
 Mifandray akaiky amin’ny finoana sy ny fitiavana izy io . 
 Ilaina foana , raha ny marina , ny tahotra an’Andriamanitra , eo amin’ny fifandraisantsika aminy sy amin’ny olon - kafa . 
 Tafiditra amin’ny fahatahorana an’Andriamanitra ny fiekena fa miahy antsika tsirairay io Raintsika any an - danitra io , ary vonona hamela ny helotsika . 
 Ireo ratsy fanahy tsy mibebaka ihany no tokony hihorohoro eo anatrehan’Andriamanitra . 
 * — Hebreo 10 : 26 - 31 . 
 Mianara hatahotra an’i Jehovah 
 Inona no hanampy antsika ‘ hianatra hatahotra an’i Jehovah ’ ? 
 Tena ilaina ny tahotra an’Andriamanitra , mba handraisana fanapahan - kevitra amim - pahendrena sy hahazoana ny fitahiany . 
 Ahoana àry no ‘ hianarantsika hatahotra an’i Jehovah ’ ? 
 Nosoratana ao amin’ny Soratra Masina ny tantaran’ireo lehilahy sy vehivavy maro natahotra an’Andriamanitra , mba “ ho fianarantsika . ” 
 Andeha isika handinika ny tantaran’ny iray amin’izy ireo , mba hahazoantsika ny tena dikan’ny hoe matahotra an’Andriamanitra . 
 Tsy iza izany fa i Davida , mpanjakan’ny Israely fahiny . 
 Nahoana ny fiandrasana ondry no nanampy an’i Davida hatahotra an’i Jehovah ? 
 Nolavin’i Jehovah i Saoly , mpanjaka voalohany teo amin’ny Israely , satria natahotra ny vahoaka izy fa tsy natahotra an’Andriamanitra . 
 Tena natahotra an’Andriamanitra kosa i Davida , rehefa jerena ny fiainany sy ny fifandraisany akaiky tamin’i Jehovah . 
 Matetika izy no niandry ny ondrin - drainy tany an - tsaha , hatramin’ny mbola kely . 
 Tsy maintsy ho nanampy an’i Davida hatahotra an’i Jehovah , ny fiandrasana ondry tamin’ny alina feno kintana . 
 Na dia ampahany kely amin’izao rehetra izao midadasika aza no hitan’i Davida , dia marina ny fanatsoahan - keviny fa mendrika hohajaina sy hivavahana Andriamanitra . 
 Hoy izy : “ Raha jereko ny lanitrao , izay asan’ny rantsan - tànanao , sy ny volana aman - kintana , izay noforoninao , inona moa ny olona , no ahatsiarovanao azy ? 
 Ary ny zanak’olombelona , no amangianao azy ? ” — Salamo 8 : 3 , 4 . 
 Nanao ahoana ny fihetseham - pon’i Davida , rehefa nahita ny fahalehibeazan’i Jehovah ? 
 Rariny raha nitolagaga i Davida , satria hitany fa bitika izy raha mitaha amin’ny lanitra midadasika feno kintana . 
 Tsy nihoron - koditra anefa izy rehefa nahita izany , fa vao mainka nidera an’i Jehovah hoe : “ Ny lanitra mitory ny voninahitr’Andriamanitra ; ary ny habakabaka manambara ny asan’ny tànany . ” 
 Izany fanajany an’Andriamanitra izany no nahatonga an’i Davida ho akaiky kokoa an’i Jehovah , ary nandrisika azy hianatra sy hanaraka ny fitsipiny lavorary . 
 Alao sary an - tsaina ny fihetseham - pony , tamin’izy nihira ho an’i Jehovah hoe : “ Lehibe Hianao ka manao zava - mahagaga ; Hianao irery ihany no Andriamanitra . 
 Ampianaro ny làlanao aho , Jehovah ô , dia handeha amin’ny fahamarinanao aho ; ampiraiso ny foko hatahotra ny anaranao . ” — Salamo 86 : 10 , 11 . 
 Hazavao fa nanampy an’i Davida hiady tamin’i Goliata ny tahotra an’Andriamanitra . 
 Rehefa notafihin’ny Filistinina ny tanin’ny Israely , dia nihantsy ny Israelita i Goliata , ilay miaramila goavam - be nirefy telo metatra teo ho eo . 
 Toy izao ny teniny raha tsorina : ‘ Mifidiana lehilahy iray ao aminareo hiady amiko ! 
 Raha maharesy ahy izy , dia hanompo anareo izahay . ’ 
 Nihorohoro i Saoly sy ny miaramilany rehetra , fa tsy mba toy izany kosa i Davida . 
 Fantany fa i Jehovah irery ihany no tokony hatahorana fa tsy olona , na mahery toy inona aza . 
 Hoy i Davida tamin’i Goliata : ‘ Izaho manatona anao amin’ny anaran’i Jehovah , Tompon’ny maro . 
 Ary ho fantatr’izao fiangonana rehetra izao fa tsy sabatra sy lefona no amonjen’i Jehovah ; fa an’i Jehovah ny ady . ’ 
 Nahafaty an’io miaramila goavam - be io i Davida , tamin’ny alalan’ny antsamotady sy vato iray monja , ary ny fanampian’i Jehovah . — 1 Samoela 17 : 45 - 47 . 
 Inona no ianarantsika avy amin’ireo olona natahotra an’Andriamanitra voaresaka ao amin’ny Baiboly ? 
 Mety hiatrika olana saro - bahana na fahavalo mampahatahotra toy ny an’i Davida isika . 
 Inona no azontsika atao ? 
 Afaka manahaka an’i Davida sy ireo olona nahatoky fahiny isika , rehefa miatrika azy ireny , ka hatahotra an’Andriamanitra . 
 Afaka mandresy ny tahotra olona ny tahotra an’Andriamanitra . 
 Rehefa norahonan’ny fahavalo ny Israelita , dia nampirisika azy ireo toy izao i Nehemia , mpanompon’Andriamanitra nahatoky : “ Aza matahotra azy hianareo ; ny Tompo lehibe sy mahatahotra no tsarovy . ” 
 Nahatontosa ny asa nampanaovin’Andriamanitra azy i Davida sy Nehemia ary ny mpanompon’Andriamanitra mahatoky hafa , noho ny fanampian’i Jehovah . 
 Hahavita toy izany koa isika , raha matahotra an’Andriamanitra . 
 Matahora an’Andriamanitra rehefa miatrika olana 
 Inona avy ny zava - nitranga teo amin’ny fiainan’i Davida , ka nanehoany tahotra an’Andriamanitra ? 
 Nampian’i Jehovah i Davida mba hahazo fandresena maro hafa , taorian’ny namonoany an’i Goliata . 
 Nialona azy anefa i Saoly ka nitady hamono azy . 
 Namely azy tampoka i Saoly tamin’ny voalohany , avy eo nitady hamono azy tamin - kafetsena , ary nitondra tafika mihitsy tamin’ny farany . 
 Marina fa efa nanome toky an’i Davida i Jehovah hoe izy no ho mpanjaka . 
 Na izany aza , dia tsy maintsy nandositra sy niady nandritra ny taona maro izy , ary niandry ny fotoana hanaovan’i Jehovah azy ho mpanjaka . 
 Natahotra an’Andriamanitra foana izy , nandritra ireny fotoana ireny . — 1 Samoela 18 : 9 , 11 , 17 ; 24 : 3 . 
 Ahoana no nampisehoan’i Davida fa natahotra an’Andriamanitra izy , rehefa niatrika toe - javatra nampidi - doza ? 
 Nisy fotoana nandosiran’i Davida tany amin’i Akisy , mpanjakan’i Gata . 
 Io ilay tanàna filistinina nonenan’i Goliata . 
 Nilaza ny mpanompon’ilay mpanjaka , fa fahavalon’ny firenen’izy ireo i Davida . 
 Inona no nataony tamin’izany toe - javatra nampidi - doza izany ? 
 Nivavaka izy ary namboraka ny tao am - pony tamin’i Jehovah . 
 Na dia nody adala aza izy mba hamonjeny ny ainy , dia fantany fa i Jehovah no tena nanavotra azy , satria Izy no nitahy ny ezaka nataony . 
 Niantehitra tamin’i Jehovah tamin’ny fony manontolo izy , ary natoky azy . 
 Izany no nampiseho fa tena natahotra an’Andriamanitra i Davida . — Salamo 34 : 4 - 6 , 9 - 11 . 
 Ahoana no anehoantsika tahotra an’Andriamanitra toa an’i Davida , rehefa tojo fitsapana ? 
 Matahotra an’Andriamanitra toa an’i Davida isika , rehefa matoky ny fampanantenany hanampy antsika hiatrika olana . 
 Hoy i Davida : “ Ankino amin’i Jehovah ny làlanao , ary matokia Azy , fa hataony tanteraka . ” 
 Tsy midika akory izany hoe apetratsika eo am - pelatanan’i Jehovah ny zava - manahirana antsika , ary tsy manao izay azontsika atao isika fa miandry azy hamaha an’ilay olana . 
 Tsy hoe nangataka fanampiana tamin’Andriamanitra i Davida , ary avy eo nipetra - potsiny . 
 Nampiasa ny saina sy ny hery nomen’i Jehovah azy kosa izy , ary niezaka namaha an’ilay olana . 
 Fantany anefa fa tsy hahomby ny olona raha miantehitra amin’ny heriny samirery . 
 Tokony hanaiky izany koa isika . 
 Rehefa vitantsika izay rehetra azontsika natao , dia tsy maintsy apetratsika amin’i Jehovah ny ambiny . 
 Matetika anefa no tsy misy azontsika atao afa - tsy ny miantehitra amin’i Jehovah . 
 Amin’izay indrindra isika tsirairay no mila matahotra an’Andriamanitra . 
 Mampahery antsika ilay tenin’i Davida tamim - pahatsorana hoe : “ Ny fisainan’i Jehovah asehony amin’izay matahotra Azy . ” — Salamo 25 : 14 . 
 Ahoana no ampisehoantsika fa tsy manamaivana ny vavaka isika ? 
 Tsy tokony hohamaivanintsika àry ny vavaka sy ny fifandraisantsika amin’Andriamanitra . 
 Rehefa mivavaka amin’i Jehovah isika , dia tsy maintsy “ mino fa misy izy sady mpamaly soa an’izay mitady azy fatratra . ” 
 Tokony ‘ hahay hisaotra ’ koa isika rehefa ampiany , araka ny torohevitra nomen’ny apostoly Paoly . 
 Aoka isika tsy ho toy ireo olona noresahin’ity Kristianina voahosotra nanompo hatramin’ny ela ity : “ Heverin’izy ireo ho toy ny mpiasa mpandroso sakafo . . . 
 Andriamanitra . 
 Antsoin’izy ireo izy rehefa misy zavatra ilainy , ary asainy mandeha rehefa azony izay tadiaviny . ” 
 Tsy matahotra an’Andriamanitra ny olona manao toy izany . 
 Rehefa tsy misy ny tahotra an’Andriamanitra 
 Oviana i Davida no tsy nanaja ny Lalàn’Andriamanitra ? 
 Nampian’i Jehovah i Davida nandritra ny fahoriany , ary nahatonga azy hatoky sy hatahotra an’Andriamanitra bebe kokoa izany . 
 Intelo anefa izy no tsy natahotra an’Andriamanitra , ka nibaby ny voka - dratsin’izany . 
 Ny voalohany dia tamin’ny fotoana nitondrana ny fiaran’i Jehovah ho any Jerosalema . 
 Nentina tamin’ny sarety izy io , nefa tokony ho nolanjain’ny Levita , araka ny Lalàn’Andriamanitra . 
 I Oza no nandroaka an’ilay sarety . 
 Notazoniny ilay Fiara rehefa saika nianjera , hany ka maty tsy tra - drano izy noho ny “ fahadisoany . ” 
 Nanao fahotana lehibe tokoa i Oza , kanefa ny tsy fanajan’i Davida ny Lalàn’Andriamanitra , raha ny marina , no nahatonga an’ilay loza . 
 Ny hoe matahotra an’Andriamanitra àry dia midika hoe manao zavatra araka ny fandaharany . — 2 Samoela 6 : 2 - 9 ; Nomery 4 : 15 ; 7 : 9 . 
 Inona no vokany rehefa nanisa ny Israely i Davida ? 
 Nampirisihin’i Satana hanisa ny miaramilan’ny Israely i Davida , tatỳ aoriana . 
 Tsy natahotra an’Andriamanitra koa izy tamin’izay , ka Israelita 70 000 no maty . 
 Tena nitondra fahoriana ho an’i Davida sy ny vahoaka ilay zavatra nataony , na dia nibebaka tamin’i Jehovah aza izy . — 2 Samoela 24 : 1 - 16 . 
 Inona no nahatonga an’i Davida hijangajanga ? 
 Nisy fotoana koa tsy nanehoan’i Davida tahotra an’Andriamanitra , ka nahatonga azy hijangajanga tamin’i Batseba , vadin’i Oria . 
 Fantatr’i Davida fa tsy mety ny mangala - badin’olona , eny fa na dia ny mitsiriritra fotsiny aza . 
 Tamin’i Davida nahita an’i Batseba nandro no nanomboka ilay olana . 
 Tokony ho nampivily ny masony tany an - toeran - kafa avy hatrany izy ary nieritreritra zavatra hafa , raha tena natahotra an’Andriamanitra . 
 ‘ Tsy nitsahatra nijery ’ an’ilay vehivavy anefa izy , ka nanjary nahery kokoa noho ny tahony an’Andriamanitra ny faniriany hanao firaisana . 
 Hadinony fa misy fiantraikany eo amin’ny fifandraisany amin’i Jehovah izay rehetra ataony . — Salamo 139 : 1 - 7 . 
 Inona avy ireo fahoriana nianjady tamin’i Davida vokatry ny fahotany ? 
 Niteraka zazalahy i Davida sy Batseba , noho ny fijangajangany . 
 Naniraka an’i Natana mpaminany i Jehovah tsy ela taorian’izay , mba hampiharihary ny fahotan’i Davida . 
 Tonga saina izy , ka lasa natahotra an’Andriamanitra indray ary nibebaka . 
 Nitalaho tamin’i Jehovah izy mba tsy hahafoy azy , na hanaisotra taminy ny fanahiny masina . 
 Namela ny helony i Jehovah ary nanamaivana ny saziny , kanefa tsy niaro azy tamin’ny voka - dratsin’ny zavatra nataony . 
 Maty ilay zaza , ary tsy niala tao amin’ny fianakavian’i Davida ny fahoriana sy ny loza , nanomboka teo . 
 Niteraka vokany ratsy tokoa ny tsy fahatahorana an’Andriamanitra ! — 2 Samoela 12 : 10 - 14 ; 13 : 10 - 14 ; 15 : 14 . 
 Mitantarà zava - nitranga iray , manaporofo fa miteraka alahelo be ny fijangajangana ? 
 Mety hisy voka - dratsiny lehibe sy maharitra toy izany koa ankehitriny , ny tsy fanehoana tahotra an’Andriamanitra eo amin’ny fitondran - tena . 
 Alao sary an - tsaina ny alahelon’ny vehivavy tanora iray , nony fantany fa nanitsakitsaka azy ny vadiny kristianina , rehefa niasa tany an - tany hafa . 
 Taitra sy nalahelo izy rehefa nandre izany , ka niondrika sy nanarona ny tarehiny tamin’ny tanany sady nigogogogo . 
 Mbola hatoky sy hanaja an’io vadiny io indray ve izy any aoriana any ? 
 Tsy hitranga ny toe - javatra mahavaky fo toy izany , raha tena natahotra an’Andriamanitra ilay lehilahy . — 1 Korintianina 6 : 18 . 
 Misakana antsika tsy hanota ny tahotra an’Andriamanitra 
 Inona no tanjon’i Satana sy ny fomba ampiasainy mba hanatratrarana izany ? 
 Mitaona ny olona eran - tany ho ratsy fitondran - tena i Satana , ary tena mahomby izy . 
 Ny tena Kristianina indrindra no ataony lasibatra . 
 Ireo vavahadin - tsaina , indrindra fa ny maso sy ny sofina , no tena hararaotin’i Satana mba hanatratrarany ny tanjony . 
 Ny zavatra hita sy re mantsy no tonga dia miraikitra ao an - tsaina sy tafalatsaka ao am - po . 
 Inona no hataonao raha sendra sary , na soratra , na olona vetaveta ianao ? 
 Hazavao fa nanampy Kristianina iray handresy fakam - panahy ny tahotra an’Andriamanitra . 
 Eritrereto ny nanjo an’i André , * anti - panahy kristianina sady raim - pianakaviana . 
 Mipetraka any Eoropa izy , ary dokotera no asany . 
 Rehefa niasa alina tany amin’ny hopitaly izy , dia nasian’ireo vehivavy mpiara - miasa taminy taratasy foana teo amin’ny ondany . 
 Noravahan’izy ireo sarina fo ilay taratasy , ary misy fanasana hanao firaisana . 
 Nanda an - kitsirano an’ireny fanasana ireny foana i André . 
 Nitady asa tany an - toeran - kafa koa izy , mba hialana tamin’ilay toerana be fakam - panahy . 
 Fahendrena tokoa ny maneho tahotra an’Andriamanitra , ary mitondra fitahiana maro izany . 
 Miasa tapa - potoana any amin’ny biraon’ny sampan’ny Vavolombelon’i Jehovah ao amin’ny firenena misy azy i André ankehitriny . 
 20 , 21 . a ) Nahoana ny tahotra an’Andriamanitra no misakana antsika tsy hanota ? 
 b ) Inona no hohazavaina ao amin’ny lahatsoratra manaraka ? 
 Raha misaintsaina zavatra tsy mety foana ny olona iray , dia mety ho vonona hanao zavatra tsy ankasitrahan’i Jehovah izy , na dia hamoizany ny fifandraisana sarobidy aminy aza izany . 
 Raha matahotra an’i Jehovah anefa isika , dia hanalavitra ireo olona , toerana , asa , fialam - boly , izay mety hahatonga antsika ho mora resin’ny fakam - panahy . 
 Mety hahamenatra izany , ary mety hamoizantsika zavatra sasany aza . 
 Aleo anefa miaritra an’izany , toy izay tsy hankasitrahan’Andriamanitra . 
 Tsy hanao fanahy iniana hijery zava - dratsy , toy ny boky sy sary vetaveta mihitsy isika , raha matahotra an’Andriamanitra . 
 Hampivily ny masontsika kosa isika , mba “ tsy hijery zava - poana . ” 
 Mahazo matoky isika fa hitsimbina ny aintsika sy hanome izay ilaintsika i Jehovah , raha manao izany isika . — Salamo 84 : 11 ; 119 : 37 . 
 Hitantsika amin’izany fa fahendrena foana ny hatahorana an’Andriamanitra amin’izay rehetra atao . 
 Izany koa no tena mahasambatra . 
 Hohazavaina ao amin’ny lahatsoratra manaraka izany . 
 [ Fanamarihana ambany pejy ] 
 Jereo ilay lahatsoratra hoe “ Ny Fiheveran’ny Baiboly : Ahoana no Atahoranao Andriamanitra Fitiavana Iray ? ” , ao amin’ny Mifohaza ! 
 8 Janoary 1998 , navoakan’ny Vavolombelon’i Jehovah . 
 Novana ny anarana . 
 Hainao Hazavaina Ve ? 
 • Mahafaoka toetra kristianina inona avy ny hoe matahotra an’Andriamanitra ? 
 • Nahoana ny olona matahotra an’Andriamanitra no tsy matahotra olona ? 
 • Ahoana no ampisehoantsika fa tsy manamaivana ny vavaka isika ? 
 • Nahoana ny tahotra an’Andriamanitra no misakana antsika tsy hanota ? 
 [ Sary , pejy 23 ] 
 Nianatra ny hatahotra an’Andriamanitra i Davida rehefa nandinika ny zavatra noforoniny 
 [ Sary , pejy 24 ] 
 Inona no hataonao raha sendra fakam - panahy tsy ampoizina ianao ? 
 Matahora An’i Jehovah dia ho Sambatra Ianao ! 
 “ Sambatra ny olona izay matahotra an’i Jehovah . ” — SALAMO 112 : 1 . 
 1 , 2 . 
 Inona no mety ho vokatry ny tahotra an’i Jehovah eo amintsika ? 
 SAROTRA ny mahita fahasambarana . 
 Mila manao safidy tsara sy manao ny marina ary miala amin’ny ratsy isika , vao tena ho sambatra . 
 Nanome antsika ny Baiboly i Jehovah , ilay Mpamorona antsika , mba hampianarana antsika ny fomba fiaina tsara indrindra . 
 Tena ho afa - po sy ho sambatra isika , raha matahotra an’Andriamanitra , ka mitady ny tari - dalany sy manaraka izany . — Salamo 23 : 1 ; Ohabolana 14 : 26 . 
 Handinika tantaran’olona ao amin’ny Baiboly sy amin’ny andro ankehitriny isika , ato amin’ity lahatsoratra ity . 
 Ho hitantsika amin’izany , fa manampy ny olona hanohitra ny fanerena hanao ratsy ny fahatahorana an’Andriamanitra , sady ahazoana herim - po hanaovana ny tsara . 
 Ho hitantsika koa fa mahasambatra izy io , satria manosika antsika hiala amin’ny fitondran - tena ratsy , sahala amin’izay tsy maintsy nataon’i Davida Mpanjaka . 
 Ary hodinihintsika fa lova tena sarobidy azon’ny ray aman - dreny ampitaina amin’ny zanany ny tahotra an’i Jehovah . 
 Manome toky antsika tokoa ny Tenin’Andriamanitra hoe : “ Sambatra ny olona izay matahotra an’i Jehovah . ” — Salamo 112 : 1 . 
 Mampody ny hasambarana ny tahotra an’Andriamanitra 
 Inona no nanampy an’i Davida hifandray tsara tamin’Andriamanitra indray ? 
 Hitantsika tao amin’ny lahatsoratra teo aloha , fa intelo i Davida no tsy naneho tahotra an’Andriamanitra ka nanota . 
 Olona natahotra an’Andriamanitra anefa izy , raha ny marina , satria nanaiky ny famaizany . 
 Nanosika azy hiaiky ny fahadisoany sy hiova ary hifandray tsara tamin’Andriamanitra indray , ny fanajany azy . 
 Nanampy sy nitahy an’i Davida hatrany i Jehovah noho izy tena nibebaka , na dia nitondra fijaliana ho azy sy ny hafa aza ny fahadisoany . 
 Tena mampahery an’ireo Kristianina mety ho nanao fahotana lehibe , ny tantaran’i Davida . 
 Hazavao fa manampy ny olona ho sambatra indray ny tahotra an’Andriamanitra . 
 Eritrereto ny zava - nitranga tamin’i Soniah , * mpitory manontolo andro . 
 Niaraka tamin’ny naman - dratsy izy , ka nanao fahotana lehibe , ary tsy maintsy noroahina tsy ho anisan’ny fiangonana kristianina . 
 Tonga saina anefa izy , ka nanao izay rehetra nilaina mba hihavanana indray tamin’i Jehovah . 
 Voaray ho anisan’ny fiangonana indray izy tatỳ aoriana . 
 Mbola naniry hanompo an’i Jehovah foana izy , tao anatin’izany fiainana nolalovany izany . 
 Lasa mpisava lalana maharitra indray izy , rehefa nandeha ny fotoana . 
 Nanambady anti - panahy fakan - tahaka izy tatỳ aoriana , ary sambatra izy izao miara - manompo amin’ny vadiny eo anivon’ny fiangonana . 
 Marina fa manenina i Soniah noho izy nania nandritra ny fotoana kelikely . 
 Faly anefa izy satria nanampy azy hiverina tamin’i Jehovah ny fahatahorany azy . 
 Aleo mijaly toy izay hanota 
 5 , 6 . 
 Indroa i Davida no nitsimbina ny ain’i Saoly . 
 Tantarao ny momba izany ary lazao ny antony . 
 Tsara lavitra anefa raha misakana antsika tsy hanao fahotana lehibe ny tahotra an’Andriamanitra . 
 Manaporofo izany ny tantaran’i Davida . 
 Nanenjika azy niaraka tamin’ny miaramila telo arivo i Saoly , indray mandeha , ary niditra tao amin’ny zohy niafenan’izy sy ny namany . 
 Nampirisihin’ny namany i Davida mba hamono an’i Saoly . 
 Nilaza izy ireo fa efa natolotr’i Jehovah eo an - tanan’i Davida , hono , ny fahavalony . 
 Nitsaitsaika nanatona an’i Saoly i Davida , ary nanapaka ny morontongotr’akanjony . 
 Na izay fotsiny aza anefa no nataony , dia efa nanenjika azy ny eritreriny , noho izy natahotra an’Andriamanitra . 
 Naparitak’i Davida àry ireo lehilahy niaraka taminy , izay efa naniry hamono an’i Saoly . 
 Hoy izy : “ Sanatria amiko eo anatrehan’i Jehovah , raha hanao izany zavatra izany amin’ny tompoko izay voahosotr’i Jehovah [ aho ] . ” 
 * — 1 Samoela 24 : 2 - 8 . 
 Nilasy teo amin’ny toerana iray nandritra ny alina i Saoly sy ny namany , tatỳ aoriana . 
 “ Nataon’i Jehovah renoky ny torimaso ” izy ireo tamin’izay . 
 Nitsaitsaika hatrany afovoan’ny toby i Davida sy Abisay zanak’anabaviny , izay lehilahy be herim - po , ary tonga teo akaikin’i Saoly , raha mbola natory be izy . 
 Naniry hamely an’i Saoly indray mandeha monja i Abisay , mba hamonoana azy . 
 Nosakanan’i Davida anefa izy , sady nilazany hoe : “ Iza no naninjitra ny tànany tamin’ny voahosotr’i Jehovah ka tsy nanan - tsiny ? ” — 1 Samoela 26 : 9 , 12 . 
 Inona no nisakana an’i Davida tsy hanota ? 
 Nahoana i Davida no tsy namono an’i Saoly , nefa indroa izy no afaka nanao izany ? 
 Satria i Jehovah no natahorany kokoa noho i Saoly . 
 Natahotra an’Andriamanitra i Davida , ka naleony nijaly raha nilaina izany , toy izay hanota . 
 Natoky tanteraka ny fiahian’i Jehovah ny vahoakany i Davida , ary azony antoka fa miahy azy koa izy . 
 Fantany fa ho sambatra sy handray fitahiana maro izy , raha mankatò sy mitoky amin’Andriamanitra , nefa tsy hahazo ny fankasitrahany kosa raha tsy miraharaha azy . 
 Fantany koa fa hanatanteraka ny fampanantenany Andriamanitra , ka hanao azy ho mpanjaka . 
 Hanala an’i Saoly eo amin’ny toerany Andriamanitra , amin’ny fotoana mety aminy sy amin’ny fomba tiany hanaovana izany . — 1 Samoela 26 : 10 . 
 Mahasambatra ny fahatahorana an’Andriamanitra 
 Ahoana no anahafantsika an’i Davida , rehefa miatrika olana ? 
 Manampo fanesoana sy fanenjehana ary fitsapana hafa isika Kristianina . 
 Mety ho avy amin’ny mpiray finoana amintsika mihitsy aza ny olana atrehintsika indraindray . 
 Fantatsika anefa fa mahita ny zava - drehetra i Jehovah sady mandre ny vavaka ataontsika , ary handamina ilay raharaha araka ny sitrapony , amin’ny fotoana mety . 
 Tsy matahotra an’ireo manohitra antsika àry isika , fa aleontsika kosa matahotra an’Andriamanitra sy miantehitra aminy mba hamonjy antsika . 
 Manahaka an’i Davida isika ka tsy mamaly faty , na mandika ny toro lalana marin’Andriamanitra mba tsy hijaly . 
 Ahitana fahasambarana izany amin’ny farany . 
 Nahoana ? 
 Milazà ohatra mampiseho fa mahasambatra ny tahotra an’Andriamanitra , na dia eo aza ny fanenjehana . 
 Hoy ny misionera iray , nanompo tany Afrika hatry ny ela : “ Mbola tadidiko hatramin’izao ny nanjo ilay renim - pianakaviana iray izay , sy ny zanany vavy . 
 Tsy nety nividy karatry ny antoko politika izy ireo , satria tsy mitsabaka amin’ny politika ny Kristianina . 
 Nikapoka azy ireo tamin - kabibiana ny lehilahy maro be , ary avy eo nandefa azy ireo nody . 
 Teny an - dalana dia niezaka nampahery an - janany ilay anabavy . 
 Nitomany mantsy izy io , satria tsy tena azony ny antony nikapohana azy ireo . 
 Marina aloha fa nalahelo izy ireo tamin’izay , kanefa nadio ny feon’ny fieritreretany . 
 Faly be izy ireo tatỳ aoriana , satria nankatò an’Andriamanitra . 
 Eritrereto ange izay nety ho nitranga , raha nividy ilay karatry ny antoko politika izy ireo e ! 
 Ho faly tokoa ireo lehilahy ireo . 
 Nety ho nanome azy mianaka zava - pisotro mihitsy aza izy ireo , sady nitotorebika nanodidina azy mandra - pahatongany tany an - trano . 
 Izy mianaka kosa anefa amin’izay no ho olona ory indrindra eto an - tany , satria nanaiky lembenana . ” 
 Tsy nitranga anefa izany , satria natahotra an’Andriamanitra izy ireo . 
 10 , 11 . 
 Inona no soa azon’ny vehivavy iray noho izy natahotra an’Andriamanitra ? 
 Iharam - pitsapana koa isika indraindray noho ny fanajana ny fahamasinan’ny aina . 
 Mbola mitondra fahasambarana anefa amin’izay , ny fanehoana tahotra an’Andriamanitra . 
 Nampirisihin’ny dokotera hanala zaza i Mary , tamin’izy bevohoka ny zanany fahatelo . 
 Hoy ilay dokotera : “ Tena atahorana ny fahasalamanao . 
 Mety hiharatsy tampoka izany , ka ho faty ao anatin’ny 24 ora ianao , ary ho faty koa ilay zaza . 
 Na ahoana na ahoana , dia tsy azo antoka mihitsy hoe tsy ho sembana io zaza io . ” 
 Niara - nianatra Baiboly tamin’ny Vavolombelon’i Jehovah i Mary tamin’izany fotoana izany , fa mbola tsy vita batisa . 
 Hoy anefa izy : “ Efa nanapa - kevitra ny hanompo an’i Jehovah aho , ary tapa - kevitra fa hankatò azy foana , na inon - kidona na inon - kihatra . ” — Eksodosy 21 : 22 , 23 . 
 Nazoto nianatra Baiboly sy nikarakara ny ankohonany i Mary , nandritra ny fotoana nitondrany vohoka . 
 Teraka ilay zaza tamin’ny farany . 
 Hoy i Mary : “ Saro - piterahana kokoa aho tamin’io zanako fahatelo io , nefa tsy nisy zavatra tena nanahirana . ” 
 Nadio foana ny feon’ny fieritreretany , noho izy natahotra an’Andriamanitra . 
 Natao batisa izy , tsy ela taorian’izay . 
 Nianatra natahotra an’i Jehovah koa ilay zaza rehefa nihalehibe , ary manompo any amin’ny iray amin’ireo biraon’ny sampan’ny Vavolombelon’i Jehovah izy ankehitriny . 
 Mitadiava hery avy amin’i Jehovah 
 Inona no porofo fa nampahery an’i Davida ny tahotra an’Andriamanitra ? 
 Tsy vitan’ny hoe nisakana an’i Davida tsy hanao ratsy ny tahotra an’i Jehovah . 
 Nampahery azy koa izany , mba handraisany fanapahan - kevitra hentitra sy amim - pahendrena rehefa tojo zava - tsarotra . 
 Nandositra an’i Saoly tany Ziklaga , tanànan’ny Filistinina , i Davida sy ny namany , nandritra ny herintaona sy efa - bolana . 
 Indray mandeha , dia notafihin’ny jiolahy amalekita ilay tanàna , rehefa tsy tao ny lehilahy rehetra . 
 Nodorany izy io , ary nentiny ho babo avokoa ny zaza amam - behivavy , mbamin’ny biby fiompy . 
 Nitomany i Davida sy ireo lehilahy niaraka taminy , rehefa tafaverina ka nahita izany . 
 Vetivety anefa dia nivadika ho hatezerana ny alahelon’ireo lehilahy , ka nitady hitora - bato an’i Davida izy ireo . 
 Nalahelo i Davida tamin’izay , nefa tsy namoy fo . 
 Nitady fanampiana tamin’i Jehovah izy satria natahotra azy . 
 “ Nampahery ny tenany tamin’i Jehovah ” izy . 
 Tratran’i Davida sy ny namany ireo Amalekita , noho ny fanampian’Andriamanitra , ary azo indray izay rehetra voababo . — 1 Samoela 30 : 1 - 20 . 
 13 , 14 . 
 Hazavao fa nanampy Kristianina iray handray fanapahan - kevitra tsara ny tahotra an’Andriamanitra . 
 Mila mitoky amin’i Jehovah sy manana herim - po handraisana fanapahan - kevitra hentitra koa ny mpanompon’Andriamanitra ankehitriny , amin’ny toe - javatra maro . 
 Diniho , ohatra , ny zavatra niainan’i Kristina . 
 Niara - nianatra Baiboly tamin’ny Vavolombelon’i Jehovah izy , tamin’ny mbola kely . 
 Naniry ho lasa mpitendry piano matihanina anefa izy , ka niezaka mafy ary nitombo be ny fahaizany . 
 Nahasadaikatra azy koa ny nitory , ka vao mainka nampahatahotra azy ny hatao batisa , noho ireo andraikitra mifandray amin’izany . 
 Rehefa nanohy nianatra Baiboly anefa izy , dia nanomboka tsapany ny herin’izy io . 
 Nianatra natahotra an’i Jehovah izy , ary tsapany fa irin’i Jehovah ny mpanompony mba ho tia azy amin’ny fo , saina , tena , ary hery manontolo . 
 Nanosika azy hanolo - tena ho an’i Jehovah sy hatao batisa izany . 
 Nangataka tamin’i Jehovah i Kristina mba hanampy azy handroso ara - panahy . 
 Hoy izy : “ Fantatro fa mivezivezy foana ny mpitendry piano matihanina , ary manao fampisehoana 400 any ho any isan - taona . 
 Nanapa - kevitra àry aho fa hanao mpampianatra , mba hahafahako hamelon - tena sy hitory manontolo andro . ” 
 Efa nasaina hanao fampisehoana tao amin’ny efitrano filanonana malaza indrindra tao amin’ny fireneny i Kristina , tamin’izay fotoana izay . 
 Io no fampisehoana voalohany hataony . 
 Hoy izy : “ Iny no voalohany sady farany tamin’ny fampisehoana nataoko . ” 
 Nanambady anti - panahy i Kristina , tatỳ aoriana . 
 Miara - manompo any amin’ny iray amin’ireo biraon’ny sampan’ny Vavolombelon’i Jehovah izy mivady ankehitriny . 
 Faly i Kristina satria nomen’i Jehovah hery handraisana fanapahan - kevitra tsara . 
 Afaka mampiasa ny fotoanany sy ny heriny hanompoana azy izy izao . 
 Lova sarobidy 
 Inona no tian’i Davida hampitaina tamin’ny zanany , ary ahoana no nanaovany izany ? 
 Hoy i Davida : “ Avia , anaka , mihainoa ahy ; ny fahatahorana an’i Jehovah no hampianariko anareo . ” 
 Raim - pianakaviana i Davida , ary tapa - kevitra ny hampita lova sarobidy tamin’ny zanany . 
 Tsy inona izany fa ny tena tahotra an’i Jehovah , izay tahotra tsara sy mahasoa . 
 Nasehon’i Davida tamin’ny alalan’ny teniny sy ny fitondran - tenany , fa tsy Andriamanitra sarotiny sy mampihorohoro i Jehovah , na manasazy avy hatrany ireo mandika ny lalàny na dia kely aza . 
 Nasehony kosa fa Ray be fitiavana sy be fiahiana izy , ary mamela ny heloky ny zanany eto an - tany . 
 Nanontany toy izao i Davida : “ Iza moa no hijery lalandava ny fahadisoana ? ” 
 Hoy izy avy eo : “ Ataovy tsy manan - tsiny aho ny amin’izay ota tsy fantatra . ” 
 Hita amin’izany fa natoky izy hoe tsy mitsingoloka ny fahadisoantsika i Jehovah . 
 Nahazo antoka kosa izy fa hankasitrahan’i Jehovah ny zavatra lazainy sy eritreretiny , raha manao araka izay fara heriny izy mba hanarahana ny Tenin’Andriamanitra . — Salamo 19 : 12b , 14 . 
 16 , 17 . 
 Inona no azon’ny ray aman - dreny atao , mba hampianarana ny zanany hatahotra an’i Jehovah ? 
 Modely ho an’ny ray aman - dreny ankehitriny i Davida . 
 Hoy i Ralph , izay manompo any amin’ny iray amin’ireo biraon’ny sampan’ny Vavolombelon’i Jehovah , miaraka amin’ny rahalahiny : “ Rehefa nitaiza anay ny ray aman - dreninay , dia nataon’izy ireo izay hahatsapanay fa mahafinaritra ny ao amin’ny fahamarinana . 
 Rehefa niresaka momba ny asa atao eo anivon’ny fiangonana izy ireo , dia navelany handray anjara izahay na dia mbola kely aza . 
 Nanjary tena tia ny fahamarinana toa azy ireo izahay . 
 Nataon’izy ireo izay hatokianay fa afaka ny hahavita zavatra tsara izahay , eo amin’ny fanompoana an’i Jehovah . 
 Nipetraka tany amin’ny firenena nilana mpitory maro kokoa mihitsy aza ny fianakavianay nandritra ny taona maromaro , ary nandray anjara tamin’ny famoronana fiangonana vaovao . ” 
 “ Tsy nanao fitsipika henjana be dia be ny ray aman - dreninay , fa nasehony kosa hoe tena misy i Jehovah ary tena tsara fanahy sy tsara toetra . 
 Izany no nanampy anay tsy hiala tamin’ny fahamarinana . 
 Naniry hahafantatra tsara kokoa an’i Jehovah sy hampifaly azy izy ireo . 
 Tena natahotra an’Andriamanitra sy tia azy izy ireo , ka nandray fianarana avy tamin’izany izahay . 
 Na nanao fahadisoana aza izahay , dia tsy nataon’izy ireo izay hiheveranay hoe tsy tia anay intsony i Jehovah . 
 Tsy nametraka fitsipika tsy ara - drariny tamin - katezerana koa izy ireo . 
 Mazàna izahay no nasainy nipetraka ary niresahany tamim - pahatoniana . 
 Latsaka mihitsy indraindray ny ranomason’i Neny , rehefa niezaka nanohina ny fonay izy . 
 Ary nandaitra izany . 
 Nianaranay avy tamin’ny teny sy ny zavatra nataon’ny ray aman - dreninay , fa zavatra tsara ny tahotra an’i Jehovah , ary mahafaly sy mahafinaritra ny hoe Vavolombelony , fa tsy manavesatra . ” — 1 Jaona 5 : 3 . 
 Inona no soa horaisintsika raha matahotra an’Andriamanitra isika ? 
 Izao no anisan’ny ‘ teny farany nataon’i Davida ’ : ‘ [ Raha ] marina sy manapaka amin’ny fahatahorana an’Andriamanitra ny mpanapaka ny olona , dia toy ny fahazavan’ny maraina izany , raha miposaka ny masoandro . ’ 
 Nazava tamin’i Solomona , zanak’i Davida sady mpandimby azy , izany . 
 Nangataka tamin’i Jehovah mantsy izy mba hanome azy “ saina malady ” na fo mankatò , ary fahaizana “ manavaka ny soa sy ny ratsy . ” 
 Niaiky i Solomona fa ny fahatahorana an’i Jehovah no mampahahendry sy mahasambatra . 
 Namintina ny bokin’ny Mpitoriteny tamin’izao teny izao izy , tatỳ aoriana : “ Ary rehefa re izany rehetra izany , dia izao no faran’ny teny : Andriamanitra no atahory , ary ny didiny no tandremo , fa izany no tokony hataon’ny olona rehetra . 
 Fa ny atao rehetra dia ho entin’Andriamanitra ho amin’ny fitsarana ny zava - miafina rehetra , na soa na ratsy . ” 
 Raha manaraka izany torohevitra izany isika , dia ho hitantsika tokoa fa “ ny valin’ny fanetren - tena sy ny fahatahorana an’i Jehovah dia harena sy voninahitra ary fiainana . ” — Ohabolana 22 : 4 . 
 Inona no hanampy antsika hahafantatra marina “ ny fahatahorana an’i Jehovah ” ? 
 Hitantsika tamin’ireo tantaran’olona ao amin’ny Baiboly sy amin’ny andro ankehitriny , fa misy vokany tsara eo amin’ny fiainan’ny tena mpanompon’i Jehovah , ny tahotra an’Andriamanitra . 
 Misakana antsika tsy hanao zavatra mampalahelo an’ilay Raintsika any an - danitra izy io , sady manome antsika herim - po hiatrehana ny mpanohitra antsika . 
 Manome hery hiaretana ireo fitsapana sy zava - tsarotra mahazo antsika koa izy io . 
 Na tanora àry isika na antitra , dia aoka isika hazoto hianatra ny Tenin’Andriamanitra sy hisaintsaina izay ianarantsika . 
 Aoka koa isika hiezaka hanatona an’i Jehovah amin’ny alalan’ny vavaka , ka hanao izany tsy tapaka sy avy amin’ny fo . 
 Hahita “ ny fahalalana an’Andriamanitra ” isika , raha manao izany , sady hahafantatra marina “ ny fahatahorana an’i Jehovah . ” — Ohabolana 2 : 1 - 5 . 
 [ Fanamarihana ambany pejy ] 
 Novana ireo anarana . 
 Io zavatra niainan’i Davida io angamba no anisan’ny nahatonga azy hanoratra ny Salamo faha - 57 sy 142 . 
 Hainao Hazavaina Ve ? 
 Nahoana ny tahotra an’Andriamanitra no 
 • manampy ny olona iray nanao fahotana lehibe hamitram - pihavanana amin’i Jehovah ? 
 • mahasambatra na dia eo aza ny fitsapana sy ny fanenjehana ? 
 • manome hery antsika hanaovana ny sitrapony ? 
 • lova sarobidy ho an’ny zanatsika ? 
 [ Sary , pejy 26 ] 
 Natahotra an’i Jehovah i Davida ka tsy namono an’i Saoly Mpanjaka 
 [ Sary , pejy 29 ] 
 Lova sarobidy azon’ny ray aman - dreny ampitaina amin’ny zanany ny tahotra an’Andriamanitra 
 Niaritra i Joba Sady Tsy Nivadika 
 “ Efa nandinika an’i Joba mpanompoko va hianao ? 
 Fa tsy misy tahaka azy eny ambonin’ny tany , fa olona marina sy mahitsy izy sady matahotra an’Andriamanitra ka mifady ny ratsy . ” — JOBA 1 : 8 . 
 1 , 2 . a ) Inona no loza tsy nampoizina nianjady tamin’i Joba ? 
 b ) Nanao ahoana ny fiainan’i Joba talohan’ireo loza ireo ? 
 TOA tsy ory na inona na inona izy . 
 Nananany daholo ny harena , voninahitra , fahasalamana , ary fiainam - pianakaviana sambatra . 
 Niharan’ny loza telo nifanesy anefa izy . 
 Fongotra tampoka ny harenany . 
 Maty ny zanany rehetra , noho ny rivo - doza iray tsy nampoizina . 
 Tratran’ny aretina nampahosa izy , taoriana kelin’izay , ka feno vay ny tenany sady nanaintaina . 
 Fantatrao angamba fa i Joba izany . 
 Miresaka betsaka momba azy ilay boky mitondra ny anarany ao amin’ny Baiboly . — Joba toko 1 sy 2 . 
 Nitaraina i Joba hoe : “ Enga anie ka ho tahaka ny tamin’ireny volana lasa ireny aho ! ” 
 Iza tokoa no tsy hanembona ny lasa , rehefa iharan - doza ? 
 Nandeha tsara ny fiainan’i Joba talohan’izay , ary toa nieren - doza izy . 
 Nanaja azy ny olona ambony , sady nila torohevitra taminy . 
 Nanan - karena izy , nefa tsy niantehitra tamin’ny vola . 
 Nanampy ny mpitondratena sy ny kamboty izy , rehefa nila izany izy ireo . 
 Tsy nanitsakitsa - bady koa izy . — Joba 31 : 1 , 9 , 11 . 
 Ahoana no fahitan’i Jehovah an’i Joba ? 
 Nanao ny marina foana i Joba , noho izy mpivavaka tamin’Andriamanitra . 
 “ Tsy misy tahaka azy eny ambonin’ny tany ” , hoy i Jehovah , “ fa olona marina sy mahitsy izy sady matahotra an’Andriamanitra ka mifady ny ratsy . ” 
 Niharan - doza anefa i Joba , na dia tsara fitondran - tena aza , ka tsy niadana toy ny taloha intsony . 
 Nanjavona daholo ny vokatry ny fisasarany , ary nitsapa ny tena toetrany ny fanaintainana sy ireo toe - javatra nampalahelo sy nandiso fanantenana azy . 
 Nahoana no tsara ny handinihana ny fitsapana nahazo an’i Joba ? 
 Tsy i Joba irery akory no mpanompon’Andriamanitra niharan - doza . 
 Kristianina maro ankehitriny no mahatsapa fa misy itovizana amin’izay nanjo an’i Joba ny mahazo azy . 
 Tsara àry ny handinihantsika ireto fanontaniana ireto : Nahoana ny fitadidiana izay nanjo an’i Joba no hanampy antsika rehefa misy loza mahazo antsika ? 
 Ary nahoana izany no mampianatra antsika hahay hiara - miory kokoa amin’ireo mijaly ? 
 Adihevitra momba ny tsy fivadihana sy fitsapana ny olombelona 
 Inona no nolazain’i Satana fa antony nanompoan’i Joba an’Andriamanitra ? 
 Naningana ny zava - nitranga tamin’i Joba . 
 Tsy fantany fa nampangain’ny Devoly izy hoe antony ratsy no anompoany an’Andriamanitra . 
 Rehefa niresaka momba ny toetra tsaran’i Joba i Jehovah , nandritra ny fivoriana iray tany an - danitra , dia hoy i Satana : “ Tsy Hianao va no nanao fefy manodidina azy sy manodidina ny tranony ary manodidina izay ananany rehetra ? ” 
 Ny tian’i Satana holazaina dia hoe fitiavan - tena no antony nanompoan’i Joba an’Andriamanitra , ary tsy izy ihany fa ny mpanompon’Andriamanitra rehetra . 
 Hoy i Satana tamin’i Jehovah : “ Ahinjiro ange ny tànanao , ka tendreo izay ananany rehetra — raha tsy handa Anao eo imasonao aza izy e ! ” — Joba 1 : 8 - 11 . 
 Inona ilay adihevitra lehibe napoitran’i Satana ? 
 Tena adihevitra lehibe ilay izy . 
 Nokianin’i Satana ny fomba fitondran’i Jehovah . 
 Tena afaka mitondra izao rehetra izao amim - pitiavana ve Andriamanitra ? 
 Hiharihary ve amin’ny farany fa fitiavan - tena tokoa no anompoan’ny olona an’i Jehovah , araka ny fiampangan’i Satana ? 
 Navelan’i Jehovah hotsapain’ny Devoly i Joba , ary azony antoka fa tsy hivadika aminy ny mpanompony . 
 Nitondra loza nisesisesy tamin’i Joba àry i Satana . 
 Rehefa tsy nahomby ireo fanafihany voalohany , dia nasiany aretina nampanaintaina indray i Joba . 
 Hoy ny Devoly : “ Hoditra fefin’ny hoditra , eny , izay rehetra ananan’ny olona dia homeny ho fefin’ny ainy . ” — Joba 2 : 4 . 
 Inona avy no fitsapana mihatra amin’ny mpanompon’Andriamanitra ankehitriny , izay mitovitovy amin’ny an’i Joba ? 
 Miatrika fahoriana samihafa ny ankamaroan’ny Kristianina ankehitriny , na dia tsy tena mitovy amin’ny an’i Joba aza . 
 Maro no enjehina na manana olana ara - pianakaviana . 
 Mety hahakivy be koa ny fahasahiranana ara - bola na ny aretina . 
 Misy aza maty noho ny finoany . 
 Mazava ho azy , fa tsy tokony hanatsoaka hevitra isika hoe avy amin’i Satana ny loza rehetra mahazo antsika . 
 Mety ho ny fahadisoantsika ihany no mahatonga ny olana sasany , na vokatry ny kilema na aretina manaranaka . 
 Tsy misy vita fanefitra amin’ny voka - dratsin’ny fahanterana sy ny loza araka ny natiora koa isika . 
 Lazain’ny Baiboly mazava tsara fa tsy manao fahagagana i Jehovah amin’izao fotoana izao , mba hiarovana ny mpanompony amin’ireny zava - mahory ireny . — Mpitoriteny 9 : 11 . 
 Ahoana no mety hanararaotan’i Satana ny fahoriana mahazo antsika ? 
 Na izany aza , dia mety hohararaotin’i Satana ny fahoriana mahazo antsika , mba hampihenana ny finoantsika . 
 Nilaza ny apostoly Paoly fa nijaly izy noho ny ‘ tsilo tao amin’ny nofony , izany hoe anjelin’i Satana [ izay ] namely ’ azy tsy an - kijanona . 
 Mety ho aretina izany . 
 Tsy nahita tsara angamba ny masony , na koa mety ho zavatra hafa . 
 Na izany na tsy izany , dia fantatr’i Paoly fa azon’i Satana nohararaotina io olana io sy ny hakiviana naterak’izany , mba hahatonga azy hamoy ny fifaliany sy hivadika . 
 Mety hampirisihin’i Satana hanenjika ny mpanompon’Andriamanitra ankehitriny , ny fianakaviany , na ny mpiara - mianatra aminy , ary na dia ny fitondrana tsy refesi - mandidy aza . 
 Nahoana isika no tsy tokony ho gaga loatra , rehefa tojo zava - tsarotra na fanenjehana ? 
 Ahoana no hiatrehantsika ny olana toy ireny ? 
 Manampy antsika ny fiheverana azy ireny ho fomba anaporofoana , fa tsy miova ny fitiavantsika an’i Jehovah ary manaiky hatrany ny zony hitondra isika . 
 Na inona na inona anton’ny fahoriantsika , dia hanampy antsika tsy hiala amin’ny finoantsika ny fahalalana fa zava - dehibe ny tsy fivadihana amin’Andriamanitra . 
 Nanoratra tamin’ny Kristianina ny apostoly Petera hoe : “ Ry malala , aoka tsy hahavery hevitra anareo ilay afo mandoro eo aminareo , toy ny hoe zavatra hafahafa no manjo anareo . 
 Natao hitsapana anareo mantsy izany afo izany . ” 
 Nanazava koa i Paoly hoe : “ Henjehina koa izay rehetra te hiaina ao anatin’ny fahafoizan - tena ho an’Andriamanitra sady tafaray amin’i Kristy Jesosy . ” 
 Mbola miampanga ny Vavolombelon’i Jehovah foana i Satana hoe mety hivadika izy ireo , toy ny nataony tamin’i Joba ihany . 
 Milaza mihitsy aza ny Baiboly , fa vao mainka i Satana manafika ny vahoakan’Andriamanitra amin’izao andro farany izao . — Apokalypsy 12 : 9 , 17 . 
 Tsy fahazoan - kevitra sy fanazavana diso 
 Inona no olana nihatra tamin’i Joba ? 
 Nanana olana iray izay tsy voatery hihatra amintsika i Joba . 
 Tsy fantany ny anton’ireo loza nihatra taminy . 
 Diso hevitra izy , ka nilaza fa i “ Jehovah no nanome , ary Jehovah no nanaisotra . ” 
 Nataon’i Satana angamba izay hieritreretan’i Joba fa avy amin’Andriamanitra ny fahoriany . 
 Nanao ahoana ny fihetsik’i Joba teo anatrehan’ny loza nahazo azy ? 
 Nanjary ketraka mafy i Joba , nefa tsy nety nahafoy na nanozona an’Andriamanitra , na dia nampirisika azy hanao izany aza ny vadiny . 
 Nihevitra izy hoe : ‘ Toa tsara kokoa noho ny ahy ny fiainan’ny ratsy fanahy . ’ 
 Tsy maintsy ho nanontany tena izy hoe : ‘ Nahoana Andriamanitra no manasazy ahy ? ’ 
 Naniry ho faty mihitsy aza izy , ka niteny hoe : “ Enga anie ka hanafina ahy any amin’ny fiainan - tsi - hita Hianao ka hampiery ahy mandra - pahafaky ny fahatezeranao ! ” — Joba 14 : 13 . 
 12 , 13 . 
 Inona no vokatry ny tenin’ireo namany telo teo amin’i Joba ? 
 Tonga namangy an’i Joba ny sakaizany telo , mba hoe “ hitsapa alahelo sy hampionona ” azy . 
 Hita anefa fa “ mpampionona mahasorisorena foana ” izy ireo . 
 Mety ho nandray soa i Joba , raha mba nana - namana namborahana ny olana nahazo azy sy nanamaivana izany . 
 Vao mainka nampikorontana ny sainy sy nanakivy azy anefa izy telo lahy . — Joba 19 : 2 ; 26 : 2 . 
 Tsy mahagaga raha nety ho nanontany tena i Joba hoe : ‘ Fa nahoana aho no iharan’izao loza rehetra izao ? 
 Fa inona no nataoko ? ’ 
 Fanazavana diso tanteraka no nomen’ireo namany azy . 
 Nilaza izy ireo fa nanao fahotana lehibe i Joba matoa nijaly . 
 Hoy i Elifaza : “ Iza moa no very [ nefa ] tsy nanan - tsiny ? . . . 
 Araka izay efa hitako , dia izay miasa heloka sy mamafy fahoriana no mijinja izany . ” — Joba 4 : 7 , 8 . 
 Nahoana isika no tsy tokony hieritreritra hoe vokatry ny fitondran - tena ratsy foana ny fijaliana ? 
 Marina fa mety hahita olana isika , rehefa mamafy ho an’ny nofo fa tsy ho an’ny fanahy . 
 Mety hahita olana anefa isika eto amin’ity tontolo ity , na tsara ny fitondran - tenantsika na ratsy . 
 Tsy voaro amin’ny loza rehetra koa ny tsy manan - tsiny . 
 I Jesosy Kristy , izay ‘ tsy nisy loto ’ sy ‘ tafasaraka tamin’ny mpanota ’ aza , nijaly sy maty teo amin’ny hazo fijaliana . 
 Maty maritiora koa ny apostoly Jakoba . 
 Nahatonga an’i Joba hiaro ny laza tsarany sy hanizingizina ny tsy fananany tsiny , ny fanazavana diso nomen’i Elifaza sy ireo namany roa lahy . 
 Mbola nanitrikitrika ihany anefa izy ireo hoe valin’ny nataon’i Joba ny fijaliany . 
 Mety ho nisy fiantraikany teo amin’ny fiheveran’i Joba ny fanaovan’Andriamanitra ny rariny izany . — Joba 34 : 5 ; 35 : 2 . 
 Aiza no ahazoana fanampiana rehefa tojo fahoriana ? 
 Inona no toe - tsaina hanampy antsika hiatrika fijaliana ? 
 Inona no ianarantsika avy amin’izany ? 
 Mety hihevitra isika fa tsy ara - drariny ny loza , na aretina , na fanenjehana mahazo antsika . 
 Toa tsy mba iharan’izany ny olon - kafa . 
 Tokony hametraka an’izao fanontaniana lehibe izao isika indraindray : ‘ Moa ve ny fitiavako an’Andriamanitra manosika ahy hanompo azy , na inona na inona mitranga ? 
 Tena iriko ve ny hanampy an’i Jehovah “ hamaly [ ilay ] miteny ratsy azy ? ” 
 ’ Na dia misy manao teny tsy voahevitra amintsika aza , dia tsy tokony hisalasala mihitsy isika raha hanampy antsika ilay Raintsika any an - danitra . 
 Hoy ny Kristianina mahatoky iray , izay voan’ny aretina mitaiza hatramin’ny taona maro : “ Fantatro fa na inona na inona avelan’i Jehovah hitranga , dia ho zakako izany . 
 Fantatro fa hanome ahy ny hery ilaiko izy . 
 Nanao izany foana izy hatramin’izay . ” 
 Ahoana no anampian’ny Tenin’Andriamanitra an’ireo tojo zava - tsarotra ? 
 Mahafantatra tsara ny paikadin’i Satana isika , fa tsy toa an’i Joba . 
 “ Fantatsika ny teti - dratsiny . ” 
 Betsaka koa ny hevitra feno fahendrena afaka manampy antsika . 
 Misy tantaran’ireo lehilahy sy vehivavy nahatoky , izay niaritra zava - tsarotra maro , ao amin’ny Baiboly . 
 Hoy ny apostoly Paoly , izay niaritra mafy kokoa noho ny ankamaroan’ny Kristianina : “ Izay rehetra voasoratra taloha dia nosoratana ho fianarantsika , mba hananantsika fanantenana amin’ny alalan’ny fiaretantsika sy ny fampiononana avy ao amin’ny Soratra Masina . ” 
 Nanakalo ny anjara sakafony telo andro tamin’ny Baiboly ny Vavolombelona iray tany Eoropa , rehefa nigadra noho ny finoany , nandritra ny ady lehibe faharoa . 
 Hoy izy : “ Tena nahasoa ilay fifanakalozana ! 
 Noana aho , nefa nahazo sakafo ara - panahy . 
 Izany no nampahery ahy sy ny olon - kafa tamin’ny fitsapana nahazo anay , nandritra ireny fotoan - tsarotra ireny . 
 Mbola voatahiriko hatramin’izao io Baiboly io . ” 
 Ahoana no anampian’Andriamanitra antsika hiaritra ? 
 Ankoatra ny fampaherezana azontsika avy ao amin’ny Soratra Masina , dia eo koa ireo boky ara - baiboly maro , izay manome tari - dalana tsara mba hiatrehana olana . 
 Raha mijery ny Fanondroana Bokin’ny Vavolombelon’i Jehovah ianao , dia azo inoana fa hahita tantaran’ny Kristianina iray niatrika zava - tsarotra mitovy amin’ny anao . 
 Mety hanampy anao koa ny firesahana ny manjo anao amin’ny anti - panahy mahay miara - miory , na Kristianina matotra hafa . 
 Ny vavaka anefa no zava - dehibe indrindra , satria amin’ny alalan’izy io no ahazoanao ny fanampian’i Jehovah sy ny fanahiny masina . 
 Inona no nanampy an’i Paoly hiaritra ny ‘ famelezan’i ’ Satana ? 
 Nianatra niantehitra tamin’ny herin’Andriamanitra izy . 
 Hoy izy : “ Manana ny hery hiatrehana ny toe - javatra rehetra aho , amin’ny alalan’ilay manome hery ahy . ” — Filipianina 4 : 13 . 
 Inona avy no azon’ny mpiara - manompo atao , mba hanomezana fampaherezana sarobidy ? 
 Tena misy àry ny fanampiana , ka tsy tokony hisalasala hitady izany ianao . 
 Hoy ny ohabolana : “ Raha reraka amin’ny andro fahoriana hianao , dia kely ny herinao . ” 
 Mety handrava tsikelikely ny tsy fivadihan’ny Kristianina ny hakiviana , toy ny vitsikazo izay mety handrava trano hazo . 
 Mba tsy hitrangan’izany , dia manohana antsika amin’ny alalan’ny mpiara - manompo Andriamanitra . 
 Nisy anjely niseho tamin’i Jesosy ary nampahery azy , tamin’ilay alina nisamborana azy . 
 “ Nisaotra an’Andriamanitra i Paoly ” ary “ nihanahery ” , rehefa nahita an’ireo rahalahy tany amin’ny Tsenan’i Apio sy ny Tranombahiny Telo , nandritra ny diany ho any Roma tamin’izy voafonja . 
 Mbola tsaroan’ny Vavolombelona alemà iray ny fanampiana azony , tamin’izy vao tonga tao amin’ny toby fitanana tany Ravensbrück . 
 Vao tovovavy kely izy tamin’izany sady natahotra . 
 Hoy izy : “ Hitan’ny Vavolombelona iray avy hatrany aho , ary tena noraisiny tsara . 
 Nisy rahavavy mahatoky hafa nikarakara ahy , ary nanjary toy ny reniko teo amin’ny lafiny ara - panahy . ” 
 ‘ Aoka ianao hahatoky ’ 
 Nahoana i Joba no nahatohitra ny ezaka nataon’i Satana ? 
 Nilaza i Jehovah fa ‘ nitana mafy ny fahamarinany ’ na ny tsy fivadihany i Joba . 
 Tapa - kevitra ny tsy hivadika mihitsy izy , na dia kivy sy tsy nahalala ny antony nijaliany aza . 
 Tsy nety niala tamin’ny fitsipika efa narahiny hatramin’izay izy . 
 Nanantitrantitra izy fa tsy hivadika mihitsy ‘ mandra - pialan’ny ainy . ’ — Joba 27 : 5 . 
 Inona no soa raisintsika avy amin’ny fiaretana ? 
 Raha tapa - kevitra toy izany isika , dia afaka mitana ny tsy fivadihantsika na inona na inona mitranga , na fakam - panahy izany , na fanoherana , na zava - tsarotra hafa . 
 Hoy i Jesosy tamin’ilay fiangonana tao Smyrna : “ Aza matahotra izay fijaliana efa hiaretanao . 
 Indro , ny Devoly tsy hitsahatra hanao ny sasany aminareo any am - ponja mba hotsapain - toetra tanteraka ianareo , ary mba hiaretanareo fahoriana folo andro . 
 Aoka hahatoky hatramin’ny fahafatesana ianao , dia homeko anao ny satroboninahitry ny fiainana . ” — Apokalypsy 2 : 10 . 
 21 , 22 . 
 Inona no hampahery antsika , rehefa miatrika fahoriana isika ? 
 Hiharam - pitsapana ny fiaretantsika sy ny tsy fivadihantsika , eto amin’ity tontolo fehezin’i Satana ity . 
 Nanome toky antsika anefa i Jesosy , fa tsy misy antony tokony hatahorantsika , eo am - piandrasana ny hoavy . 
 Ny fahatokiantsika no tena zava - dehibe . 
 ‘ Mihelina ny fahoriana ’ , hoy i Paoly , fa mbola “ bebe kokoa sy mandrakizay ” ny “ voninahitra ” na ny valisoa ampanantenain’i Jehovah antsika . 
 Nihelina koa ny fahorian’i Joba , raha mitaha amin’ireo taona maro niainany tao anatin’ny fahasambarana , taloha sy taorian’ilay fitsapana . — Joba 42 : 16 . 
 Toa tsy misy farany anefa ny fitsapana mahazo antsika indraindray , ary mila tsy ho tanty ny fijaliantsika . 
 Mbola handinika ny tantaran’i Joba isika ao amin’ny lahatsoratra manaraka , mba hahitantsika lesona hafa momba ny fiaretana . 
 Ho hitantsika ao koa ny fomba hampaherezantsika an’ireo olona miatrika zava - tsarotra . 
 Ahoana no Havalinao ? 
 • Inona ilay adihevitra lehibe napoitran’i Satana , nifandray tamin’ny tsy fivadihan’i Joba ? 
 • Nahoana isika no tsy tokony ho gaga loatra , rehefa tojo zava - tsarotra ? 
 • Ahoana no anampian’i Jehovah antsika hiaritra ? 
 [ Sary , pejy 23 ] 
 Ho afaka hiaritra isika , raha manao fikarohana , miresaka amin’ny Kristianina matotra , ary mivavaka mba hamborahana izay ao am - pontsika 
 Manehoa Fitiavana sy Fanajana ka Fehezo ny Lelanao 
 “ Aoka . . . ny lehilahy tsirairay avy ho tia ny vadiny tahaka ny tenany , ary aoka kosa ny vehivavy hanaja fatratra ny vadiny . ” — EFESIANINA 5 : 33 . 
 1 , 2 . 
 Inona no fanontaniana lehibe tokony hosaintsainin’ny olona rehetra manambady , ary nahoana ? 
 ERITRERETO hoe mahazo fanomezana iray ianao , ary misy soratra eo amin’ny fonon’ilay izy hoe : “ Mora Vaky . ” 
 Ahoana no fomba itondranao azy io ? 
 Azo antoka fa hitandrina mafy ianao mba tsy ho simba ilay izy . 
 Ahoana kosa no ataonao amin’ny fanambadiana , izay fanomezan’Andriamanitra ? 
 Niresaka tamin’ny vehivavy tanora roa atao hoe Orpa sy Rota i Naomy , mpitondratena israelita . 
 Hoy izy : “ Homen’i Jehovah tokan - trano anie hianareo ka hahita fiadanana amin’izay tranon’ny vadinareo avy . ” 
 Izao koa no lazain’ny Baiboly , momba ny vady tsara : “ Trano sy harena no lova avy amin’ny ray ; fa ny vady hendry kosa dia avy amin’i Jehovah . ” 
 Raha manambady àry ianao , dia tokony hoheverinao ho fanomezana avy amin’Andriamanitra ny vadinao . 
 Ahoana no fomba itondranao io fanomezana io ? 
 Inona no torohevitra nomen’i Paoly , izay tokony harahin’ny mpivady ? 
 Nanoratra ho an’ny Kristianina tamin’ny taonjato voalohany ny apostoly Paoly hoe : “ Aoka . . . ny lehilahy tsirairay avy ho tia ny vadiny tahaka ny tenany , ary aoka kosa ny vehivavy hanaja fatratra ny vadiny . ” 
 Andeha hodinihintsika izay azon’ny mpivady ampiharana io torohevitra io , rehefa mifampiresaka izy ireo . 
 Tandremo fa “ manimba sy tsy hay fehezina ” ny lela 
 Nahoana ny lela no mety hitondra soa na hanimba ? 
 Milaza i Jakoba mpanoratra Baiboly , fa “ manimba sy tsy hay fehezina ” ny lela , “ sady feno poizina mahafaty . ” 
 Niaiky izy fa mampidi - doza ny lela tsy voafehy . 
 Tsy isalasalana fa fantany tsara ilay ohabolana ao amin’ny Baiboly , izay mampitovy ny teny tsy tsaroana amin’ny “ fanindron’ny sabatra . ” 
 Lazain’io ohabolana io ihany anefa , fa “ ny lelan’ny marina dia fanasitranana . ” 
 Manan - kery tokoa ny teny . 
 Mety handratra izy io , na hanasitrana . 
 Inona no vokatry ny teninao eo amin’ny vadinao ? 
 Ahoana no mety havaliny anao , raha anontanianao an’izany izy ? 
 5 , 6 . 
 Nahoana no sarotra amin’ny olona sasany ny mifehy ny lelany ? 
 Manomboka andrenesana teny maharary ve ao an - tokantranonao ? 
 Afaka manao zavatra ianao mba hanovana izany . 
 Ilaina anefa ny ezaka . 
 Nahoana ? 
 Satria tsy lavorary isika , ary mila miady mafy mba handresena ny fahalementsika . 
 Misy vokany ratsy eo amin’ny fomba iheverantsika ny hafa sy ny zavatra lazaintsika aminy , ny ota nolovantsika . 
 Hoy i Jakoba : “ Raha misy tsy manao fahadisoana amin’izay lazainy , dia izy no olona lavorary , mahafehy ny tenany manontolo koa . ” — Jakoba 3 : 2 . 
 Zatra manao teny mandratra koa ny olona sasany , noho ny zavatra niainany hatramin’ny fahazazany . 
 ‘ Tsy azo ifanarahana sy tsy mahafehy tena ary masiaka be ’ , ny ray aman - dreniny . 
 Raha mitombo ao anatin’ny tokantrano ahitana an’izany ny ankizy , dia mazàna izy ireo no manana ireo toetra ireo koa rehefa lehibe . 
 Mazava ho azy fa tsy fialan - tsiny anaovana teny maharary , ny tsy fahalavorariana na ny fomba fitaizana ratsy . 
 Azontsika avy amin’ireo antony ireo anefa hoe nahoana no tena sarotra amin’ny olona sasany , ny mifehy ny lelany tsy hanao teny mandratra . 
 ‘ Esory ny fanaratsiana ’ 
 Inona no tian’i Petera holazaina , rehefa nampirisika ny Kristianina izy mba ‘ hanaisotra ny karazana fanaratsiana rehetra ’ ? 
 Na ahoana na ahoana , ny fanaovanao teny mandratra amin’ny vadinao dia mety hidika fa tsy tia sy tsy manaja azy ianao . 
 Izany no antony nampirisihan’i Petera ny Kristianina hoe : “ Esory . . . ny karazana fanaratsiana rehetra . ” 
 Ilay teny grika nadika hoe “ fanaratsiana ” , dia midika hoe “ fanivaivana . ” 
 Mety hidika izy io hoe ‘ mamelively olona amin’ny alalan’ny teny . ’ 
 Izany mihitsy no ataon’ny olona tsy mahafehy ny lelany ! 
 8 , 9 . 
 Inona no mety ho vokatry ny teny mandratra , ary nahoana ny mpivady no tsy tokony hanao teny toy izany ? 
 Mihevitra angamba ianao fa tsy tena ratsy ny fanivaivana na ny fampiasana teny mandratra . 
 Inona anefa no mety hitranga raha manao teny toy izany amin’ny vadiny ny olona iray ? 
 Raha miantso ny vadinao hoe tsisy saina , kamo , na tia tena ianao , dia toy ny milaza fa izany teny izany no mamintina ny momba azy manontolo , sady amin’izay indray teny manambany ! 
 Tena mandratra fo izany . 
 Ary ahoana indray raha itarinao ny fomba ilazanao ny fahadisoan’ny vadinao ? 
 Mety hilaza aminy ianao hoe : “ Tara foana ianao ” , na “ Tsy mihaino ahy mihitsy ianao . ” 
 Tsy manitatra ve ianao amin’izany ? 
 Azo inoana fa hiaro tena ilay vadinao ho setrin’izany . 
 Ary mety ho rafitra ny fifamaliana , amin’ny farany . — Jakoba 3 : 5 . 
 Miteraka disadisa ao an - tokantrano ny fampiasana teny mandratra tsy misy farany , ary mety hiteraka olana lehibe koa . 
 Hoy ny Ohabolana 25 : 24 : “ Aleo mitoetra eo an - joron’ny tampon - trano toy izay miray trano amin’ny vehivavy tia ady . ” 
 Mazava ho azy fa marina koa izany , raha ilay lehilahy no tia ady . 
 Hanimba ny fifandraisan’ny mpivady ny esoeson - teny , rehefa mandeha ny fotoana . 
 Mety hahatsapa ho tsy tian’ny vadiny , na tsy mendrika hotiavina mihitsy aza , ilay lehilahy na ilay vehivavy . 
 Hita amin’izany fa zava - dehibe ny ifehezana ny lela . 
 Ahoana anefa no anaovana izany ? 
 ‘ Asio lamboridy ny lelanao ’ 
 Nahoana no zava - dehibe ny fifehezana ny lela ? 
 Hoy ny Jakoba 3 : 8 : “ Tsy misy olombelona mahafolaka ny lela . ” 
 Tokony hanao araka izay fara herintsika anefa isika mba hifehezana azy io , toy ny ataon’ny mpitaingin - tsoavaly izay mampiasa lamboridy mba hifehezana ny soavaly . 
 “ Raha misy olona mihevi - tena ho mpivavaka nefa tsy manisy lamboridy ny lelany , fa mbola mamitaka ny fony ihany izy , dia zava - poana ny fivavahana arahin’izany olona izany . ” 
 Asehon’izany , fa tokony hotandremanao tsara ny fomba ampiasanao ny lelanao . 
 Sady misy fiantraikany eo amin’ny fifandraisanao amin’ny vadinao mantsy izany , no misy akony eo amin’ny fifandraisanao amin’i Jehovah Andriamanitra . — 1 Petera 3 : 7 . 
 Inona no azo atao mba tsy ho lasa fifandirana mafy ny tsy fifanarahana ? 
 Hendry ianao raha mieritreritra tsara ny fomba iresahanao amin’ny vadinao . 
 Miezaha hampitony ny ankilany , rehefa misy toe - javatra mampisafoaka . 
 Diniho ny zava - nitranga teo amin’ny fiainan’i Isaka sy Rebeka vadiny , izay voatantara ao amin’ny Genesisy 27 : 46 – 28 : 4 . 
 Tsy nitsahatra nilaza tamin’i Isaka i Rebeka hoe : “ Tsy te - ho velona aho noho ireny zanakavavin’ny Hetita ; raha maka vady amin’ny zanakavavin’ny Hetita Jakoba tahaka ireto izay avy amin’ny zazavavy tompon - tany , koa hataoko inona ny aiko ? ” 
 Tsy milaza ny Baiboly hoe namaly izany tamin - katezerana i Isaka . 
 Nasainy nandeha lavitra kosa i Jakoba , mba hitady vady matahotra an’Andriamanitra . 
 Tsy hitondra fahoriana ho an’i Rebeka ilay ho vinantony , amin’izay . 
 Andeha hatao hoe tsy mifanaraka ny mpivady iray . 
 Tsy ho lasa fifandirana mafy ilay izy , raha ilay zava - manahirana no ifantohana , fa tsy ilaozana mifanome tsiny . 
 Aleo , ohatra , miteny hoe : “ Tsara angamba raha manokana fotoana bebe kokoa iarahana isika ” , toy izay hilaza hoe : “ Tsy mba manokana fotoana iarahana amiko mihitsy ianao . ” 
 Aza mailaka hitsara hoe iza no manana ny rariny , na iza no diso . 
 Hoy ny Romanina 14 : 19 : “ Aoka . . . isika hiezaka hitady izay mampisy fihavanana sy izay ifampaherezana . ” 
 Esory ‘ ny lolompo sy ny fahatezerana ary ny fahavinirana ’ 
 Mba hifehezana ny lela , inona no tokony hangatahintsika amin’ny alalan’ny vavaka , ary nahoana ? 
 Tsy ny fitandremana ny teny lazaina fotsiny no ilaina mba hifehezana ny lela . 
 Avy ao am - pontsika mantsy , raha ny marina , ny teny lazaintsika . 
 Hoy i Jesosy : “ Ny olona tsara dia mamoaka zavatra tsara avy amin’ny tahiry tsaran’ny fony , fa ny olona ratsy fanahy kosa mamoaka zavatra ratsy avy amin’ny tahiry ratsy ananany . 
 Fa izay mameno ny fon’ny olona no lazain’ny vavany . ” 
 Mba hifehezanao ny lelanao àry , dia mety hila hivavaka toa an’i Davida ianao hoe : “ Amoròny fo madio aho , Andriamanitra ô ; ary havaozy hiorina marina ny fanahiko ato anatiko . ” — Salamo 51 : 10 . 
 Nahoana no mety hitarika ho amin’ny fanevatevana , ny lolompo sy ny fahatezerana ary ny fahavinirana ? 
 Tsy ny hifehy tena mba tsy hilaza teny mandratra fotsiny no nasain’i Paoly hataon’ny Efesianina , fa ny hifehy ny fihetseham - po mahatonga izany koa . 
 Hoy izy : “ Aoka hesorina tsy ho eo aminareo ny lolompo rehetra sy ny fahatezerana rehetra sy ny fahavinirana rehetra sy ny filelalelana rehetra ary ny fanevatevana rehetra , mbamin’ny faharatsiana rehetra . ” 
 Mariho fa niresaka momba ny ‘ lolompo sy ny fahatezerana ary ny fahavinirana ’ i Paoly , talohan’ny nanononany ny ‘ filelalelana sy ny fanevatevana . ’ 
 Ny olona iray mitahiry fahatezerana mantsy no atahorana hitroatra tampoka , ka hahatafavoaka teny mandratra . 
 Manontania tena àry hoe : ‘ Mitahiry lolompo sy fahatezerana ao am - poko ve aho ? 
 “ Masiaka ” ve aho ? ’ 
 Raha izany no izy , dia mivavaha amin’Andriamanitra mba hanampiany anao hiala amin’izany toetra izany , sy hahaizanao hifehy tena . 
 Hahafehy ny fahatezeranao ianao amin’izay . 
 Hoy ny Salamo 4 : 4 : “ Tezera , fa aza manota ; mieritrereta eo am - pandrianareo , ka mangìna . ” 
 Raha atahoranao hipoaka ny fahatezeranao ary hitanao fa mety tsy hahafehy tena ianao , dia araho ity torohevitry ny Ohabolana 17 : 14 ity : “ Ilaozy ny fifandirana , dieny tsy mbola mifandramatra . ” 
 Tsara ny misintaka kely mandra - pahafaky ny fahatezeranao . 
 Inona no mety ho vokatry ny lolompo , eo amin’ny fifandraisan’ny mpivady ? 
 Sarotra ny mifehy ny fahatezerana sy ny fahavinirana , indrindra raha ny “ lolompo ” no mahatonga izany . 
 Ilay teny grika nampiasain’i Paoly , izay nadika hoe lolompo , dia milaza ny “ toe - tsain’ny olona tezitra sy tsy mety hamitranam - pihavanana ” ary ‘ mitana am - po ny ratsy ataon’ny hafa . ’ 
 Indraindray dia lasa toy ny rindrina mampisaraka ny mpivady ny fankahalana , ary mety haharitra ela izany . 
 Mety hanjary hanao tsinontsinona ny vadiny ny olona iray , raha tsy nisinda tanteraka ny alahelony noho ny olana nitranga tany aloha . 
 Tsy mahasoa anefa ny fitahirizana lolompo toy izany . 
 Toy ny rano raraka tsy azo raofina intsony ny hadisoana efa vita . 
 Tokony hohadinoina tanteraka ny heloka efa navela . 
 “ Tsy mitana lolompo ” mantsy ny fitiavana . — 1 Korintianina 13 : 4 , 5 . 
 Inona no hanampy ny olona zatra manao teny mahery mba hiova ? 
 Zatra manao teny mahery angamba ianao , satria fanaon’ny olona tao amin’ny fianakavianao izany . 
 Afaka miova anefa ianao . 
 Efa nanapa - kevitra ianao fa hifehy tena tsy hanao zavatra sasany . 
 Nahoana koa raha mba ezahinao fehezina ny teny aloaky ny vavanao ? 
 Aza miteny intsony rehefa mitady hamoaka teny mandratra ianao . 
 Araho ilay torohevitra voalazan’ny Efesianina 4 : 29 hoe : “ Aoka tsy hisy teny ratsy hivoaka amin’ny vavanareo . ” 
 Hahavita izany ianao raha ‘ manaisotra ny toetra taloha mbamin’ireo fanao niaraka taminy , ary mitafy ny toetra vaovao , izay havaozina tsikelikely amin’ny alalan’ny fahalalana marina tsara , eny , havaozina araka ny endrik’Ilay namorona azy . ’ — Kolosianina 3 : 9 , 10 . 
 Tena ilaina ny fifampiresahana 
 Inona no vokany rehefa tsy mifampiteny ny mpivady ? 
 Tsy ho voavaha ny olana raha mifampimonjomonjo fotsiny ny mpivady . 
 Mety hiteraka vokany ratsy aza izany . 
 Marina fa tsy voatery hoe te hanasazy ny vadiny ny olona iray matoa tsy miteny aminy , fa mety hoe nisy zavatra nahasosotra na nahakivy azy fotsiny . 
 Tsy mamaha olana velively anefa ny tsy fifampiresahana , fa vao mainka aza mampihenjana ny tady . 
 Manaporofo izany ny tenin’ny vehivavy iray manambady . 
 Hoy izy : “ Tsy miresaka momba ilay olana mihitsy izahay , rehefa mifampiresaka indray atỳ aoriana . 
 [ Mbola tsy voalamina ihany ilay izy . ] ” 
 Inona no tokony hataon’ny mpivady kristianina tsy mifanaraka ? 
 Rehefa maharitra ela ny tsy fifanarahana eo amin’ny mpivady , dia tsy maintsy manao zavatra izy ireo mba handaminana izany . 
 Hoy ny Ohabolana 15 : 22 : “ Ho foana ny fikasana , raha tsy misy mpisaina ; fa raha maro ny mpanolo - tsaina , dia tanteraka izany . ” 
 Ilay teny hebreo tany am - boalohany nadika hoe “ mpisaina ” dia midika hoe “ resaka amim - pahatsorana . ” 
 Mila mipetraka àry ianareo mivady , ary miara - miresaka an’ilay olana . 
 Henoy amin’ny saina tsy miangatra ny vadinao , rehefa miteny . 
 Raha tsy vitanareo izany , nahoana raha manatona anti - panahy eo anivon’ny fiangonana ? 
 Mahafantatra tsara ny Soratra Masina izy ireo , ary efa za - draharaha amin’ny fampiharana ny toro lalana ao amin’ny Baiboly . 
 Toy ny ‘ fierena amin’ny rivotra sy fialofana amin’ny ranonoram - baratra ’ ireny lehilahy ireny . — Isaia 32 : 2 . 
 Ho vitanao ny hifehy ny lelanao 
 Ady amin’ny inona no resahin’ny Romanina 7 : 18 - 23 ? 
 Tsy mora ny mifehy ny lela . 
 Sarotra koa ny mifehy tena . 
 Izao no nosoratan’ny apostoly Paoly , momba ny zava - tsarotra natrehiny : “ Fantatro fa tsy misy zavatra tsara mitoetra ato anatiko , izany hoe ato amin’ny nofoko . 
 Ato anatiko ihany mantsy ny faniriana , saingy ny hahatanteraka izay tsara no tsy ato . 
 Fa tsy ny tsara izay sitrako no ataoko , fa ny ratsy izay tsy sitrako no ataoko fanao . 
 Koa raha izay tsy sitrako no ataoko , dia tsy izaho intsony no manatanteraka izany , fa ny ota mitoetra ato anatiko . ” 
 Mora mampiasa amin’ny fomba ratsy ny lelantsika sy ny faritra hafa eo amin’ny vatantsika isika , noho ny “ lalàn’ny ota ” ao anatintsika . 
 Tsy maintsy miady amin’izany anefa isika , ary afaka ny handresy , noho ny fanampian’Andriamanitra . 
 19 , 20 . 
 Nahoana ny ohatra navelan’i Jesosy no hanampy ny mpivady hifehy ny lelany ? 
 Tsy hanao teny tsy voahevitra na teny maharary ny mpivady , raha mifankatia sy mifanaja . 
 Eritrereto ny modely nomen’i Jesosy Kristy tamin’io lafiny io . 
 Tsy nanevateva ny mpianany mihitsy izy . 
 Na mbola niady ny amin’izay ho lehibe aza ny mpianany tamin’ny alina talohan’ny nahafatesany , dia tsy nivazavaza tamin’izy ireo izy . 
 Hoy ny Baiboly : “ Ry lehilahy , tiavo mandrakariva ny vadinareo , tahaka ny nitiavan’i Kristy ny fiangonana sy ny nanolorany ny tenany hamonjy azy . ” — Efesianina 5 : 25 . 
 Ahoana indray ny momba ny vehivavy manambady ? 
 Tokony “ hanaja fatratra ny vadiny ” izy . 
 Hilelalela na hanao teny maharary amin’ny vadiny ve ny vehivavy manaja ny vadiny ? 
 Hoy i Paoly : “ Tiako ho fantatrareo fa Kristy no lohan’ny lehilahy rehetra , ny lehilahy no lohan’ny vehivavy , ary Andriamanitra kosa no lohan’i Kristy . ” 
 Tokony hanaiky ny vadiny ny vehivavy , toy ny aneken’i Kristy an’Andriamanitra . 
 Marina fa tsy mahavita manahaka tanteraka an’i Jesosy ny olombelona tsy lavorary . 
 Na izany aza , dia hahavita hifehy ny lelany ny mpivady , raha miezaka mafy ‘ hanaraka tsara ny dian’i Kristy . ’ — 1 Petera 2 : 21 . 
 Inona no Nianaranao ? 
 • Nahoana ny lela tsy voafehy no manimba ny fifandraisan’ny mpivady ? 
 • Nahoana no sarotra ny mifehy ny lela ? 
 • Inona no hanampy antsika hitandrina ny teny lazaintsika ? 
 • Inona no tokony hataonareo mivady rehefa tsy mifanaraka ianareo ? 
 [ Sary , pejy 24 ] 
 Manome fanampiana miorina amin’ny Baiboly ny anti - panahy 
 Heverinao ho Masina ve Izay Heverin’i Jehovah ho Masina ? 
 “ Tandremo tsara . . . sao hisy mpijangajanga eo aminareo , na olona tsy manaja zava - masina . ” — HEBREO 12 : 15 , 16 . 
 Inona no toe - tsaina fahita eo amin’ny olona tsy manompo an’i Jehovah ? 
 MIHA tsy miraharaha zava - masina ny ankamaroan’ny olona ankehitriny . 
 Hoy i Edgar Morin , manam - pahaizana frantsay momba ny fiaraha - monina : “ Manjary tsy asian’ny olona vidiny intsony Andriamanitra , ny tontolo iainana , ny tanindrazana , ny tantara , ary ny fahendrena . 
 Ireo anefa no fototry ny fitsipika momba ny fitondran - tena . . . . 
 Samy mifidy izay fitsipika tiany harahina ny olona . ” 
 Izany mihitsy no “ fanahin’izao tontolo izao ” , na “ toe - tsaina izay miasa ankehitriny ao amin’ny zanaky ny tsy fankatoavana . ” 
 Tsy eken’ireo nanolo - tena ho an’i Jehovah sy manaiky an - tsitrapo ny zony hitondra anefa izany toe - tsaina manivaiva zava - masina izany . 
 Fantany fa tena zava - dehibe ny fahamasinana eo amin’ny fivavahan’izy ireo amin’i Jehovah . 
 Inona avy no zavatra tokony hoheverintsika ho masina ? 
 Handinika zavatra dimy , izay masina amin’ny mpanompon’Andriamanitra rehetra isika , ato amin’ity lahatsoratra ity . 
 Ny fahamasinan’ireo fivoriana kristianina kosa no hodinihina ao amin’ny lahatsoratra manaraka . 
 Inona anefa aloha no tena dikan’ilay teny hoe “ masina ” ? 
 2 , 3 . a ) Inona no lazain’ny Soratra Masina , ka manasongadina fa masina i Jehovah ? 
 b ) Ahoana no ampisehoantsika fa mihevitra ny anaran’i Jehovah ho masina isika ? 
 Midika hoe tafasaraka , ilay teny hebreo ao amin’ny Baiboly nadika hoe “ masina . ” 
 Entina milaza zavatra nosarahina tamin’ny hafa na zavatra heverina ho manan - kasina io teny io , raha fivavahana no resahina . 
 I Jehovah no masina tanteraka . 
 Antsoina hoe “ Iray Masina ” na Masina Indrindra izy . 
 Teo amin’ny Israely fahiny , dia nasiana takela - bolamena teo amin’ny saron - dohan’ny mpisoronabe , ary izao no soratra voasokitra teo amin’ilay izy : “ Hamasinina ho an’i Jehovah ” , na araka ny teny hebreo tany am - boalohany dia hoe an’i Jehovah ny fahamasinana . 
 Lazain’ny Soratra Masina koa fa manambara toy izao ireo kerobima sy serafima mitsangana manodidina ny seza fiandrianan’i Jehovah any an - danitra : “ Masina , masina , masina Jehovah . ” 
 Manamafy izany famerimberenana izany , fa fara tampony i Jehovah raha ny fahamasinana sy ny fahadiovana no resahina . 
 Izy no Loharanon’ny fahamasinana rehetra . 
 Masina ny anaran’i Jehovah . 
 Hoy ny mpanao salamo : “ Aoka hidera ny anaranao lehibe sy mahatahotra ireo ; fa masina [ izy io , TV ] . ” 
 Nampianatra antsika hivavaka toy izao i Jesosy : “ Rainay izay any an - danitra , hohamasinina [ na : hoheverina ho masina ; homena hasina ] anie ny anaranao . ” 
 Hoy koa i Maria , renin’i Jesosy : “ Mankalaza an’i Jehovah aho , . . . nanao asa lehibe ho ahy Ilay mahery , ary masina ny anarany . ” 
 Mihevitra ny anaran’i Jehovah ho masina àry isika mpanompony , ka tsy manao na inona na inona mety hanala baraka an’io anarana io . 
 Heverintsika ho masina koa ny zavatra heverin’i Jehovah ho masina . — Amosa 5 : 14 , 15 . 
 Nahoana isika no manaja lalina an’i Jesosy ? 
 Nahoana ny Baiboly no miantso an’i Jesosy hoe ‘ ilay Masina ’ ? 
 Masina i Jesosy satria ‘ zanaka lahitokan’i ’ Jehovah , ilay Andriamanitra masina . 
 Antsoina hoe “ ilay Masin’Andriamanitra ” àry izy . 
 Mbola masina foana izy rehefa nafindra avy tany an - danitra ho eto an - tany ny ainy . 
 Ny herin’ny fanahy masina mantsy no nahatonga an’i Maria ho bevohoka azy . 
 Hoy ny anjely iray taminy : ‘ Ho tonga aminao ny fanahy masina , ary ilay haterakao dia hantsoina hoe masina , Zanak’Andriamanitra . ’ 
 Indroa ireo Kristianina tany Jerosalema no niantso an’io Zanak’Andriamanitra io hoe “ Jesosy mpanomponao masina ” , rehefa nivavaka tamin’i Jehovah . — Asan’ny Apostoly 4 : 27 , 30 . 
 Inona no asa masina notanterahin’i Jesosy teto an - tany , ary nahoana ny rany no sarobidy ? 
 Nanana asa masina tsy maintsy notanterahina i Jesosy , tamin’izy teto an - tany . 
 Voahosotra ho Mpisoronaben’ny tempoly ara - panahin’i Jehovah izy , tamin’ny taona 29 , nanaovana batisa azy . 
 Tsy maintsy nanao sorona ny ainy koa izy . 
 Ny ra nalatsany no vidim - panavotana , hamonjena ny olombelona mpanota . 
 Mihevitra ny ran’i Jesosy ho masina àry isika , izany hoe “ sarobidy . ” — 1 Petera 1 : 19 . 
 Ahoana no tokony hiheverantsika an’i Kristy Jesosy , ary nahoana ? 
 Hajaintsika lalina i Kristy Jesosy , izay Mpanjaka sy Mpisoronabentsika . 
 Hoy mantsy ny apostoly Paoly momba azy : ‘ Nasandratr’Andriamanitra ho amin’ny toerana ambony kokoa sy nomeny tamin - katsaram - panahy anarana ambony noho ny hafa rehetra [ ny Zanany ] , mba ho amin’ny anaran’i Jesosy no handohalehan’ny lohalik’izay rehetra any an - danitra sy etỳ an - tany ary any ambanin’ny tany , sy haneken’ny lela rehetra an - karihary fa i Jesosy Kristy no Tompo ho voninahitr’Andriamanitra Ray . ’ 
 Ahoana no ampisehoantsika fa heverintsika ho masina izay heverin’i Jehovah ho masina ? 
 Mila manaiky amim - pifaliana an’i Kristy Jesosy isika . 
 Izy no Mpitarika sy Mpanjakantsika ary Lohan’ny fiangonana kristianina . — Matio 23 : 10 ; Kolosianina 1 : 18 . 
 Ahoana no ampisehoantsika fa manaiky an’i Kristy isika ? 
 Raha manaiky an’i Kristy isika , dia hanaja koa an’ireo lehilahy ampiasainy hitarika ny asa ampanaoviny . 
 Tokony hekentsika fa masina ny andraikitr’ireo voahosotra anisan’ny Filan - kevi - pitantanana , sy ny an’ireo mpiandraikitra tendreny any amin’ny sampana , vondrom - paritra sy faritra , ary eo anivon’ny fiangonana . 
 Tsy maintsy manaja lalina sy manaiky izany fandaharana izany isika . — Hebreo 13 : 7 , 17 . 
 Vahoaka masina 
 8 , 9 . a ) Nahoana no vahoaka masina ny Israelita ? 
 b ) Inona no nataon’i Jehovah mba handentehana tao an - tsain’ny Israelita ny dikan’ny hoe masina ? 
 Nanao fifanekena tamin’ny Israely i Jehovah , ka nanjary niavaka tamin’ny firenen - kafa izy ireo . 
 Lasa firenena masina izy ireo . 
 Hoy i Jehovah taminy : “ Aoka ho masina ho Ahy hianareo , satria masina Aho Jehovah ; ary efa navahako tamin’ny firenena samy hafa hianareo mba ho Ahy . ” — Levitikosy 19 : 2 ; 20 : 26 . 
 Efa hatramin’ny namoronan’i Jehovah ny firenen’ny Israely , no nalentiny tao an - tsain’ny Israelita ny dikan’ny hoe masina . 
 Tsy azon’izy ireo natao , ohatra , na dia ny nikasika ny Tendrombohitra Sinay aza , tamin’ny fotoana nanomezana ny Didy Folo . 
 Maty izy ireo raha nanao izany , satria noheverina ho masina ilay tendrombohitra tamin’izay . 
 Tsy maintsy noheverina ho masina koa ny asan’ny mpisorona , sy ilay tranolay niasany ary ny fanaka tao anatiny . 
 Ahoana kosa ny amin’ny fiangonana kristianina ? 
 10 , 11 . 
 Nahoana no azo lazaina fa masina ny fiangonan’ny Kristianina voahosotra , ary inona no vokatr’izany eo amin’ny “ ondry hafa ” ? 
 Masina amin’i Jehovah ny fiangonan’ny Kristianina voahosotra . 
 Oharina amin’ny tempoly masina ny voahosotra rehetra mbola eto an - tany , na dia tsy ilay tempoly ara - panahy lehiben’i Jehovah aza izy ireo . 
 Monina ao amin’io tempoly an’ohatra io i Jehovah , amin’ny alalan’ny fanahiny masina . 
 Hoy ny apostoly Paoly : “ Tafaray [ amin’i Kristy Jesosy ] ilay rafitra manontolo , izay tafakambana mirindra tsara , ka amin’izany no isondrotany ho tempoly masina ho an’i Jehovah . 
 Tafaray aminy koa ianareo , ka amin’izany no anorenana anareo miaraka ho toerana honenan’Andriamanitra amin’ny alalan’ny fanahiny . ” — Efesianina 2 : 21 , 22 ; 1 Petera 2 : 5 , 9 . 
 Nanoratra toy izao ho an’ny Kristianina voahosotra koa i Paoly : “ Tsy fantatrareo ve fa tempolin’Andriamanitra ianareo , ary mitoetra ao anatinareo ny fanahin’Andriamanitra ? . . . 
 Masina ny tempolin’Andriamanitra , ary ianareo izany tempoly izany . ” 
 ‘ Monina ’ sy ‘ mandeha ’ eo anivon’ireo voahosotra i Jehovah , amin’ny alalan’ny fanahiny . 
 Mitari - dalana ny ‘ mpanompony ’ mahatoky foana izy . 
 Raisin’ny “ ondry hafa ” ho voninahitra ka ankasitrahany ny miaraka amin’ireo voahosotra . — Jaona 10 : 16 ; Matio 25 : 37 - 40 . 
 Zavatra masina eo amin’ny fiainantsika Kristianina 
 Inona avy no zavatra masina amintsika , ary nahoana ? 
 Tsy mahagaga raha maro ny zavatra heverina ho masina eo amin’ny fiainan’ny Kristianina voahosotra sy ny namany . 
 Masina ny fifandraisantsika amin’i Jehovah . 
 Sarobidy amintsika tokoa izy io , ka tsy misy olona na zavatra hafa avelantsika hanimba izany . 
 Anisan’ny tena manampy antsika hifandray akaiky hatrany amin’i Jehovah ny vavaka . 
 Tena masina tamin’i Daniela mpaminany ny vavaka , ka nivavaka foana tamin’i Jehovah toy ny fanaony izy , na dia nety ho namoizany ny ainy aza izany . 
 Oharina amin’ny emboka manitra nampiasaina tamin’ny fanompoana tao amin’ny tempoly , “ ny vavaka ataon’ny olona masina ” na ireo voahosotra . 
 Misongadina amin’izany fampitahana izany àry fa masina ny vavaka . 
 Voninahitra lehibe tokoa ny hoe afaka mifandray amin’ilay Mpanjakan’izao rehetra izao ! 
 Tsy isalasalana àry fa masina amintsika ny vavaka ! 
 Hery inona no masina , ary inona no takina amintsika mba hiasan’izy io eo amin’ny fiainantsika ? 
 Tena heverin’ny Kristianina voahosotra sy ny namany ho masina koa ny hery iray miasa eo amin’ny fiainan’izy ireo . 
 Tsy inona izany fa ny fanahy masina . 
 Hery ampiasain’i Jehovah izy io . 
 Miasa araka ny sitrapon’ilay Andriamanitra masina izy io , ka mety tsara ny iantsoana azy hoe “ fanahy masina . ” 
 Amin’ny alalan’ny fanahy masina no anomezan’i Jehovah hery ny mpanompony hitory ny vaovao tsara . 
 Omen’i Jehovah ny fanahiny ireo “ mankatò azy amin’ny maha mpitondra ” , sy ireo ‘ mandeha hatrany araka ny fanahy ’ fa tsy araka ny fanirian’ny nofo . 
 Io hery matanjaka io no mahatonga ny Kristianina haneho “ ny vokatry ny fanahy ” , dia ireo toetra tsara . 
 Mahatonga azy ireo hanana ‘ fitondran - tena masina sy haneho fahafoizan - tena ho an’Andriamanitra ’ koa izy io . 
 Raha masina amintsika ny fanahy masina , dia tsy hanao zavatra mety hampalahelo azy io isika , na hanao zavatra mety hanakana ny fiasany eo amin’ny fiainantsika . — Efesianina 4 : 30 . 
 Inona no tombontsoa heverin’ny voahosotra ho masina , ary inona no tombontsoan’ny ondry hafa mifandray amin’izany ? 
 Masina amintsika koa ny tombontsoa mitondra ny anaran’i Jehovah , ilay Andriamanitra masina , sy ny maha Vavolombelony antsika . 
 Nataon’i Jehovah ampy fahaizana mba “ ho tonga mpanompon’ny fifanekena vaovao ” ireo voahosotra . 
 Nirahiny àry izy ireo hitory ny “ vaovao tsaran’ilay fanjakana ” sy ‘ hanao mpianatra ny olona any amin’ny firenena rehetra . ’ 
 Manatontosa tsara izany asa izany izy ireo . 
 Olona an - tapitrisany no mandray tsara , ka toy ny milaza amin’ireo voahosotra hoe : “ Mba handeha hiaraka aminareo izahay ; fa efa renay fa momba anareo Andriamanitra . ” 
 Faly ireny olona tso - po ireny manompo toy ny “ mpiasa tany ” sy “ mpamboatra tanimboaloboka ” ho an’ny voahosotra “ mpanao fanompoam - pivavahana ho an’Andriamanitsika . ” 
 Tena manampy an’ireo voahosotra eo amin’ny fanatontosany ny fanompoana eran - tany àry ny ondry hafa . — Isaia 61 : 5 , 6 . 
 Inona no asa noheverin’ny apostoly Paoly ho masina , ary nahoana isika no miray hevitra aminy ? 
 Anisan’ny nihevitra ny fitoriana amin’ny besinimaro ho masina , ny apostoly Paoly . 
 Nilaza izy fa ‘ mpanompo ho an’ny besinimaro [ ny tenany ] , eny , mpanompon’i Kristy Jesosy ho an’ny hafa firenena , sady manao ilay asa masina momba ny vaovao tsaran’Andriamanitra . ’ 
 Nolazainy fa “ harena ” ny fanompoany , tamin’izy nanoratra ho an’ny Kristianina tany Korinto . 
 Mampahafantatra ny “ fanambarana masin’Andriamanitra ” isika , rehefa mitory amin’ny besinimaro . 
 Heverintsika ho tombontsoa masina àry ny fandraisana anjara amin’ny fitoriana , na anisan’ny voahosotra isika na anisan’ny ondry hafa . 
 Ataovy izay “ hahatonga lafatra ny fahamasinana ” 
 Inona no hanampy antsika mba tsy ho lasa olona ‘ tsy manaja zava - masina ’ ? 
 Nampitandrina ny Kristianina ny apostoly Paoly , mba tsy ho lasa olona ‘ tsy manaja zava - masina . ’ 
 Nanoro hevitra azy ireo izy mba ‘ hikatsaka fahamasinana ’ sy ‘ hitandrina tsara sao hisy faka misy poizina hitsimoka sy hanakorontana , ka handoto olona maro . ’ 
 Ireo olom - bitsy mitady hanakiana ny fomba fanaovan - javatra eo anivon’ny fiangonana , no tondroin’ilay teny hoe “ faka misy poizina . ” 
 Mety ho tsy eken’izy ireny , ohatra , ny fiheveran’i Jehovah hoe masina ny fanambadiana , sy ny hoe tokony hanana fitondran - tena madio ny Kristianina . 
 Na koa mety hiresaka sy hampiely ny hevitry ny mpivadi - pinoana ireny olona ireny , dia “ resaka tsy misy fotony izay manazimbazimba zava - masina ” , avy amin’ny olona “ niala tamin’ny fahamarinana . ” — 2 Timoty 2 : 16 - 18 . 
 Nahoana no mila miezaka hatrany ireo voahosotra mba hahitana fa mihevitra ho masina ny zavatra heverin’i Jehovah ho masina izy ireo ? 
 Hoy i Paoly tamin’ireo rahalahiny voahosotra : “ Ry malala , . . . aoka isika hanadio ny tenantsika ho afaka amin’ny zava - drehetra mandoto ny nofo sy ny fanahy , ka hanao izay hahatonga lafatra ny fahamasinana ao amin’ny fahatahorana an’Andriamanitra . ” 
 Araka izany , dia tsy maintsy miezaka hatrany ny Kristianina voahosotra “ nahazo fiantsoana ho any an - danitra ” , mba hihevitra ho masina ny zavatra heverin’i Jehovah ho masina . 
 Tokony ho hita eo amin’ny zavatra rehetra ataony izany . 
 Nampirisika ireo rahalahy nateraky ny fanahy koa ny apostoly Petera hoe : “ Zanaka mankatò ianareo , ka aza manaiky intsony hotarihin’ny fanirianareo taloha tamin’ny tsy fahalalanareo . 
 Masina ilay niantso anareo , ka aoka ho masina koa ianareo amin’ny fitondran - tena rehetra . ” — 1 Petera 1 : 14 , 15 . 
 18 , 19 . a ) Ahoana no anaporofoan’ireo anisan’ny “ vahoaka be ” fa heveriny ho masina ny zavatra heverin’i Jehovah ho masina ? 
 b ) Inona koa no zavatra masina eo amin’ny fiainan’ny Kristianina , ka hodinihina ao amin’ny lahatsoratra manaraka ? 
 Ahoana kosa ny amin’ireo anisan’ny “ vahoaka be ” , izay ho tafavoaka velona amin’ny “ fahoriana lehibe ” ? 
 Tsy maintsy manaporofo koa izy ireo fa mihevitra ho masina ny zavatra heverin’i Jehovah ho masina . 
 Lazain’ny bokin’ny Apokalypsy fa manao “ fanompoana masina ” eo an - tokotanin’ny tempoly ara - panahin’i Jehovah eto an - tany izy ireo . 
 Mino ny sorom - panavotan’i Kristy izy ireo , ka toy ny hoe ‘ manasa sy mamotsy ny akanjony amin’ny ran’ny Zanak’ondry . ’ 
 Madio eo imason’i Jehovah izy ireo , vokatr’izany , ka tokony ‘ hanadio ny tenany ho afaka amin’ny zava - drehetra mandoto ny nofo sy ny fanahy , ka hanao izay hahatonga lafatra ny fahamasinana ao amin’ny fahatahorana an’Andriamanitra . ’ 
 Lafiny lehibe eo amin’ny fiainan’ireo voahosotra sy ny namany , ny fiaraha - mivory tsy tapaka mba hivavaka amin’i Jehovah sy hianatra ny Teniny . 
 Mihevitra ny fivorian’ny vahoakany ho masina i Jehovah . 
 Nahoana no tokony hitovy hevitra aminy isika amin’io lafiny lehibe io , ary ahoana no ampisehoantsika izany ? 
 Hodinihina ao amin’ny lahatsoratra manaraka ny valin’izany . 
 Famerenana 
 • Inona no toe - tsaina fahita eo amin’ny olona tsy manompo an’i Jehovah ? 
 • Loharanon’ny zavatra masina rehetra i Jehovah . 
 Nahoana ? 
 • Ahoana no ampisehoantsika fa manaja ny fahamasinan’i Kristy isika ? 
 • Inona avy no zavatra tokony hoheverintsika ho masina ? 
 [ Sary , pejy 23 ] 
 Noheverina ho masina , teo amin’ny Israely fahiny , ny asan’ny mpisorona sy ny tranolay niasany ary ny fanaka tao anatiny 
 [ Sary , pejy 24 ] 
 Tempoly masina ireo Kristianina voahosotra eto an - tany 
 [ Sary , pejy 25 ] 
 Tombontsoa masina ny mivavaka sy mitory 
 Aoka Isika Hanaja Ireo Fivoriana Masina 
 “ Ho entiko ho any an - tendrombohitro masina [ izy ireo ] , ka hampifaliko ao an - tranoko fivavahana . ” — ISAIA 56 : 7 . 
 Nahoana no tokony hanaja ireo fivoriana isika , rehefa jerena ny Soratra Masina ? 
 VORIAN’I Jehovah hivavaka aminy ao ‘ an - tendrombohiny masina ’ ny vahoakany , dia ny Kristianina voahosotra sy ny namany . 
 Ataony izay hifalian’izy ireo ao amin’ny ‘ tranony fivavahana ’ , izany hoe ny tempoliny ara - panahy , izay “ trano fivavahana ho an’ny firenena rehetra . ” 
 Hita amin’izany fa masina sy madio ary omena toerana ambony , ny fivavahana amin’i Jehovah . 
 Mihevitra ho masina ny zavatra heverin’i Jehovah ho masina isika , raha manaja ireo fivoriantsika , izay fotoana ianarana sy ivavahana . 
 Inona no porofo fa noheverin’i Jehovah ho masina ny toerana nofidiny ivavahana aminy , ary inona no mampiseho fa toy izany koa ny hevitr’i Jesosy ? 
 Tsy maintsy noheverina ho masina ny toerana nofidin’i Jehovah ivavahana aminy , teo amin’ny Israely fahiny . 
 Nohosorana menaka masina sy nohamasinina ny tranolay masina sy ny fanaka ary ny fitaovana rehetra tao anatiny , ‘ mba ho masina indrindra . ’ 
 Nisy efitra roa tao amin’io tranolay io , ka ny iray nantsoina hoe “ ny Toerana Masina ” ary ny iray nantsoina hoe “ ny Masina Indrindra . ” 
 Ny tempoly tao Jerosalema no nisolo ny tranolay masina , tatỳ aoriana . 
 Nantsoina hoe “ tanàna masina ” i Jerosalema , satria tao no foiben’ny fivavahana tamin’i Jehovah . 
 Tena nanaja ny tempoly i Jesosy nandritra ny fanompoany teto an - tany . 
 Tezitra mafy tamin’ireo olona tsy nanaja azy io izy . 
 Nivarotra sy nanao hitsin - dalana tao mantsy ireny olona ireny . — Marka 11 : 15 , 16 . 
 Inona no manaporofo fa masina ireo fivoriambe natao teo amin’ny Israely ? 
 Nivory tsy tapaka mba hivavaka tamin’i Jehovah sy hihaino ny famakiana ny Lalàna ny Israelita . 
 Nantsoina hoe fivoriana masina na fivoriambe mihaja ny fotoam - pivavahana sasany nataon’izy ireo . 
 Hita àry fa masina tokoa ireny fivoriana ireny . 
 “ Nampianatra ny olona ny lalàna ” ny Levita , nandritra ny fivoriambe iray tamin’ny andron’i Ezra sy Nehemia . 
 Rehefa “ nitomany ny olona rehetra , raha nandre ny tenin’ny lalàna ” , dia ‘ nampangina azy ireo ny Levita ka nanao hoe : Mangìna hianareo , fa masina ity andro ity . ’ 
 Nankalaza ny Fetin’ny Trano Rantsankazo ny Israelita , taorian’izay . 
 Naharitra fito andro izy io , ary nankalazaina tao anatin’ny “ fifaliana lehibe indrindra . ” 
 ‘ Novakina isan’andro [ koa tamin’izany ] ny teny tao amin’ny bokin’ny lalàn’Andriamanitra , hatramin’ny andro voalohany ka hatramin’ny andro farany . 
 Ary nanao andro firavoravoana hafitoana [ izy ireo ] ; ary tamin’ny andro fahavalo dia fara - fivoriana araka ny fanao . ’ 
 Tena masina ireny fotoana ireny , ka nila nanaja sy nifantoka tsara ny mpanatrika . 
 Masina ireo fivoriantsika 
 4 , 5 . 
 Inona avy no atao any am - pivoriana , ka manaporofo fa masina izy ireny ? 
 Marina fa tsy manana tanàna masina eto an - tany i Jehovah ankehitriny , sady tsy misy tempoly hita maso natokana hivavahana aminy . 
 Na izany aza , dia tokony hotadidintsika fa masina ireo fivoriana , izay fotoam - pivavahana amin’i Jehovah . 
 Intelo isan - kerinandro isika no mivory mba hamaky sy hianatra ny Soratra Masina . 
 Toy ny tamin’ny andron’i Nehemia , dia ‘ hazavaina tsara ny hevitry ’ ny Tenin’i Jehovah mandritra ireny fivoriana ireny . 
 Atomboka sy faranana amin’ny vavaka ny fivoriantsika rehetra , ary mihira fiderana ho an’i Jehovah isika amin’ny ankamaroan’izy ireny . 
 Tena anisan’ny fanompoantsika an’Andriamanitra ny fivorian’ny fiangonana , ka tokony haneho fanajana lalina sy hifantoka isika amin’ireny fotoana ireny . 
 Tahin’i Jehovah ny vahoakany rehefa mivory mba hivavaka aminy , sy hianatra ny Teniny , ary hankafy ny fiarahana mahafinaritra eo amin’ny samy Kristianina . 
 Azontsika antoka fa ‘ mandidy ny fitahiany ho eo i Jehovah ’ , rehefa tonga ny fotoam - pivoriana . 
 Hahazo izany fitahiana izany isika raha manatrika eo , sady mifantoka amin’ireo fampianarana miorina amin’ny Tenin’Andriamanitra . 
 Hoy koa i Jesosy : “ Na aiza na aiza ivorian’ny roa na telo amin’ny anarako , dia eo afovoany aho . ” 
 Mihatra amin’ny anti - panahy mivory mba handamina olana lehibe eo amin’ny olona roa na maromaro io andinin - teny io , rehefa jerena ny teny manodidina . 
 Mihatra amin’ireo fivoriantsika koa anefa izy io . 
 Manatrika amin’ny alalan’ny fanahy masina i Kristy , rehefa miara - mivory amin’ny anarany ny Kristianina . 
 Raha izany no izy , tsy tokony hoheverina ho masina ve ny fivoriana toy izany ? 
 Inona no azo lazaina momba ny toeram - pivoriantsika , na kely izy ireny na lehibe ? 
 Marina aloha fa tsy monina ao amin’ny tempoly nataon’olombelona i Jehovah . 
 Na izany aza , dia toerana natokana ho an’ny fivavahana marina ireo Efitrano Fanjakanantsika . 
 Mivory ao isika mba hianatra ny Tenin’i Jehovah , hivavaka aminy , ary hihira fiderana ho azy . 
 Toerana natokana ho an’ny fivavahana marina koa ireo Efitrano Fivoriambentsika . 
 Mety ho toerana lehibe hofana izy ireny indraindray , toy ny efitrano lehibe , toerana fampirantiana , na kianja fanaovana fanatanjahan - tena . 
 Manjary toeram - pivavahana anefa izy ireny rehefa anaovantsika fivoriana masina . 
 Mendrika ny hohajaina ireny toeram - pivoriana ireny , na kely na lehibe . 
 Tokony ho hita taratra amin’ny fomba fihevitsika sy ny fitondran - tenantsika izany fanajana izany . 
 Fomba anehoana fanajana ireo fivoriantsika 
 Inona no azontsika atao mba hampisehoana miharihary fa manaja ireo fivoriana isika ? 
 Misy fomba maro azontsika ampisehoana miharihary fa manaja ireo fivoriana isika . 
 Iray amin’izany , ny fahatongavana mba hihira ny hiran’ilay Fanjakana . 
 Toy ny vavaka ny tonon’ny maro amin’izy ireny , ka tokony hohiraina amim - panajana lalina . 
 Noraketin’i Paoly an - tsoratra izao tenin’i Jesosy nalaina avy ao amin’ny Salamo 22 izao : “ Hanambara ny anaranao amin’ny rahalahiko aho , eo anivon’ny fiangonana no hiderako anao an - kira . ” 
 Tokony hataontsika fahazarana àry ny ho tonga eo amin’ny toerantsika , alohan’ny hampidiran’ny mpitari - draharaha ny hira fanokafana . 
 Tokony hifantoka tsara amin’ny tonon’ilay hira isika rehefa mihira . 
 Aoka ho hita taratra amin’ny fomba fihirantsika ny fihetseham - pon’ny mpanao salamo , manao hoe : “ Hidera an’i Jehovah amin’ny foko rehetra aho , eo amin’ny fivorian’ny marina sy ny fiangonan - dehibe . ” 
 Antony tena tsara hahatongavana aloha any amin’ireo fivoriantsika sy hijanonana hatramin’ny farany , ny fihirana fiderana ho an’i Jehovah . 
 Inona no ohatra ao amin’ny Baiboly , ahitana fa tokony hifantoka sy haneho fanajana lalina isika mandritra ny vavaka any am - pivoriana ? 
 Vao mainka sarobidy ny fivoriantsika , satria misy vavaka avy amin’ny fo ho an’ny mpanatrika rehetra any . 
 Indray mandeha , dia nivory tao Jerosalema ireo Kristianina tamin’ny taonjato voalohany , ary nivavaka mafy sady “ niara - nientana ka nanandra - peo tamin’Andriamanitra . ” 
 Inona no vokany ? 
 Nahavita “ nitory [ hatrany ] ny tenin’Andriamanitra tamim - pahasahiana ” izy ireo , na teo aza ny fanenjehana . 
 Azontsika eritreretina ve hoe nisy mpanatrika nampiriorio ny sainy nandritra ilay vavaka ? 
 Tsia . 
 “ Niara - nientana ” izy ireo . 
 Maneho ny fihetseham - pon’ny mpanatrika rehetra ny vavaka tononina amin’ireo fivoriantsika . 
 Tokony hifantoka sy haneho fanajana lalina àry isika mandritra ireny vavaka ireny . 
 Ahoana no ampisehoantsika amin’ny alalan’ny fomba fitafintsika sy ny fitondran - tenantsika fa manaja ny fivoriana masina isika ? 
 Azontsika aseho amin’ny fomba fitafintsika koa , fa tena manaja sy mihevitra ho masina ireo fivoriana isika . 
 Mampitombo ny fahamendrehan’ireo fivoriantsika ny fomba fitafintsika sy ny taovolontsika . 
 Nanoro hevitra ny apostoly Paoly hoe : “ Iriko hanandra - tanana hivavaka mandrakariva ny lehilahy mahatoky , na aiza na aiza misy azy , nefa tsy amin’ny fahatezerana na fifandirana . 
 Iriko koa ny vehivavy mba hihaingo amin’ny akanjo milamina tsara , sy amin’ny fomba maotina sy amim - pahendrena , fa tsy amin’ny randram - bolo niangaliana fatratra , na amin’ny volamena na perla na fitafiana tena lafo vidy . 
 Aoka kosa ny fihaingoany hifanentana amin’ny vehivavy milaza ho mpivavaka amin’Andriamanitra . ” 
 Mety ho any amin’ny kianja tsy mitafo na an - kalamanjana no anatrehantsika fivoriambe . 
 Tokony ho mendrika foana anefa ny akanjo anaovantsika , na mafana aza ny andro . 
 Tsy hihinan - javatra koa isika na hitsako siligaoma mandritra ny fotoam - pivoriana . 
 Izany no mampiseho fa manaja ireny fotoana ireny isika . 
 Manome voninahitra an’i Jehovah Andriamanitra sy ny fivavahana aminy ary ny mpiray finoana amintsika isika , rehefa manao akanjo maotina sy tsara fitondran - tena . 
 Fitondran - tena mendrika ny tranon’Andriamanitra 
 Inona no nolazain’ny apostoly Paoly , ka ahitana fa tokony ho tena tsara ny fitondran - tenantsika any amin’ireo fivoriana ? 
 Nanome torohevitra feno fahendrena mahakasika ny fomba tokony hitarihana ny fivoriana kristianina ny apostoly Paoly , ao amin’ny 1 Korintianina toko faha - 14 . 
 Namarana ny teniny izy hoe : “ Aoka ny zava - drehetra hatao amim - pahamendrehana sy amim - pilaminana . ” 
 Anisan’ny fandaharana lehibe eo anivon’ny fiangonana kristianina ny fivoriantsika . 
 Tokony ho mendrika ny tranon’i Jehovah àry ny fitondran - tenantsika , rehefa manatrika azy ireny . 
 11 , 12 . a ) Inona no tokony halentika ao an - tsain’ny ankizy manatrika fivoriana ? 
 b ) Inona no zavatra tsara azon’ny ankizy atao mba hanehoany ny finoany , rehefa any am - pivoriana ? 
 Ny ankizy indrindra no tena mila ampianarina ny tokony ho fitondran - tenany any am - pivoriana . 
 Tokony hohazavain’ny ray aman - dreny kristianina amin’ny zanany , fa tsy toeram - pilalaovana ny Efitrano Fanjakana sy ny toerana fanaovana Fianarana Boky . 
 Toerana fivavahana amin’i Jehovah sy fianarantsika ny Teniny kosa izy ireny . 
 Hoy i Solomona , mpanjaka hendry : “ Tandremo ny tongotrao , raha mankao an - tranon’Andriamanitra hianao ; fa ny manatona hihaino no tsara . ” 
 Nasain’i Mosesy nivory ny Israelita , na olon - dehibe na “ ankizy madinika . ” 
 Hoy izy : “ Vorio ny vahoaka rehetra , . . . hihainoany sy hianarany ka hatahorany an’i Jehovah Andriamanitrao sy hitandremany hanaraka ny teny rehetra amin’ity lalàna ity . 
 Ary ny zanany koa , izay tsy nahalala , dia handre ka hianatra hatahotra an’i Jehovah . ” — Deoteronomia 31 : 12 , 13 . 
 Toy izany koa ankehitriny . 
 Ny hihaino sy hianatra no antony voalohany anatrehan’ny ankizy fivoriana miaraka amin’ny ray aman - dreniny . 
 Afaka ‘ manambara ampahibemaso ’ ny finoany koa izy ireo ka hanome valin - teny fohy , rehefa afaka mifantoka sy mahazo ireo fahamarinana fototra ao amin’ny Baiboly . 
 Azon’ny ankizy kely atao , ohatra , ny milaza teny vitsivitsy ho valin’ny fanontaniana iray azony tsara . 
 Marina fa mety hamaky ny valin - teniny izy , amin’ny voalohany . 
 Hiezaka hamaly amin’ny fomba fiteniny anefa izy , rehefa mandeha ny fotoana . 
 Mahasoa an’ilay ankizy izany , sady mahafaly azy . 
 Finaritra koa ny olon - dehibe , rehefa mandre fanehoam - pinoana avy amin’ny fo toy izany . 
 Ara - dalàna raha ny ray aman - dreny aloha no modely , ka manome valin - teny . 
 Tsara koa ny ankizy raha manana Baiboly sy fihirana ary boky ianarana , azy manokana , raha azo atao . 
 Tokony hianatra hanaja ireny boky ireny izy . 
 Izany rehetra izany dia handentika ao an - tsainy fa masina ny fivoriantsika . 
 Inona no irintsika ho tsapan’ireo olona sambany vao manatrika ny fivoriantsika ? 
 Azo antoka fa tsy irintsika hitovy amin’ny fotoam - pivavahana any amin’ny Kristianisma Anarana ny fivoriantsika . 
 Tsy maneho fihetseham - po mihitsy sady miseho ho masina be ny olona any amin’ny fivavahana sasany . 
 Any amin’ny hafa indray , andrenesana kotaba be sy mozika mitatatata toy ny any amin’ny rindran - kira . 
 Tokony hanjakan’ny fitiavana sy ny tsy fihafahafana ireo fivoriantsika , nefa ilaina foana ny fifanajana . 
 Ny hivavaka amin’i Jehovah mantsy no antony ivoriantsika , ka tokony ho mendri - kaja foana ireny fotoana ireny . 
 Mandre ireo fampianarana sy mahita ny fitondran - tenantsika sy ny an’ny zanatsika ny olona sambany vao mivory , ka ho faly isika raha hilaza izy ireo hoe : “ Tena eo aminareo tokoa Andriamanitra . ” — 1 Korintianina 14 : 25 . 
 Ho anisan’ny fanompoantsika foana ny fivoriana 
 14 , 15 . a ) Ahoana no anaporofoantsika fa ‘ tsy mahafoy ny tranon’Andriamanitsika ’ isika ? 
 b ) Inona no porofo fa efa tanteraka ankehitriny ny Isaia 66 : 23 ? 
 Hitantsika terỳ am - piandohana fa vorian’i Jehovah ny vahoakany , ary ataony izay hifalian’izy ireo ao amin’ny ‘ tranony fivavahana ’ , na ny tempoliny ara - panahy . 
 Nampahatsiahy an’ireo Jiosy i Nehemia , lehilahy nahatoky , fa tokony hanaja ny tempoly izy ireo , ka hampiasa ny fananan’izy ireo mba hikarakarana izay nilaina tao . 
 Hoy izy : “ Tsy [ tokony ] hahafoy ny tranon’Andriamanitsika [ isika ] . ” 
 Tsy tokony hohamaivanintsika koa ny fanasan’i Jehovah antsika hivavaka aminy ao amin’ny ‘ tranony fivavahana . ’ 
 Tokony hivory tsy tapaka isika , araka ity faminanian’i Isaia ity : “ Isaky ny voaloham - bolana sy isan - tSabata dia ho avy ny nofo rehetra hiankohoka eo anatrehako , hoy Jehovah . ” 
 Izany no mitranga ankehitriny . 
 Isan - kerinandro amin’ny volana tsirairay , dia mihaona tsy tapaka mba hivavaka amin’i Jehovah ireo Kristianina nanolo - tena ho azy . 
 Mihaona izy ireo , ohatra , any amin’ny fivoriana kristianina sy rehefa mitory . 
 Anisan’ireo tonga tsy tapaka mba ‘ hiankohoka eo anatrehan’i Jehovah ’ ve ianao ? 
 Nahoana no tokony hataontsika fahazarana dieny izao ny manatrika tsy tapaka ireo fivoriana masina ? 
 Hifanaraka tanteraka amin’ny voalazan’ny Isaia 66 : 23 ny fiainana ao amin’ny tontolo vaovao nampanantenain’i Jehovah . 
 “ Ny nofo rehetra ” mihitsy amin’izay no ‘ hiankohoka eo anatrehany ’ na hivavaka aminy , isan - kerinandro amin’ny volana tsirairay , ary ho mandrakizay mihitsy . 
 Ho anisan’ny fanompoantsika an’i Jehovah foana ny fiaraha - mivory , ao amin’ny tontolo vaovao . 
 Raha izany no izy , moa ve tsy tokony hataontsika fahazarana dieny izao ny manatrika tsy tapaka ireo fivoriana masina ? 
 Nahoana isika no mila ireo fivoriana , ‘ mainka satria hitantsika fa manakaiky ny andro ’ ? 
 Manakaiky ny farany , ka vao mainka isika tokony ho tapa - kevitra hanatrika ireo fivoriana kristianina . 
 Ekentsika fa masina ireo fivoriana , ka tsy avelantsika hisakana antsika tsy hanatrika izany ny asa fivelomana , ny enti - mody , na ny fianarana amin’ny takariva . 
 Ho afaka hifanerasera tsy tapaka amin’ny mpiray finoana isika amin’izay . 
 Ilaintsika ny hery azo avy amin’izany . 
 Afaka mifankahalala sy mifampahery ary mifandrisika ho amin’ny “ fitiavana sy ny asa tsara ” isika , mandritra ireo fivorian’ny fiangonana . 
 Vao mainka isika tokony hanao izany satria ‘ hitantsika fa manakaiky ny andro . ’ 
 Enga anie àry isika hanaja hatrany ireo fivoriantsika masina , ka hanatrika tsy tapaka azy ireny , hanao akanjo maotina , ary ho tsara fitondran - tena . 
 Mihevitra ho masina ny zavatra heverin’i Jehovah ho masina isika , raha manao izany . 
 Famerenana 
 • Inona no manaporofo fa tokony hoheverina ho masina ny fivorian’ny vahoakan’i Jehovah ? 
 • Inona avy no atao any am - pivoriana , ka manaporofo fa masina izy ireny ? 
 • Ahoana no anaporofoan’ny ankizy fa manaja sy mihevitra an’ireo fivoriana ho masina izy ? 
 • Nahoana no tokony hataontsika fahazarana ny manatrika fivoriana tsy tapaka ? 
 [ Sary , pejy 28 ] 
 Masina foana ny fivoriana natao hivavahana amin’i Jehovah , na aiza na aiza anaovana azy 
 [ Sary , pejy 31 ] 
 Hihaino sy hianatra no antony andehanan’ny zanatsika any am - pivoriana 
 Mitoera ao Amin’ny Fitiavan’Andriamanitra ! 
 ‘ Ry malala , mitoera ao amin’ny fitiavan’Andriamanitra , sady tsinjovy ny fiainana mandrakizay . ’ — JODA 20 , 21 . 
 1 , 2 . 
 Inona avy no tokony hataonao , mba tsy hialanao amin’ny fitiavan’Andriamanitra ? 
 LEHIBE tokoa ny fitiavan’i Jehovah ny olombelona , ka nomeny ny Zanany lahitokana mba hanana fiainana mandrakizay izay maneho finoana azy . 
 Tena mahasambatra ny mahatsapa izany fitiavana izany ! 
 Raha mpanompon’i Jehovah ianao , dia azo antoka fa irinao ny ho tiany mandrakizay . 
 Natoron’i Joda mpianatr’i Jesosy izay tokony hataonao , mba tsy hialanao amin’ny fitiavan’Andriamanitra . 
 Hoy izy : ‘ Miorena tsara eo amin’ny finoanao masina indrindra , ary mivavaha eo ambany fitarihan’ny fanahy masina . 
 Amin’ny fanaovana izany , dia mitoera ao amin’ny fitiavan’Andriamanitra , eo am - piandrasanao ny famindram - pon’i Jesosy Kristy Tompontsika , sady mitsinjo ny fiainana mandrakizay . ’ 
 Hiorina tsara eo amin’ny “ finoana masina indrindra ” , na ireo fampianarana kristianina , ianao , raha mianatra ny Tenin’Andriamanitra sy mitory ny vaovao tsara . 
 Tsy maintsy mivavaka “ eo ambany fitarihan’ny fanahy masina ” ianao , mba tsy hialanao amin’ny fitiavan’Andriamanitra . 
 Tsy maintsy maneho finoana ny sorom - panavotan’i Jesosy Kristy koa ianao , mba hahazoanao fiainana mandrakizay . — 1 Jaona 4 : 10 . 
 Nahoana no tsy Vavolombelon’i Jehovah intsony ny olona sasany ? 
 Niala tamin’ny fitiavan’Andriamanitra ny olona sasany , na dia nanam - pinoana aza taloha . 
 Tsy Vavolombelon’i Jehovah intsony izy ireo , satria ninia nanota nefa tsy mibebaka . 
 Inona no azonao atao mba tsy hitranga aminao izany ? 
 Saintsaino ireto hevitra manaraka ireto , mba tsy ho voatarika hanota ianao fa hitoetra ao amin’ny fitiavan’Andriamanitra . 
 Asehoy fa tia an’Andriamanitra ianao 
 Nahoana no zava - dehibe ny fankatoavana an’Andriamanitra ? 
 Asehonao fa tia an’Andriamanitra ianao raha mankatò azy . 
 Hoy ny apostoly Jaona : “ Izao no fitiavana an’Andriamanitra , dia ny itandremantsika ny didiny . 
 Tsy mavesatra anefa ny didiny . ” 
 Hanana herim - po hanoherana fakam - panahy ianao , raha zatra mankatò an’Andriamanitra . 
 Hitondra fifaliana ho anao izany , satria hoy ny mpanao salamo : “ Sambatra ny olona izay tsy mandeha eo amin’ny fisainan’ny ratsy fanahy , . . . fa ny lalàn’i Jehovah no sitrany . ” — Salamo 1 : 1 , 2 . 
 Hisakana anao tsy hanao inona ny fitiavana an’i Jehovah ? 
 Hisakana anao tsy hanao fahotana lehibe , izay hanala baraka ny anaran’i Jehovah , ny fitiavanao azy . 
 Nivavaka toy izao i Agora , mpanoratra Baiboly : “ Aza manome ahy alahelo na harena ; fahano aho amin’izay anjara - hanina sahaza ho ahy ; fandrao , raha voky aho , dia handa ka hanao hoe : Iza moa Jehovah ? 
 Ary andrao , raha tonga malahelo aho , dia hangalatra ka hanamavo ny anaran’Andriamanitro . ” 
 Aoka ianao ho tapa - kevitra ny tsy ‘ hanamavo ny anaran’Andriamanitra ’ , izany hoe tsy hanala baraka azy . 
 Miezaha foana kosa hanao ny tsara , mba hanome voninahitra azy . — Salamo 86 : 12 . 
 Inona no mety hitranga raha minia manota ianao ? 
 Mivavaha tsy tapaka amin’ilay Rainao be fitiavana any an - danitra , mba hanampiany anao hanohitra fakam - panahy . 
 Araho hatrany ny toroheviny , mba tsy ho voasakana ny vavaka ataonao . 
 Ho ratsy be tokoa ny vokany , raha minia manota ianao . 
 Tsy avelan’i Jehovah hanatona azy mantsy ny olona mpikomy , fa toy ny hoe misarona rahona izy mba ho voasakana ny vavaka ataon’izy ireo . 
 Aoka àry ianao hanetry tena , ka mivavaha mba tsy hanaovanao zavatra mety hisakana ny vavaka ataonao . — 2 Korintianina 13 : 7 . 
 Manehoa fitiavana ny Zanak’Andriamanitra 
 7 , 8 . 
 Nahoana ny fankatoavana ny tenin’i Jesosy no hisakana anao tsy hanota ? 
 Maneho fitiavana an’i Jesosy Kristy ianao raha mankatò ny didiny , ary hisakana anao tsy hanota izany . 
 Hoy i Jesosy : “ Tsy miala amin’ny fitiavako ianareo , raha mitandrina ny didiko toy ny itandremako ny didin’ny Ray sy tsy ialako amin’ny fitiavany . ” 
 Nahoana ny fankatoavana ny tenin’i Jesosy no manampy anao tsy hiala amin’ny fitiavan’Andriamanitra ? 
 Manampy anao hadio fitondran - tena foana ny fankatoavana ny tenin’i Jesosy . 
 Nandidy ny Israely Andriamanitra hoe : “ Aza mijangajanga . ” 
 Nampiharihary ny toro lalana iorenan’io lalàna io anefa i Jesosy , rehefa nilaza hoe : “ Izay rehetra tsy mitsahatra mijery vehivavy ka maniry hanao firaisana aminy , dia efa nanitsakitsa - bady tao am - pony sahady . ” 
 Nilaza ny apostoly Petera fa nanana ‘ maso feno fanitsakitsaham - bady ’ ny sasany teo anivon’ny fiangonana tamin’ny taonjato voalohany , ary ‘ nitaona ny olona tsy niorina tsara . ’ 
 Tsy ho voatarika hijangajanga toy izany anefa ianao , raha tia sy mankatò an’Andriamanitra sy Kristy , ary tapa - kevitra ny hifandray tsara amin’izy ireo foana . 
 Ekeo ny fitarihan’ny fanahin’i Jehovah 
 Inona no mety hitranga , raha tsy mety miala amin’ny fahotana ny olona iray ? 
 Mivavaha mba hahazo ny fanahy masina , ary ekeo ny fitarihan’izy io . 
 Mety hesorin’Andriamanitra aminao ny fanahiny , raha tsy mety miala amin’ny fahotana ianao . 
 Nitalaho toy izao tamin’Andriamanitra i Davida , taorian’ilay fahotan’izy sy Batseba : “ Aza manary ahy hiala eo anatrehanao ; ary aza manaisotra ny Fanahinao Masina amiko . ” 
 Tena niala tamin’i Saoly Mpanjaka kosa ny fanahin’Andriamanitra , noho izy nanota nefa tsy nibebaka . 
 Nanao fanatitra dorana mantsy izy , na dia tsy tokony hanao izany aza . 
 Tsy novonoiny koa ny mpanjakan’ny Amalekita sy ny ondry aman’osy ary ny ombin’izy ireo , na dia nasain’i Jehovah naringana daholo aza ireo . 
 Izany no antony nanesoran’i Jehovah ny fanahiny masina tamin’i Saoly . — 1 Samoela 13 : 1 - 14 ; 15 : 1 - 35 ; 16 : 14 - 23 . 
 Nahoana no tsy tokony hataonao an - tsaina akory ny hoe hanota ? 
 Aza atao an - tsaina akory ny hoe hanota . 
 Hoy mantsy ny apostoly Paoly : “ Raha minia manota isika rehefa avy nahalala marina tsara ny fahamarinana , dia tsy misy sorona noho ny ota intsony . ” 
 Ho loza tokoa raha izany no mitranga aminao ! 
 Aoka ianao ho tia ny hafa amin’ny fo manontolo 
 11 , 12 . 
 Nahoana no hisakana anao tsy haloto fitondran - tena ny fitiavana sy ny fitadidiana fa masina ny fanambadiana ? 
 Hisakana anao tsy haloto fitondran - tena ny fitiavana ny hafa . 
 Io fitiavana io no hanampy anao hitandrina ny fonao , mba tsy hahatonga anao hangalatra ny fitiavana tokony homen’ny olona iray ny vadiny . 
 Mety hitarika ho amin’ny fanitsakitsaham - bady mantsy izany . 
 Manahafa kosa an’i Joba , lehilahy marina , izay tsy nijerijery vehivavy hafa ankoatra ny vadiny . — Joba 31 : 1 . 
 Misakana anao tsy hanao fahotana lehibe ny fitadidiana fa masina ny fanambadiana . 
 Nataon’Andriamanitra mendri - kaja izy io , ary nataony mba hahafahan’ny mpivady hiteraka ny fanaovana firaisana . 
 Tsarovy fa natao hamoronana aina vaovao ny taovam - pananahana , ary masina ny aina . 
 Tsy mankatò an’Andriamanitra àry ny mpijangajanga sy ny mpanitsakitsa - bady . 
 Tokony ho mendrika ny firaisana , kanefa manao tsinontsinona an’izany izy ireo sady tsy mihevitra ny fanambadiana ho masina . 
 Manota amin’ny vatany ihany izy ireo . 
 Raha tia ny namany anefa ny olona iray , sady tia an’Andriamanitra sy mankatò azy , dia hitandrina ny fitondran - tenany mba tsy ho voaroaka tsy ho anisan’ny fiangonana . 
 Nahoana no lazaina fa manimba zava - tsarobidy ny olona maloto fitondran - tena ? 
 Tsy maintsy esorintsika ao an - tsaina ny eritreri - dratsy , mba tsy hanaovantsika zavatra hampahory ny olona tiantsika . 
 Hoy ny Ohabolana 29 : 3 : “ Izay misakaiza amin’ny vehivavy janga dia mandany harena ” , na manimba zava - tsarobidy . 
 Manimba ny fifandraisany amin’Andriamanitra sy amin’ny fianakaviany ny olona manitsakitsa - bady tsy mibebaka . 
 Afaka mangataka fisaraham - panambadiana koa ny vadiny . 
 Tena miteraka ratram - po eo amin’ilay vady tsy manan - tsiny sy eo amin’ny ankizy ary ny olon - kafa anefa ny fisarahan’ny mpivady . 
 Hiezaka mafy àry ianao hanohitra fakam - panahy , raha tsapanao tsara fa tena ratsy ny vokatry ny fitondran - tena maloto . 
 Inona no ianarantsika avy amin’ny Ohabolana 6 : 30 - 35 ? 
 Fantatsika fa tsy misy na inona na inona mahaonitra ny fanitsakitsaham - bady . 
 Tsy hanao io fahotana vokatry ny fitiavan - tena tafahoatra io isika , raha mitadidy izany . 
 Resahin’ny Ohabolana 6 : 30 - 35 fa mety hiantran’ny olona ihany ny mpangalatra , izay mangalatra satria noana . 
 Halan’ny olona kosa ny mpanitsakitsa - bady , satria ratsy saina . 
 ‘ Manimba tena ’ na manimba ny fiainany izay manao izany . 
 Ho novonoina ho faty izy , raha teo ambanin’ny Lalàn’i Mosesy . 
 Mampitondra fahoriana ny hafa mba hahazoany fahafinaretana fotsiny , ny olona manitsakitsa - bady . 
 Miala amin’ny fitiavan’Andriamanitra izy raha tsy mibebaka , ka roahina mba tsy handoto ny fiangonana kristianina . 
 Manàna feon’ny fieritreretana madio foana 
 Manao ahoana ny feon’ny fieritreretana , rehefa “ toy ny voatomboky ny vy mahamay ” ? 
 Tsy tokony havelantsika ho donto , na tsy hihontsina amin’ny fahotana ny feon’ny fieritreretantsika , raha tsy te hiala amin’ny fitiavan’Andriamanitra isika . 
 Mazava ho azy fa tsy ankasitrahantsika mihitsy ny fitondran - tena tsy mendrika eto amin’ity tontolo ity . 
 Mila mitandrina koa anefa isika , rehefa mifidy namana sy boky hovakina ary fialam - boly . 
 Nampitandrina i Paoly hoe : “ Any aoriana any , dia hiala amin’ny finoana ny sasany ka hihaino fanambarana mamitaka avy amin’ny fanahy sy hihaino fampianaran’ny demonia . 
 Hiala koa izy ireny noho ny fihatsarambelatsihin’ny mpandainga , izay manana feon’ny fieritreretana toy ny voatomboky ny vy mahamay . ” 
 Azo oharina amin’ny hoditra may sy nanolatra , izay tsy mahatsapa na inona na inona intsony , ny feon’ny fieritreretana “ toy ny voatomboky ny vy mahamay . ” 
 Lasa donto izy io , ka tsy mandrara antsika mba tsy hifandray amin’ny mpivadi - pinoana , ary tsy mampitandrina antsika intsony rehefa misy toe - javatra mety hitarika antsika hiala amin’ny finoana . 
 Nahoana no tena ilaina ny feon’ny fieritreretana madio ? 
 Miankina amin’ny fananantsika feon’ny fieritreretana madio ny famonjena antsika . 
 Noho ny finoantsika ny ra nalatsak’i Jesosy , dia voadio ny feon’ny fieritreretantsika ka afaka amin’ny asa maty , “ mba hanaovantsika fanompoana masina ho an’ilay Andriamanitra velona . ” 
 Ho voaloto kosa ny feon’ny fieritreretantsika , raha minia manota isika . 
 Tsy hadio intsony isika amin’izay , ka tsy ho mendrika hanompo an’Andriamanitra . 
 Afaka manana feon’ny fieritreretana madio anefa isika , noho ny fanampian’i Jehovah . 
 Torohevitra hafa manampy antsika tsy hanao ratsy 
 Nahoana no mahasoa ny ‘ manaraka an’i Jehovah ’ amin’ny fo manontolo ? 
 ‘ Manaraha an’i Jehovah ’ amin’ny fo manontolo , toa an’i Kaleba fahiny . 
 Ataovy izay takin’Andriamanitra aminao , ary aza mihinana amin’ny “ latabatry ny demonia ” mihitsy . 
 Aoka ianao handa ny fivadiham - pinoana . 
 Raiso ary ankasitraho ny sakafo ara - panahy , izay tsy ho hitanao raha tsy eo amin’ny latabatr’i Jehovah . 
 Tsy ho voafitaky ny mpampianatra sandoka na ny fanahy ratsy ianao raha manao izany . 
 Mifantoha amin’ireo zavatra mifandray amin’ny fanompoana an’Andriamanitra , toy ny fianarana Baiboly , fivoriana , ary fitoriana sy fampianarana . 
 Azo antoka fa ho faly ianao , raha manaraka an’i Jehovah amin’ny fo manontolo sy be atao amin’ny asan’ny Tompo . — 1 Korintianina 15 : 58 . 
 Hanao ahoana ny fitondran - tenanao , raha matahotra an’i Jehovah ianao ? 
 Aoka ianao ho tapa - kevitra ny ‘ hanao fanompoana masina ho an’Andriamanitra , amin’ny fahatahorana sy ny fanajana . ’ 
 Hahatohitra fakam - panahy ianao , raha matahotra sy manaja lalina an’i Jehovah . 
 Hanampy anao izany mba hanaraka ity torohevitr’i Petera ho an’ny voahosotra namany ity : “ Mpitsara tsy mizaha tavan’olona ny Ray ary mitsara ny tsirairay araka ny asany avy . 
 Koa raha izy no antsoinareo , dia aoka ianareo hitondra tena amin - tahotra mandritra ny andro fivahinianareo . ” — 1 Petera 1 : 17 . 
 Nahoana no tokony hampiharinao foana izay ianaranao avy ao amin’ny Tenin’Andriamanitra ? 
 Ampiharo foana izay ianaranao avy ao amin’ny Tenin’Andriamanitra . 
 Hisakana anao tsy hanao fahotana lehibe izany , satria hanana “ fahaiza - misaina efa nozarina hanavaka ny tsara sy ny ratsy ” ianao . 
 Tandremo tsara ny fiteninao sy ny fitondran - tenanao , satria tsy mety ny manao tsirambina an’izany . 
 Aoka ianao hitondra tena tahaka ny hendry , ka “ hararaoty tsara ny fotoana ” fa ratsy izao andro izao . 
 “ Fantaro hatrany izay sitrapon’i Jehovah ” , ary izay sitrany foana atao . — Efesianina 5 : 15 - 17 ; 2 Petera 3 : 17 . 
 Nahoana isika no tsy tokony hitsiriritra ? 
 Aza mitsiriritra mihitsy . 
 Milaza toy izao ny iray amin’ny Didy Folo : “ Aza mitsiriritra ny tranon’ny namanao ; aza mitsiriritra ny vadin’ny namanao , na ny ankizilahiny , na ny ankizivaviny , na ny ombiny , na ny borikiny , na izay mety ho an’ny namanao akory aza . ” 
 Nanome an’io lalàna io i Jehovah mba hiarovana ny tranon’ny olona , ny vadiny , ny mpiasany , ny biby fiompiny , sy ny sisa . 
 Mandoto ny olona koa anefa ny fitsiriritana , araka ny tenin’i Jesosy , ka izay no antony lehibe indrindra nandrarana azy io . — Marka 7 : 20 - 23 . 
 21 , 22 . 
 Inona avy no azon’ny Kristianina atao , mba hisorohana ny toe - javatra mety hitarika azy hanota ? 
 Mila misoroka ny toe - javatra sasany ianao , mba tsy hitarika anao hanota ny faniriana ao anatinao . 
 Hoy i Jakoba : “ Tsapaina . . . ny tsirairay rehefa voasariky ny fanirian’ny tenany ihany ka voafandrik’izany . 
 Ary ny faniriana rehefa kolokoloina , dia miteraka fahotana , ary ny fahotana kosa rehefa notanterahina , dia miteraka fahafatesana . ” 
 Mety hanapa - kevitra ny tsy hampiditra zava - pisotro misy alkaola ao an - tranony , ohatra , ny olona iray , raha mpisotro be izy taloha . 
 Mety hangataka ny hanovana ny toerana iasany koa ny Kristianina iray , na mety hiova asa mihitsy , mba tsy ho tratran’ny fakam - panahy haloto fitondran - tena . — Ohabolana 6 : 23 - 28 . 
 Aza manomboka manao zavatra tsy mety mihitsy anefa , satria hitarika anao hanota izany . 
 Raha milalao fitia na misaintsaina hevitra maloto , ohatra , ny olona iray , dia mety ho voatarika hijangajanga na hanitsakitsa - bady . 
 Raha manomboka mandaingalainga kely izy , dia ho sahy handainga be , ary ho zatra handainga mihitsy . 
 Ny halatra madinidinika koa dia mety hanadonto ny feon’ny fieritreretana , ka hitarika ho amin’ny halatra lehibe kokoa . 
 Ary na dia manaraka kely fotsiny ny hevitry ny mpivadi - pinoana aza ianao , dia mety hivadi - pinoana tanteraka amin’ny farany . — Ohabolana 11 : 9 ; Apokalypsy 21 : 8 . 
 Ahoana raha nanota ianao ? 
 23 , 24 . 
 Nahoana no mampahery ny 2 Tantara 6 : 29 , 30 sy ny Ohabolana 28 : 13 ? 
 Ekena fa tsy lavorary daholo ny olona rehetra . 
 Raha nanao fahotana lehibe anefa ianao , dia hampahery anao ny vavak’i Solomona Mpanjaka tamin’ny fitokanana ny tempolin’i Jehovah . 
 Nivavaka toy izao izy : “ Izay vavaka rehetra sy fifonana rehetra ataon’olona , na ny Isiraely olonao rehetra , izay samy mahalala ny fahoriany sy ny alahelony avy , ka mamelatra ny tànany manatrika ity trano ity izy , — dia mihainoa any an - danitra fonenanao Hianao , ka mamelà heloka , ka omeo ny olona araka ny alehany rehetra , fa fantatrao ny fony ( fa Hianao dia Hianao irery ihany no mahalala ny fon’ny zanak’olombelona ) . ” — 2 Tantara 6 : 29 , 30 . 
 Mahalala ny ao am - pontsika tokoa Andriamanitra , ary mamela heloka izy . 
 Hoy ny Ohabolana 28 : 13 : “ Izay manafina ny fahotany tsy hambinina ; fa izay mitsotra ka mahafoy azy no hahazo famindrampo . ” 
 Hahazo ny famindram - pon’Andriamanitra ianao , raha mibebaka ka mitsotra ny fahotanao ary tsy mamerina izany intsony . 
 Inona koa anefa no hanampy anao tsy hiala amin’ny fitiavan’Andriamanitra , raha lasa malemy ara - panahy ianao ? 
 Ahoana no Havalinao ? 
 • Inona no manampy antsika hitoetra ao amin’ny fitiavan’Andriamanitra ? 
 • Nahoana ny fitiavana an’Andriamanitra sy Kristy no manampy antsika tsy hanota ? 
 • Nahoana ny fitiavana ny hafa no misakana antsika tsy haloto fitondran - tena ? 
 • Inona avy no torohevitra manampy antsika tsy hanao ratsy ? 
 [ Sary , pejy 21 ] 
 Atoron’i Joda antsika ny fomba hitoerana ao amin’ny fitiavan’Andriamanitra 
 [ Sary , pejy 23 ] 
 Tena miteraka ratram - po eo amin’ilay vady tsy manan - tsiny sy eo amin’ny ankizy ny fisarahan’ny mpivady 
 [ Sary , pejy 24 ] 
 Tapa - kevitra ny ‘ hanaraka an’i Jehovah ’ amin’ny fo manontolo toa an’i Kaleba ve ianao ? 
 [ Sary , pejy 25 ] 
 Mivavaha tsy tapaka mba hahafahanao hanohitra fakam - panahy 
 “ Aza manamavo ny famaizan’i Jehovah , ary aza tofoka amin’ny fananarany . ” — OHABOLANA 3 : 11 . 
 Nahoana isika no tokony hanaiky ny fananaran’Andriamanitra ? 
 MISY antony lehibe tokony hanekentsika tsirairay ny fananaran’Andriamanitra , araka ny tenin’i Solomona mpanjakan’ny Israely fahiny . 
 Hoy izy : “ Anaka , aza manamavo ny famaizan’i Jehovah , ary aza tofoka amin’ny fananarany ; fa izay tian’i Jehovah no anariny , dia tahaka ny ataon’ny ray amin’ny zanaka tiany . ” 
 Mananatra anao àry ilay Rainao any an - danitra , satria tiany ianao . 
 Inona avy no tafiditra amin’ny hoe ‘ fananarana ’ , ary avy aiza no mety hahazoan’ny olona fananarana ? 
 Tafiditra amin’ny ‘ fananarana ’ ny famaizana , fanitsiana , fanomezana toromarika , ary fampianarana . 
 Hoy ny apostoly Paoly : “ Tsy misy famaizana toa mahafaly eo no ho eo , fa mampahory . 
 Aorian’izany kosa anefa izy io , dia mitondra vokatra hiadanana ho an’izay nomena fanazarana tamin’izany . 
 Ary ny fahamarinana izany vokatra izany . ” 
 Ho afaka hanao ny marina foana ianao ka hifandray akaiky kokoa amin’i Jehovah , ilay Andriamanitra masina , raha manaiky ny famaizany sy mampihatra ny fananarany . 
 Mety hahazo fanitsiana avy amin’ireo mpiray finoana aminao ianao , sy avy amin’izay ianaranao any am - pivoriana , ary avy amin’ny fianaranao ny Tenin’Andriamanitra sy ireo boky aman - gazety navoakan’ny “ mpanompo mahatoky . ” 
 Azo inoana fa velom - pankasitrahana ianao rehefa atoro anao izay tokony hahitsinao ! 
 Inona anefa no fananarana mety hilain’ny olona nanao fahotana lehibe ? 
 Iza no roahina tsy ho anisan’ny fiangonana ? 
 Mianatra Baiboly sy boky ara - baiboly ny mpanompon’Andriamanitra . 
 Ampianarina ny fitsipik’i Jehovah koa izy ireo any amin’ny fivoriana sy fivoriambe . 
 Mahalala tsara izay takin’i Jehovah àry ny Kristianina . 
 Izay olona nanao fahotana lehibe ka tsy mibebaka ihany no roahina tsy ho anisan’ny fiangonana . 
 4 , 5 . 
 Inona no ohatra momba ny fandroahana tantaraina ao amin’ny Soratra Masina , ary nahoana ny fiangonana no nasaina nandray an’ilay olona indray ? 
 Misy ohatra iray momba ny fandroahana tantaraina ao amin’ny Soratra Masina . 
 Nilefitra tamin’ny ‘ fijangajangana tsy fahita na dia teo amin’ny hafa firenena aza ’ ny fiangonana tany Korinto . 
 Nisy ‘ lehilahy nanao tokantranomaso tamin’ny vadin - drainy ’ mantsy teo anivon’izy ireo . 
 Nasain’i Paoly natolotr’ireo Korintianina ‘ ho an’i Satana ralehilahy , mba handringanana ny nofo , ka ho voavonjy ny toe - tsain’ny fiangonana . ’ 
 Rehefa natolotra ho an’i Satana ilay olona nanota , izany hoe noroahina , dia lasa anisan’ny tontolon’ny Devoly indray . 
 Afaka tamin’ny fitaoman - dratsy ilay fiangonana , rehefa voaroaka ilay olona araka ny nofo . 
 Tsy simba àry ny ‘ toe - tsain’ilay ’ fiangonana , fa mbola hita taratra teo aminy ny toetran’Andriamanitra . — 2 Timoty 4 : 22 ; 1 Korintianina 5 : 11 - 13 . 
 Nasain’i Paoly nandray an’ilay olona nanota indray anefa ny Kristianina tany Korinto , tsy ela taorian’izay . 
 Nahoana ? 
 Nilaza i Paoly hoe mba tsy ho “ voafitak’i Satana ” ireo Kristianina ireo . 
 Efa hita mantsy fa nibebaka ilay olona , ary lasa nadio fitondran - tena . 
 Raha tsy nety nandray an’ilay olona àry ireo Korintianina , dia ho voafitak’i Satana satria hanjary tsy hangoraka sy tsy hamindra fo , ary izay mihitsy no notadiavin’ny Devoly . 
 Azo inoana fa ‘ namela heloka ’ haingana izy ireo , ary ‘ nampionona ’ an’ilay olona nibebaka . — 2 Korintianina 2 : 5 - 7 . 
 Inona avy no soa entin’ny fandroahana ? 
 Inona avy no soa entin’ny fandroahana ? 
 Miaro ny anarana masin’i Jehovah mba tsy ho afa - baraka izany , sady miaro ny laza tsaran’ny vahoakany . 
 Manaraka ny fitsipik’Andriamanitra ny fiangonana , rehefa mandroaka ny mpanao ratsy tsy mibebaka . 
 Mitandro ny fahadiovan’ny fiangonana koa izany , sady mety hanampy an’ilay voaroaka hahatsapa hoe tena ratsy ny nataony . 
 Inona no nanjo an’i Davida noho izy tsy nitsotra ny fahotany ? 
 Tena mibebaka ny ankamaroan’ireo nanao fahotana lehibe , ka tsy voaroaka hiala amin’ny fiangonana . 
 Tsy mora amin’ny sasany anefa ny mibebaka amim - pahatsorana . 
 Diniho ny ohatr’i Davida mpanjakan’ny Israely , izay nanoratra ny Salamo faha - 32 . 
 Asehon’io hira io fa tsy nitsotra avy hatrany an’ireo fahotana lehibe nataony i Davida , taorian’ny nijangajangan’izy sy Batseba . 
 Ory noho ny fahotany àry izy ka nihena ny heriny , toy ny hazo maina rehefa tratran’ny hafanana migaingaina amin’ny lohataona . 
 Tena nijaly izy , sady niady saina mafy . 
 ‘ Namela ny helony ’ anefa i Jehovah rehefa ‘ niaiky ny fahadisoany izy . ’ 
 Nihira toy izao àry i Davida : “ Sambatra ny olona izay tsy isain’i Jehovah heloka . ” 
 Maivamaivana erỳ izy rehefa namindra fo taminy Andriamanitra ! 
 8 , 9 . 
 Ahoana no amantarana ny tena fibebahana , ary inona no tsy maintsy ataon’ny olona voaroaka mba ho voaray indray ? 
 Mazava àry fa tsy maintsy mibebaka ny olona nanota , raha te hamindrana fo . 
 Mety hahatsiaro ho menatra izy , nefa tsy midika izany hoe tena mibebaka izy . 
 Mety hitaintaina koa izy sao ho fantatr’olona ny fahotany , nefa mbola tsy izany no atao hoe fibebahana . 
 Ny hoe mibebaka dia midika hoe manova ny fomba fiheverana ny fanao ratsy , satria manenina . 
 Manana “ fo torotoro sy mangorakoraka ” ny olona mibebaka , ary maniry hanonitra ny fahadisoany raha azo atao . — Salamo 51 : 17 ; Matio 3 : 8 . 
 Tsy maintsy mibebaka ny olona voaroaka , mba ho voaray indray eo anivon’ny fiangonana . 
 Tsy hoe misy fe - potoana andrasana anefa , ka rehefa tapitra izany dia ho voaray avy hatrany izy . 
 Tsy maintsy miova tanteraka aloha ny toe - pony , vao ho voaray izy . 
 Tokony ho tsapany fa nanao fahotana lehibe izy , ary nanala baraka an’i Jehovah sy ny fiangonana . 
 Tsy maintsy mibebaka izy , ary mivavaka mafy mba hahazo famelana , sady manaraka ny fitsipika marin’Andriamanitra . 
 Rehefa mangataka ny hiverina izy , dia tokony hanaporofo ny fibebahany , ary ‘ hampiseho izany amin’ny ataony . ’ — Asan’ny Apostoly 26 : 20 . 
 10 , 11 . 
 Nahoana isika no tsy tokony hanafina ny fahotantsika ? 
 Mety hieritreritra ny olona sasany nanota hoe : ‘ Raha teneniko ny fahotana nataoko , dia mety ho voatery hamaly fanontaniana mahasadaikatra aho , ary mety ho voaroaka . 
 Fa raha tsy miteniteny aho dia tsy hitranga izany , sady tsy hisy hahalala izany ny mpiara - manompo . ’ 
 Manadino lafin - javatra lehibe sasany anefa ny olona mieritreritra toy izany . 
 Inona avy izany ? 
 I Jehovah dia “ Andriamanitra mamindra fo sy miantra , mahari - po sady be famindrampo sy fahamarinana , mitahiry famindrampo ho an’ny olona arivo mandimby , mamela heloka sy fahadisoana ary fahotana . ” 
 Mananatra ny olony “ araka ny antonony ” anefa izy . 
 Tsy hahazo ny famindram - pon’Andriamanitra mihitsy ianao , raha nanao fahotana lehibe nefa manafina izany . 
 Fantatr’i Jehovah ilay izy , ary tsy hoe mody tsy mahita izany izy . — Ohabolana 15 : 3 ; Habakoka 1 : 13 . 
 12 , 13 . 
 Inona no mety ho vokany raha manafina ny fahotany ny olona iray ? 
 Afaka manana feon’ny fieritreretana madio indray ianao , raha mitsotra ny fahotana lehibe nataonao . 
 Raha tsy mitsotra kosa ianao , dia mety tsy hiasa tsara intsony ny feon’ny fieritreretanao , ka mety hanao fahotana hafa indray ianao . 
 Tadidio fa tsy vitan’ny hoe nanota tamin’ny olona sy tamin’ny fiangonana fotsiny ianao , fa nanota tamin’Andriamanitra mihitsy koa . 
 Hoy ny Baiboly : “ Ny mason’i Jehovah amin’izao rehetra izao , mijery ny ratsy fanahy sy ny tsara fanahy . ” — Ohabolana 15 : 3 . 
 Tsy hotahin’i Jehovah ny olona manafina ny fahotana lehibe nataony nefa mbola anisan’ny fiangonana , izay madio eo imason’Andriamanitra . 
 Aza misalasala mitsotra ny marina àry , raha nanota ianao ka maniry hanao izay mahitsy . 
 Raha tsy izany dia hanenjika anao ny eritreritrao , indrindra rehefa mamaky na mandre torohevitra mifandray amin’ilay fahotanao ianao . 
 Sady ahoana tokoa moa raha esorin’i Jehovah aminao ny fanahiny , toy ny nataony tamin’i Saoly Mpanjaka ? 
 Mety ho voatarika hanao fahotana lehibe kokoa ianao , raha tsy manana ny fanahin’Andriamanitra . 
 Nahoana ny olona iray nanota no tokony hanaraka ny torohevitra ao amin’ny Jakoba 5 : 14 , 15 ? 
 Inona àry no tokony hataon’ny mpanota iray nibebaka ? 
 “ Aoka izy hiantso ny anti - panahin’ny fiangonana , ary aoka ireo hivavaka ho azy sy hanosotra menaka azy amin’ny anaran’i Jehovah . 
 Fa hanasitrana ilay marary ny vavaka atao amim - pinoana , ary i Jehovah hanarina azy . ” 
 Ny fanatonana anti - panahy no fomba iray anehoan’ny olona fa ‘ mamoa voa mifanentana amin’ny fibebahana ’ izy . 
 “ Hivavaka ho azy sy hanosotra menaka azy amin’ny anaran’i Jehovah ” ireo lehilahy mahatoky sy be fitiavana ireo . 
 Toy ny menaka mampitony fanaintainana ny torohevitra ara - baiboly omen’izy ireo , ka hampionona an’izay tena mibebaka . — Jeremia 8 : 22 . 
 15 , 16 . 
 Ahoana no anarahan’ny anti - panahy ny ohatra tsara nomen’Andriamanitra ao amin’ny Ezekiela 34 : 15 , 16 ? 
 Nanome ohatra tsara tokoa i Jehovah , ilay Mpiandry be fitiavana , rehefa nanafaka ny Jiosy babo tany Babylona tamin’ny 537 T.K . , sy nanafaka ny Israely ara - panahy avy tao “ Babylona Lehibe ” tamin’ny 1919 ! 
 Nanatanteraka an’izao fampanantenany izao izy tamin’izay : “ Izaho no hiandry ny ondriko , ary Izaho no hampandry azy . . . 
 Ny very hotadiaviko , ny voaroaka hampodiko , ny folaka hohamarako , ny malemy hohatanjahiko . ” — Ezekiela 34 : 15 , 16 . 
 Namahana ny ondriny sy niaro azy ireo i Jehovah , ary nitady ny very . 
 Mikarakara tsara ny andian’ondrin’Andriamanitra koa ireo mpiandry kristianina , mba ho ampy sakafo sy ho voaro eo amin’ny lafiny ara - panahy izy ireo . 
 Mikaroka an’ireo ondry niala tamin’ny fiangonana izy ireo . 
 Nitsabo ny ondry “ folaka ” koa Andriamanitra . 
 Toy izany koa fa ireo anti - panahy dia mitsabo ny ratram - pon’ireo ondry , izay tafintohina noho ny fahadisoan’ny tenany na noho ny tenin’olon - kafa . 
 Ary toy ny ‘ nanatanjahan’Andriamanitra ny malemy ’ no anampian’ny anti - panahy an’ireo manana fahalemena ara - panahy , izay angamba vokatry ny fahotany . 
 Nahoana isika no tsy tokony hisalasala hangataka fanampiana amin’ny anti - panahy ? 
 Vonona hampihatra an’izao torohevitra izao ny anti - panahy : ‘ Mamindrà fo hatrany , ka ataovy amin - tahotra izany . ’ 
 Nanao fahotana lehibe ny Kristianina sasany satria nijangajanga . 
 Raha tena mibebaka anefa izy ireo , dia afaka matoky fa hamindra fo sy haneho fitiavana aminy ny anti - panahy , izay tena maniry hanampy azy eo amin’ny lafiny ara - panahy . 
 Miombon - kevitra amin’izao tenin’i Paoly izao ny anti - panahy : “ Tsy tompon’ny finoanareo anefa izahay fa mpiara - miasa kosa mba hahazoanareo fifaliana . ” 
 Aza misalasala mihitsy àry mangataka fanampiana amin’izy ireo . 
 Ahoana no ataon’ny anti - panahy amin’ireo Kristianina nanao fahadisoana ? 
 Raha nanao fahotana lehibe ianao , nahoana ianao no afaka matoky ny anti - panahy ? 
 Satria ny miandry ny ondrin’Andriamanitra no andraikitr’izy ireo voalohany indrindra . 
 Tsy misy mpiandry ondry be fitiavana hikapoka ondry malemy paika , izay mitaraina satria naratra . 
 Tsy ny hitsara an’ilay Kristianina nanao fahadisoana sy ny hanasazy azy àry no tena ifantohan’ny anti - panahy . 
 Miezaka kosa izy ireo hanampy azy hahatsapa hoe nanota izy , ary ataon’izy ireo izay hihavanany indray amin’i Jehovah , raha mbola azo atao . 
 Tsy maintsy mitsara marina sy ‘ miantra ny ondry ’ ny anti - panahy . 
 Tokony ‘ hanao ny marina sy ho tia famindram - po ary hanaraka an’Andriamanitra amin’ny fanetren - tena ’ izy ireo , toy ny Kristianina rehetra . 
 Tena ilaina ireo toetra ireo rehefa handray fanapahan - kevitra mifandray amin’ny fiainan’ny ‘ ondry fiandrin’i Jehovah ’ sy ny fanompoana masina ataon’izy ireo ny anti - panahy . — Salamo 100 : 3 . 
 Ahoana no fomba anitsian’ny anti - panahy ny Kristianina nanao fahadisoana ? 
 Voatendrin’ny fanahy masina ireo mpiandry kristianina , ary miezaka manaraka ny fitarihan’izy io . 
 Raha “ misy olona sendra manao fahadisoana nefa tsy fantany akory ” , satria angamba tsy nitandrina izy , dia ‘ miezaka manitsy azy amim - pahalemem - panahy ’ ireo lehilahy araka ny fanahy ireo . 
 Miezaka mamerina amin’ny toerany ny taolana tapaka ny dokotera tsara fanahy , kanefa mitandrina tsara mba tsy haharary loatra ilay izy . 
 Toy izany koa ny anti - panahy . 
 Miezaka manitsy ny toe - tsain’ilay nanao fahadisoana izy ireo , kanefa manao izany amim - pahalemem - panahy , na dia tsy mampandefitra ny fitsipik’Andriamanitra aza . 
 Mivavaka sy mampiasa ny Soratra Masina izy ireo , alohan’ny hanapahana hevitra hoe hamindra fo sa tsia . 
 Mifanaraka amin’ny fomba fihevitr’Andriamanitra àry ny fanapahan - kevitra raisiny . — Matio 18 : 18 . 
 Rahoviana no ilaina hampandrenesina fa nanarin’ny komitim - pitsarana ny olona iray ? 
 Raha be mpahalala na azo antoka fa ho fantatr’olona ny momba ilay fahotana , dia mety ho tsara ny hanaovana fampandrenesana ao am - pivoriana , mba hiarovana ny lazan’ny fiangonana . 
 Ilaina koa ny manao fampandrenesana , raha misy antony tokony hahafantaran’ny fiangonana an’izany . 
 Rehefa avy nanarin’ny komitim - pitsarana ny olona iray , dia mila fotoana izy mba ho salama ara - panahy indray , toy ny olona marary izay mihasitrana tsikelikely ka mbola tsy afaka manao zavatra betsaka . 
 Azo inoana fa hahasoa an’ilay olona nibebaka ny hihaino fotsiny aloha any am - pivoriana , fa tsy hanome valin - teny . 
 Mety hisy olona hasain’ny anti - panahy hampianatra Baiboly azy , ka hanome azy ny fanampiana ilainy , mba hahatonga azy “ hatanjaka amin’ny finoana ” indray . 
 Atao amim - pitiavana izany rehetra izany , fa tsy hoe hanasaziana an’ilay nanao ratsy . 
 Inona no tokony hatao amin’ny karazana fahotana sasany ? 
 Afaka manampy amin’ny lafin - javatra maro ny anti - panahy . 
 Aoka hatao hoe misy rahalahy mpisotro be taloha , ary efa afaka tamin’izany . 
 Lasa nisotro tafahoatra anefa izy indray mandeha na indroa , rehefa irery tao an - tranony . 
 Na koa misy olona efa afaka tamin’ny sigara efa ela , nefa resin’ny fakam - panahy ka nifoka mangingina , indray mandeha na indroa . 
 Mety ho efa nivavaka ilay olona , ary mino fa namela azy Andriamanitra . 
 Tokony hitady fanampiana any amin’ny anti - panahy ihany anefa izy , mba tsy ho lasa fahazarana ilay fahotana . 
 Anti - panahy iray na roa angamba no hiresaka aminy . 
 Mila mampahafantatra izany amin’ny mpiandraikitra mpitantan - draharaha anefa ny anti - panahy , satria mety hisy lafin - javatra hafa tafiditra . 
 22 , 23 . 
 Nahoana ianao no tokony hanaiky foana ny fananaran’Andriamanitra ? 
 Tsy maintsy manaiky ny fananaran’i Jehovah ny Kristianina tsirairay , mba hahazoana ny fankasitrahany . 
 Ampiharo foana àry izay fanitsiana azonao , rehefa mianatra ny Soratra Masina na ireo boky sy gazetintsika . 
 Araho hatrany izay torohevitra henonao any am - pivoriana , na any amin’ireo fivoriambe . 
 Mitandrema tsara mba hanao ny sitrapon’i Jehovah foana ianao . 
 Raha manao izany ianao , dia hiaro anao ny fananaran’Andriamanitra , izay toy ny manda lehibe hisakana anao tsy hanota . 
 Tsy hiala amin’ny fitiavan’Andriamanitra ianao , raha manaiky ny fananarany . 
 Marina fa misy olona voaroaka indraindray , nefa tsy hihatra aminao izany raha ‘ mitandrina ny fonao ’ ianao , ary ‘ mitondra tena tahaka ny hendry . ’ 
 Raha voaroaka kosa ianao izao , maninona raha miezaka mba ho voaray indray ? 
 Tian’Andriamanitra hanompo azy amim - pahatokiana sy amin’ny “ faharavoam - po ” , ny olona rehetra nanolo - tena ho azy . 
 Afaka manao izany mandrakizay ianao , raha manaiky foana ny fananaran’i Jehovah . — Salamo 100 : 2 . 
 Nahoana no misy olona voaroaka tsy ho anisan’ny fiangonana kristianina ? 
 Inona no atao hoe tena mibebaka ? 
 Nahoana no mila mitsotra ny helony izay nanao fahotana lehibe ? 
 Ahoana no anampian’ny anti - panahy an’ireo mpanao ratsy nibebaka ? 
 Tiavo Ilay Andriamanitra Tia Anao 
 “ Tiavo i Jehovah Andriamanitrao amin’ny fonao manontolo sy ny tenanao manontolo ary ny sainao manontolo . ” — MATIO 22 : 37 . 
 1 , 2 . 
 Inona no mety ho nahatonga an’ireo Fariseo hanontany izay didy lehibe indrindra ? 
 AZO inoana fa niady hevitra be ireo Fariseo tamin’ny andron’i Jesosy , noho ilay fanontaniana hoe : Iza no lehibe indrindra amin’ireo lalàna 600 mahery tao amin’ny Lalàn’i Mosesy ? 
 Ny lalàna momba ny fanatitra ve ? 
 Ny fanatitra mantsy no ahazoana famelan - keloka , sady fanolorana fisaorana ho an’Andriamanitra . 
 Sa ny lalàna momba ny famorana ? 
 Lehibe koa io satria ny famorana no mariky ny fifanekena nataon’i Jehovah tamin’i Abrahama . — Genesisy 17 : 9 - 13 . 
 Ireo Fariseo tsy tia fiovana kosa mety ho nilaza , fa tsy tokony hisy didy hoheverina ho lehibe kokoa noho ny hafa . 
 Lehibe avokoa mantsy , hono , ny lalàna nomen’Andriamanitra , na dia ireo heverina ho maivan - danja aza . 
 Nanapa - kevitra àry ny Fariseo fa hametraka an’ilay fanontaniana niadian - kevitra , tamin’i Jesosy . 
 Mety hahatonga ny olona tsy hatoky azy intsony mantsy izay valin - teniny eo . 
 Nanatona an’i Jesosy ny iray tamin’izy ireo , ary nanontany hoe : “ Inona no didy lehibe indrindra ao amin’ny Lalàna ? ” — Matio 22 : 34 - 36 . 
 Inona no didy lehibe indrindra , araka ny nolazain’i Jesosy ? 
 Tena ilaintsika ny valin - tenin’i Jesosy . 
 Nofintininy ny fototry ny fivavahana marina , hatramin’ny taloha sy ho mandrakizay . 
 Nanonona ny Deoteronomia 6 : 5 izy , ka nanao hoe : “ ‘ Tiavo i Jehovah Andriamanitrao amin’ny fonao manontolo sy ny tenanao manontolo ary ny sainao manontolo . ’ 
 Izany no didy lehibe indrindra sady voalohany . ” 
 Nilaza didy hafa koa i Jesosy , na dia didy iray ihany aza no nanontanian’ilay Fariseo . 
 Naka teny tao amin’ny Levitikosy 19 : 18 izy , ary nilaza hoe : “ Ny faharoa , izay toy izany ihany , dia izao : ‘ Tiavo ny namanao tahaka ny tenanao . ’ 
 ” Nolazain’i Jesosy avy eo , fa ireo lalàna roa ireo no fototry ny fivavahana marina . 
 Tsy te handahatra an’ireo lalàna hafa arakaraka ny halehibeny izy , ka namarana ny teniny hoe : “ Ireo didy roa ireo no ihantonan’ny Lalàna manontolo sy ny Mpaminany . ” 
 Hiresaka ny didy lehibe indrindra amin’izy roa ireo isika , ato amin’ity lahatsoratra ity . 
 Nahoana isika no tsy maintsy tia an’Andriamanitra ? 
 Ahoana no ampisehoantsika fa tia azy isika ? 
 Inona no hanampy antsika amin’izany ? 
 Tena ilaina ny mahafantatra ny valin’ireo fanontaniana ireo , satria tsy maintsy tia an’i Jehovah amin’ny fontsika sy ny tenantsika ary ny saintsika manontolo isika , raha te hampifaly azy . 
 Tena ilaina ny fitiavana 
 4 , 5 . a ) Nahoana ilay Fariseo no tsy gaga tamin’ny valin - tenin’i Jesosy ? 
 b ) Araka ny fomba fijerin’Andriamanitra , inona no sarobidy kokoa noho ny fanatitra ? 
 Toa tsy gaga na tafintohina tamin’ny valin - tenin’i Jesosy , ilay Fariseo nanontany azy . 
 Fantany fa tena ilaina eo amin’ny fivavahana marina ny fitiavana an’Andriamanitra , na dia maro aza no tsy maneho izany . 
 Fanaon’ny olona tao amin’ny synagoga koa ny nanonona tamin’ny feo avo ny Shema , na fanekem - pinoana . 
 Tafiditra tao amin’izy io ilay andalan - teny ao amin’ny Deoteronomia 6 : 4 - 9 , izay nampiasain’i Jesosy . 
 Namaly an’i Jesosy toy izao ilay Fariseo , araka ny Filazantsaran’i Marka : “ Mpampianatra ô , marina izay nolazainao hoe : ‘ Iray ihany Izy , ary tsy misy afa - tsy Izy . ’ 
 Ary sarobidy lavitra noho ny fanatitra dorana sy ny sorona rehetra ny fitiavana azy amin’ny fo manontolo sy ny fahaiza - misaina manontolo ary ny hery manontolo , sy ny fitiavana ny namana tahaka ny tena . ” — Marka 12 : 32 , 33 . 
 Notakin’ny Lalàna tokoa ny fanatitra dorana sy ny fanatitra hafa . 
 Ny fitiavana manosika ny mpanompony hanao izany anefa no tena sarobidy amin’Andriamanitra . 
 Ny fody iray natolotra ho azy tamim - pitiavana dia sarobidy lavitra noho ny ondrilahy an’arivony natolotra noho ny antony ratsy . 
 Tsarovy ny tantaran’ilay vehivavy mpitondratena hitan’i Jesosy tao amin’ny tempolin’i Jerosalema . 
 Tsy nahazo fody iray akory ireo farantsa kely roa narotsany tao amin’ny vata fandatsaham - bola . 
 Ireo fanomezana nomena tamim - pitiavana ireo anefa no nanan - danja kokoa tamin’i Jehovah , noho ireo fanomezana be dia be nomen’ireo mpanankarena , avy tamin’ny ambim - bavany . 
 Mampahery tokoa ny mahafantatra fa ny fitiavantsika azy no sarobidy indrindra amin’i Jehovah . 
 Ary afaka maneho azy io isika rehetra , na manao ahoana na manao ahoana toe - javatra misy antsika ! 
 Nahoana no zava - dehibe ny fitiavana , araka ny tenin’i Paoly ? 
 Nohamafisin’ny apostoly Paoly fa zava - dehibe eo amin’ny fivavahana marina ny fitiavana . 
 Hoy izy : “ Raha miteny amin’ny fitenin’olona sy fitenin’anjely aho nefa tsy manam - pitiavana , dia tonga takela - barahina maneno na kipantsona mikarantsana aho . 
 Ary raha manana ny fahaiza - maminany sady mahafantatra ny zava - miafina masina rehetra sy ny fahalalana rehetra aho , ary manana ny finoana rehetra ka mahafindra tendrombohitra , nefa tsy manam - pitiavana , dia tsinontsinona aho . 
 Ary raha manome ny fananako rehetra aho mba hahazoan’ny hafa sakafo , ary manolotra ny tenako ho sorona mba hisy hireharehako , nefa tsy manam - pitiavana aho , dia tsy hisy tombony ho ahy velively izany . ” 
 Tena ilaina àry ny fitiavana , raha tiantsika hankasitrahan’Andriamanitra ny fivavahantsika . 
 Ahoana anefa no ampisehoantsika fa tia an’i Jehovah isika ? 
 Ahoana no ampisehoantsika fa tia an’i Jehovah isika ? 
 7 , 8 . 
 Ahoana no ampisehoantsika fa tia an’i Jehovah isika ? 
 Maro no mino fa fihetseham - po tonga ho azy ny fitiavana , toy izay mitranga tampoka eo amin’ny lehilahy sy vehivavy raiki - pitia . 
 Tsy fihetseham - po fotsiny anefa ny tena fitiavana . 
 Miseho amin’ny atao izy io . 
 Lazain’ny Baiboly fa ‘ lalana tsara indrindra ’ ny fitiavana , ary mila ‘ ezaka ’ ny fanehoana azy . 
 Ampirisihina ny Kristianina mba tsy ho tia “ amin’ny teny na amin’ny lela ” fotsiny , “ fa amin’ny atao ary amin’ny fahamarinana . ” — 1 Jaona 3 : 18 . 
 Ny fitiavana an’Andriamanitra no mandrisika antsika hanao izay sitrany ary hiaro sy hanohana ny zony hitondra , amin’ny tenintsika sy ny ataontsika . 
 Izy io no mahatonga antsika tsy ho tia an’izao tontolo izao sy ny fitondran - tena ratsiny . 
 Mankahala ny ratsy ireo tia an’Andriamanitra . 
 Anisan’ny fitiavana an’Andriamanitra koa ny fitiavana ny mpiara - belona , ary handinika izany isika ao amin’ny lahatsoratra manaraka . 
 Tokony hankatò an’Andriamanitra isika raha tia azy . 
 Hoy mantsy ny Baiboly : “ Izao no fitiavana an’Andriamanitra , dia ny itandremantsika ny didiny . ” — 1 Jaona 5 : 3 . 
 Ahoana no nampisehoan’i Jesosy fa tia an’Andriamanitra izy ? 
 Nasehon’i Jesosy tamin’ny fomba tonga lafatra ny atao hoe fitiavana an’Andriamanitra . 
 Niala tany an - danitra izy noho ny fitiavana , ary lasa olombelona tetỳ an - tany . 
 Io fitiavana io koa no nandrisika azy hanome voninahitra ny Rainy , tamin’izay rehetra nataony sy nampianariny . 
 “ Tonga hatramin’ny fahafatesana ny fankatoavany ” , noho ny fitiavana . 
 Afaka ny ho marina eo anatrehan’Andriamanitra ny olona mahatoky , vokatr’izany fankatoavana tamim - pitiavana izany . 
 Hoy i Paoly : “ Tahaka ny nahatongavan’ny maro ho mpanota noho ny tsy nankatoavan’ny olona iray [ Adama ] , no hahatongavan’ny maro ho marina noho ny nankatoavan’ny olona iray [ Kristy Jesosy ] . ” — Romanina 5 : 19 . 
 Nahoana ny fankatoavana no anisan’ny fomba anehoana ny fitiavana an’Andriamanitra ? 
 Mankatò toa an’i Jesosy isika , mba hampisehoantsika ny fitiavantsika an’Andriamanitra . 
 Hoy i Jaona , ilay apostoly tian’i Jesosy : “ Izao no fitiavana , dia ny handehanantsika hatrany araka ny didiny . ” 
 Maniry mafy ny tari - dalan’i Jehovah ireo tena tia azy . 
 Miaiky izy ireo fa tsy mahavita tena . 
 Noho izany , dia mitoky amin’ny fahendren’Andriamanitra izy ireo , sady manaiky ny tari - dalany feno fitiavana . 
 Tena maniry hanao ny sitrapon’Andriamanitra izy ireo , toy ireo olona ambony saina tany Beria fahiny , izay “ nazoto ” nandray ny hafatra avy amin’Andriamanitra . 
 Nandinika tsara ny Soratra Masina izy ireo , mba hahafantarany tsara kokoa ny sitrapon’Andriamanitra . 
 Nanampy azy ireo hankatò an’Andriamanitra bebe kokoa izany , mba hampisehoany fa tia azy izy ireo . 
 Inona no dikan’ny hoe tia an’Andriamanitra amin’ny fo , saina , tena , ary hery manontolo ? 
 Nilaza i Jesosy fa tokony ho tia an’Andriamanitra amin’ny fo , saina , tena , ary ny herintsika manontolo isika . 
 Avy ao am - po ny fitiavana toy izany . 
 Ny fihetseham - pontsika sy ny faniriantsika ary ny eritreritsika lalina indrindra , no tiana holazaina amin’ny hoe fo eto . 
 Haniry mafy hampifaly an’i Jehovah àry isika , raha tia azy amin’ny fo . 
 Tia azy amin’ny saintsika koa isika . 
 Tsy hoe tia an’i Jehovah an - jambany fotsiny isika , fa noho ny fahafantarantsika azy . 
 Nanjary fantatsika mantsy ny toetrany sy ny fitsipiny ary ny fikasany . 
 Ampiasaintsika mba hanompoana sy hiderana azy ny tenantsika , izany hoe ny maha isika antsika sy ny fiainantsika . 
 Ampiasaintsika amin’izany koa ny herintsika . 
 Nahoana isika no tokony ho tia an’i Jehovah ? 
 Nahoana no takin’Andriamanitra ny hitiavantsika azy ? 
 Tokony ho tia an’i Jehovah isika , satria mitaky ny hanahafantsika ny toetrany izy . 
 Avy amin’Andriamanitra mantsy ny fitiavana , ary izy no modely tsara indrindra amin’ny fanehoana azy io . 
 Hoy ny apostoly Jaona : “ Andriamanitra dia fitiavana . ” 
 Noforonina tahaka ny endrik’Andriamanitra ny olombelona , izany hoe natao hitia . 
 Miorina amin’ny fitiavana mihitsy aza ny fampiharan’i Jehovah ny zony hitondra . 
 Ny olona tiany hofehezina , dia ireo manompo azy noho ny fitiavana sy ny faniriana ho eo ambany fitondrany mahitsy sy marina . 
 Tena ilaina tokoa ny fitiavana , mba hanjakan’ny fiadanana sy ny filaminana eo amin’ny zavaboary rehetra . 
 a ) Nahoana ny Israelita no nilazana hoe : “ Tiavo i Jehovah Andriamanitrao ” ? 
 b ) Nahoana no rariny raha irin’i Jehovah ho tia azy isika ? 
 Tia an’i Jehovah koa isika , satria mankasitraka izay nataony ho antsika . 
 Tadidio fa nilaza tamin’ny Jiosy i Jesosy hoe : “ Tiavo i Jehovah Andriamanitrao . ” 
 Tsy andriamanitra tsy fantatra na mafy fo no nasaina notiavin’izy ireo , fa ilay Andriamanitra efa naneho fitiavana taminy . 
 I Jehovah no Andriamanitr’izy ireo . 
 Izy no nanafaka azy ireo tany Ejipta sy nitondra azy tany amin’ny Tany Nampanantenaina . 
 Izy no niaro azy , nanome sakafo sy niraiki - po tamin’izy ireo , ary nanafay azy tamim - pitiavana . 
 I Jehovah koa no Andriamanitsika ankehitriny , dia ilay nanome ny Zanany ho vidim - panavotana mba hahazoantsika fiainana mandrakizay . 
 Rariny àry raha iriny ho tia azy isika ! 
 Valim - pitia ny fitiavana asehontsika , satria Andriamanitra tia antsika no asaina tiavintsika . 
 Tia azy isika , satria “ izy no tia antsika voalohany . ” — 1 Jaona 4 : 19 . 
 Inona no mampitovy ny fitiavan’i Jehovah sy ny an’ny ray aman - dreny be fitiavana ? 
 Toy ny fitiavan’ny ray aman - dreny an - janany , ny fitiavan’i Jehovah ny olombelona . 
 Tsy lavorary ireo ray aman - dreny ireo , nefa milofo mandritra ny taona maro mba hikarakarana an - janany , na dia mety handaniany vola be sy zavatra hafa aza izany . 
 Mampianatra , mampahery , manohana , ary manafay ny zanany ny ray aman - dreny , satria tiany ho sambatra sy hahomby izy ireo . 
 Inona no irin’izy ireo ho setrin’izany ? 
 Iriny hamaly fitia azy ny zanany , ka handray am - po ny zavatra nampitainy , satria hahasoa azy ireo izany . 
 Tsy rariny àry ve raha irin’ilay Raintsika lavorary any an - danitra ho tia sy hankasitraka azy koa isika , noho izay rehetra nataony tamintsika ? 
 Inona no hanampy antsika ho tia an’Andriamanitra ? 
 Inona no dingana voalohany tsy maintsy atao , raha irintsika ny ho tia an’Andriamanitra ? 
 Mbola tsy nahita an’Andriamanitra isika , sady mbola tsy nandre ny feony . 
 Manasa antsika ho tia azy sy hifandray aminy anefa izy . 
 Ahoana no ahavitantsika izany ? 
 Tsy afaka mifandray am - po amin’ny olona iray tsy fantatsika isika . 
 Noho izany , ny dingana voalohany tsy maintsy atao mba hitiavana olona iray , dia ny fahafantarana ny momba azy . 
 Nomen’i Jehovah ny Teniny , mba hahafantarantsika ny momba azy . 
 Izany no antony ampirisihan’i Jehovah antsika , amin’ny alalan’ny fandaminany , mba hamaky Baiboly tsy tapaka . 
 Ny Baiboly no mampianatra antsika ny momba an’Andriamanitra , ny toetrany , ny maha izy azy , ary ny fifandraisany tamin’ny olona nandritra ny an’arivony taona . 
 Mitombo ny zavatra fantatsika momba an’Andriamanitra sy ny fitiavantsika azy , rehefa misaintsaina ireny fitantarana ireny isika . — Romanina 15 : 4 . 
 Nahoana no mampitombo ny fitiavantsika an’Andriamanitra ny fisaintsainana ny fanompoan’i Jesosy ? 
 Tena ilaina koa ny misaintsaina ny fiainan’i Jesosy sy ny fanompoany , raha tiantsika hitombo ny fitiavantsika an’i Jehovah . 
 Nanahaka tanteraka ny Rainy mantsy izy , ka afaka nilaza hoe : “ Izay nahita ahy dia nahita ny Ray koa . ” 
 Azo antoka fa manohina ny fonao ny misaintsaina ny fangoraham - po nasehon’i Jesosy , tamin’izy nanangana ny zanaka lahitokan’ilay mpitondratena . 
 Mahafinaritra ny mahafantatra fa nanetry tena sy nanasa ny tongotry ny mpianany i Jesosy , ilay Zanak’Andriamanitra sady ny lehilahy niavaka indrindra teto an - tany . 
 Niavaka sy hendry kokoa noho ny olon - kafa rehetra izy . 
 Azo inoana anefa fa mampihetsi - po anao ny mahafantatra fa vonona ny hifandray tamin’ny hafa izy , na dia ny ankizy aza . 
 Rehefa misaintsaina an’izany rehetra izany isika , dia manjary manahaka an’ireo Kristianina nanoratan’i Petera hoe : “ Na mbola tsy hitanareo mihitsy aza i Kristy , dia tia azy ianareo . ” 
 Ary rehefa mitombo ny fitiavantsika an’i Jesosy , dia mitombo koa ny fitiavantsika an’i Jehovah . 
 17 , 18 . 
 Inona avy ny zavatra omen’i Jehovah amim - pitiavana , ka hampitombo ny fitiavantsika azy raha saintsainintsika ? 
 Hampitombo ny fitiavantsika an’Andriamanitra koa , ny fisaintsainana ireo zavatra maro omeny amim - pitiavana mba hankafizantsika ny fiainana . 
 Anisan’izany ny zavaboary kanto , sakafo matsiro isan - karazany , fiarahana amin’ny namana tsara sy be fitiavana , ary ireo zavatra tsy hita isa mahafaly sy mahafinaritra antsika . 
 Vao mainka isika mankasitraka an’Andriamanitsika , arakaraka ny ianarantsika momba azy , satria tsy manam - petra ny hatsaram - panahiny sy ny fahalalahan - tanany . 
 Saintsaino izay rehetra nataony ho anao . 
 Tsy ekenao ve fa mendrika ny hotiavinao izy ? 
 Fanomezana avy amin’Andriamanitra koa ny fahafahana mivavaka aminy amin’ny fotoana rehetra . 
 Fantatsika fa mihaino antsika ilay “ Mpihaino vavaka . ” 
 Nomen’i Jehovah an’ilay Zanany malalany , ny fahefana hanjaka sy hitsara . 
 Tsy nankininy tamin’iza na iza anefa ny fihainoana ny vavaka ataontsika . 
 Izy mihitsy no mihaino azy ireny . 
 Manjary akaiky kokoa an’i Jehovah àry isika , satria miahy antsika manokana izy , ary ataony amim - pitiavana izany . 
 Inona ireo fampanantenan’i Jehovah mahatonga antsika ho akaiky kokoa azy ? 
 Manjary akaiky kokoa an’i Jehovah koa isika , rehefa misaintsaina ny fikasany momba ny olombelona . 
 Nampanantena izy fa hanafoana ny aretina sy ny alahelo ary ny fahafatesana . 
 Tsy hisy intsony ny olona kivy na iharan - doza , rehefa lasa lavorary ny olombelona . 
 Tsy hisy intsony koa ny mosary sy ny fahantrana ary ny ady . 
 Ho lasa paradisa ny tany . 
 Hitondra an’ireo fitahiana ireo i Jehovah noho ny fitiavany antsika , fa tsy hoe voatery hanao izany izy . 
 Inona no soa azon’ireo tia an’i Jehovah , araka ny nolazain’i Mosesy ? 
 Tokony ho tia an’Andriamanitra sy hampitombo ny fitiavantsika azy àry isika , noho ireo antony mavesa - danja ireo . 
 Hampitombo ny fitiavanao an’Andriamanitra hatrany ve ianao , ka hamela azy hitari - dalana anao ? 
 Anao ny safidy . 
 Niaiky i Mosesy fa mandray soa ny olona , rehefa tia an’i Jehovah sy tsy mamela izany fitiavana izany hangatsiaka . 
 Hoy izy tamin’ny Israelita fahiny : “ Mifidiana ny fiainana , mba ho velona hianao sy ny taranakao , dia ny ho tia an’i Jehovah Andriamanitrao hianao ka hihaino ny feony sy hifikitra aminy ; fa izany no fiainanao sy fahamaroan’ny andronao . ” — Deoteronomia 30 : 19 , 20 . 
 Tadidinao Ve ? 
 • Nahoana no tena ilaina ny hitiavantsika an’i Jehovah ? 
 • Ahoana no ampisehoantsika fa tia an’Andriamanitra isika ? 
 • Inona avy no antony tokony hitiavantsika an’i Jehovah ? 
 • Inona no hanampy antsika ho tia an’Andriamanitra ? 
 [ Sary , pejy 20 ] 
 Ny fitiavantsika an’i Jehovah no tena sarobidy aminy , ary afaka maneho izany isika rehetra 
 [ Sary , pejy 23 ] 
 “ Izay nahita ahy dia nahita ny Ray koa . ” — Jaona 14 : 9 . 
 Inona no Dikan’ny hoe Tia Namana ? 
 “ Tiavo ny namanao tahaka ny tenanao . ” — MATIO 22 : 39 . 
 Ahoana no ampisehoantsika fa tia an’Andriamanitra isika ? 
 INONA no takin’i Jehovah amin’ny mpivavaka aminy ? 
 Valin - teny tsotra nefa mafonja no namintinan’i Jesosy izany . 
 Nolazainy fa ny didy lehibe indrindra dia ny hitiavana an’i Jehovah amin’ny fo , tena , saina ary hery manontolo . 
 Hitantsika tao amin’ny lahatsoratra teo aloha ny fomba ampisehoantsika fa tia an’Andriamanitra isika . 
 Anisan’izany ny fankatoavana azy sy ny fitandremana ny didiny , ho setrin’ny fitiavany antsika . 
 Fahafinaretana ho an’ny olona tia an’Andriamanitra ny manao ny sitrapony , fa tsy enta - mavesatra . — Salamo 40 : 8 ; 1 Jaona 5 : 2 , 3 . 
 2 , 3 . 
 Nahoana isika no tokony handinika an’ilay didy momba ny fitiava - namana , ary inona avy no fanontaniana mifandray amin’izany ? 
 Mifandray amin’ilay voalohany ny didy lehibe indrindra faharoa . 
 Hoy i Jesosy : “ Tiavo ny namanao tahaka ny tenanao . ” 
 Handinika an’io didy io isika izao . 
 Tsara ny handinihana azy io , satria manjaka ny fitiavan - tena sy ny fitiavana tsy araka ny tokony ho izy ankehitriny . 
 Nilaza ny apostoly Paoly fa tsy ho tia namana ny olona miaina amin’ny “ andro farany ” , fa ho tia tena , ho tia vola , ary ho tia fahafinaretana . 
 Maro no “ tsy ho tia ny mpianakaviny . ” 
 Nilaza mialoha i Jesosy Kristy fa “ maro no . . . hamadika ny namany ary hifankahala . . . . 
 Hihamangatsiaka [ koa ] ny fitiavan’ny maro . ” — Matio 24 : 10 , 12 . 
 Mariho fa tsy nilaza i Jesosy hoe hihamangatsiaka ny fitiavan’ny olona rehetra . 
 Efa nisy ary mbola hisy foana ny olona haneho ilay karazam - pitiavana takin’i Jehovah sy mendrika azy . 
 Ny olona tena tia an’i Jehovah dia hiezaka hihevitra ny hafa toy ny iheveran’Andriamanitra azy ireny . 
 Iza anefa ireo namana tsy maintsy tiavintsika ? 
 Ahoana no ampisehoantsika fa tia azy ireo isika ? 
 Manampy antsika hahita ny valin’ireo fanontaniana lehibe ireo ny Soratra Masina . 
 Iza no namako ? 
 Tokony ho tia an’iza ny Jiosy , araka ny Levitikosy toko faha - 19 ? 
 Nilaza tamin’ilay Fariseo nanontany azy i Jesosy , fa ny didy faharoa lehibe indrindra , dia ny fitiavana ny namana tahaka ny tena . 
 Lalàna iray nomena ny Israelita io notononin’i Jesosy io . 
 Mazava tsara ilay lalàna , ary voarakitra ao amin’ny Levitikosy 19 : 18 . 
 Nasaina nihevitra ny olona tsy Israelita ho toy ny namany ny Israelita , ao amin’ny Levitikosy toko faha - 19 . 
 Hoy ny andininy faha - 34 : “ Ny vahiny eo aminareo dia hataonareo tahaka ny tompon - tany aminareo ihany ka ho tianao tahaka ny tenanao ; fa efa mba vahiny tany amin’ny tany Egypta hianareo . ” 
 Tokony ho nentina tamim - pitiavana àry ny olona tsy Jiosy , indrindra fa ireo nanaraka ny fivavahana jiosy . 
 Ahoana no fahazoan’ny Jiosy an’ilay didy momba ny fitiava - namana ? 
 Hafa mihitsy anefa ny hevitr’ireo mpitondra fivavahana jiosy tamin’ny andron’i Jesosy . 
 Nampianarin’ny sasany tamin’izy ireo fa ny Jiosy ihany no azo antsoina hoe “ namana . ” 
 Tokony hankahalaina , hono , ny tsy Jiosy , ary tsy maintsy mankahala an’ireo tsy manompo an’Andriamanitra ireo manompo azy . 
 Nilaza ny boky iray fa “ nahazo vahana ny fankahalana , noho io fampianarana io . 
 Nampiroborobo izany ny zava - nisy . ” 
 Inona no hevitra roa nasongadin’i Jesosy , tamin’izy niresaka momba ny fitiava - namana ? 
 Niresaka an’io olana io i Jesosy , tao amin’ilay Toriteny teo An - tendrombohitra . 
 Nohazavainy hoe iza no tokony hotiavina . 
 Hoy izy : “ Efa renareo fa voalaza hoe : ‘ Tiavo ny namanao ary mankahalà ny fahavalonao . ’ 
 Fa izaho kosa milaza aminareo hoe : Tiavo foana ny fahavalonareo , ary mivavaha mandrakariva ho an’izay manenjika anareo , mba ho tonga zanaky ny Rainareo izay any an - danitra ianareo . 
 Izy mantsy mampiposaka ny masoandrony amin’ny ratsy fanahy sy ny tsara fanahy , ary mandatsaka ny orana amin’ny marina sy ny tsy marina . ” 
 Nanasongadina hevitra roa i Jesosy teo . 
 Voalohany : Tsara fanahy sady malala - tanana amin’ny ratsy fanahy sy ny tsara fanahy i Jehovah . 
 Faharoa : Tokony hanao toa azy isika . 
 Inona no lesona raisintsika avy amin’ny tantaran’ilay Samaritanina tsara fanahy ? 
 Nanontany an’i Jesosy toy izao ny Jiosy iray nahay Lalàna , indray mandeha : “ Iza marina moa ny namako ? ” 
 Nilaza fitantarana iray i Jesosy mba hamaliana izany . 
 Nilaza izy fa nisy Samaritanina iray nahita lehilahy jiosy , izay vao avy nokapohin’ny jiolahy sy nendahiny . 
 Tsy tia Samaritanina ny Jiosy amin’ny ankapobeny . 
 Na izany aza , dia nofehezin’io Samaritanina io ny ratran’ilay lehilahy , ary nentiny tany amin’ny tranombahiny izy mba ho voaro sy hotsaboina . 
 Inona no lesona raisintsika avy amin’izany ? 
 Tokony ho tiantsika , na dia ny olona tsy iray firazanana , fiaviana , na fivavahana amintsika aza . — Lioka 10 : 25 , 29 , 30 , 33 - 37 . 
 Inona no dikan’ny hoe tia namana ? 
 Ahoana no ampisehoantsika fa tia namana isika , araka ny Levitikosy toko faha - 19 ? 
 Toy ny fitiavana an’Andriamanitra ihany ny fitiava - namana . 
 Tsy fihetseham - po fotsiny izy io fa mila aseho amin’ny atao . 
 Manampy antsika hahazo an’izany ny fandinihana ny teny manodidina ny Levitikosy 19 : 18 , izay mampirisika ny vahoakan’Andriamanitra mba ho tia ny namany tahaka ny tenany . 
 Voalaza ao fa tokony havelan’ny Israelita haka amin’ny vokatra eny an - tsaha , ny ory sy ny vahiny . 
 Tsy nahazo nangalatra , namitaka , nifandainga , na nanao fitsarana miangatra izy ireo . 
 Tokony hananatra ny hafa izy ireo rehefa ilaina izany . 
 Na izany aza , dia nomena didy mazava tsara izy ireo hoe : “ Aza mankahala ny rahalahinao amin’ny fonao . ” 
 Mamintina an’ireo didy ireo sy ny maro hafa ireto teny ireto : “ Tiava ny namanao tahaka ny tenanao . ” — Levitikosy 19 : 9 - 11 , 15 , 17 , 18 . 
 Nahoana i Jehovah no nandidy ny Israelita mba tsy hifandray akaiky amin’ny firenen - kafa ? 
 Tsy tokony hifandray akaiky amin’ny olona mivavaka amin’ny andriamani - diso anefa ny Israelita , na dia tokony ho tia ny hafa aza . 
 Efa nolazain’i Jehovah mialoha ny voka - dratsin’ny fiarahana amin’ny naman - dratsy . 
 Nandidy ny Israelita toy izao , ohatra , izy momba ireo firenena nasaina noresen’izy ireo : “ Aza mifanambady anaka aminy : ny zanakao - vavy tsy homenao ho vadin’ny zanani - lahy , ary ny zanani - vavy tsy halainao ho vadin’ny zanakao - lahy . 
 Fa hampiala ny zanakao - lahy amin’ny fanarahana Ahy izy mba hanompoany andriamani - kafa , dia hirehitra aminareo ny fahatezeran’i Jehovah . ” — Deoteronomia 7 : 3 , 4 . 
 Tsy tokony hifandray akaiky amin’ny olona manao ahoana ny Kristianina ? 
 Mitandrina koa ny Kristianina , mba tsy hifandray akaiky amin’ny olona mety hampihena ny finoany . 
 Ampirisihina toy izao isika : “ Aza manaiky hiray zioga amin’ny tsy mpino ” , na ireo olona tsy anisan’ny fiangonana kristianina . 
 Ampirisihina koa ny Kristianina mba hanambady “ ao amin’ny Tompo ihany . ” 
 Tsy tokony hanambany an’ireo olona tsy mivavaka amin’i Jehovah anefa isika , na izany aza . 
 Maty ho an’ny mpanota i Kristy , ary maro tamin’ireo mpanao ratsy taloha no nanova ny fomba fiainany ka nanjary nihavana tamin’Andriamanitra . — Romanina 5 : 8 ; 1 Korintianina 6 : 9 - 11 . 
 Ahoana no fomba tsara indrindra ampisehoantsika fa tia an’ireo olona tsy manompo an’i Jehovah isika , ary nahoana ? 
 Ahoana no fomba tsara indrindra ampisehoantsika fa tia an’ireo olona tsy manompo an’Andriamanitra isika ? 
 Tsy misy afa - tsy ny fanahafana an’i Jehovah . 
 Tia sy tsara fanahy amin’ny olona rehetra izy , na dia tsy tiany aza ny faharatsiana . 
 Omeny fahafahana hiala amin’ny ratsy izy ireo mba hahazoany fiainana mandrakizay . 
 Irin’i Jehovah “ ho tonga amin’ny fibebahana ” ny olona rehetra . 
 Sitrapon’Andriamanitra “ ny hamonjena ny karazan’olona rehetra sy ny hananany fahalalana marina tsara ny fahamarinana . ” 
 Izany no antony nanirahan’i Jesosy ny mpanara - dia azy hitory sy hampianatra , ary ‘ hanao mpianatra ny olona any amin’ny firenena rehetra . ’ 
 Asehontsika amin’ny fandraisana anjara amin’io asa io , fa tia an’Andriamanitra sy ny mpiara - belona amintsika isika , eny fa na dia ny fahavalontsika aza ! 
 Fitiavana an’ireo rahalahintsika kristianina 
 Inona no nosoratan’ny apostoly Jaona momba ny fitiavan - drahalahy ? 
 Hoy ny apostoly Paoly : “ Aoka isika hanao soa amin’ny rehetra , indrindra fa amin’ny mpiray finoana amintsika . ” 
 Kristianina isika , ka tsy maintsy tia ny mpiray finoana amintsika , izany hoe ireo rahalahy sy anabavintsika ara - panahy . 
 Tena zava - dehibe ve io fitiavana io ? 
 Izany tokoa , satria hoy ny apostoly Jaona : “ Izay rehetra mankahala ny rahalahiny dia mpamono olona . . . 
 Raha misy manao hoe : ‘ Tia an’Andriamanitra aho ’ , nefa mankahala ny rahalahiny , dia mpandainga izy . 
 Fa izay tsy tia ny rahalahiny izay hitany , dia tsy afaka ny ho tia an’Andriamanitra izay tsy hitany . ” 
 Teny mahery tokoa izany . 
 I Satana Devoly no nantsoin’i Jesosy Kristy hoe “ mpamono olona ” sy “ mpandainga . ” 
 Tsy tiantsika mihitsy raha isika no hantsoina toy izany ! 
 Ahoana no ampisehoantsika fa tia ny mpiray finoana amintsika isika ? 
 “ Ampianarin’Andriamanitra hifankatia ” ny tena Kristianina . 
 Tokony ‘ tsy ho tia amin’ny teny na amin’ny lela isika fa amin’ny atao ary amin’ny fahamarinana . ’ 
 Tokony “ tsy hisy fihatsarambelatsihy ” ny fitiavantsika . 
 Ny fitiavana dia mahatonga antsika ho tsara fanahy , hangoraka , hamela heloka , hahari - po , tsy hialona , tsy hirehareha , tsy hanambony tena , ary tsy ho tia tena . 
 Mahatonga antsika ‘ hifanompo ’ koa izy io . 
 Nampianarin’i Jesosy hifankatia ny mpianany , toy ny nitiavany azy ireo . 
 Noho izany , dia tokony ho vonona ny hahafoy ny ainy ho an’ny rahalahiny mihitsy aza ny Kristianina raha ilaina izany . 
 Ahoana no tokony hanehoantsika fitiavana eo anivon’ny fianakaviana ? 
 Tokony ho hita taratra eo anivon’ny fianakaviana kristianina ny fitiavana , indrindra fa eo amin’ny mpivady . 
 Tokony hifandray akaiky ny mpivady , ka izany no nahatonga an’i Paoly hilaza hoe : ‘ Tokony ho tia ny vadiny tahaka ny tenany ny lehilahy . ’ 
 Hoy koa izy : “ Izay tia ny vadiny dia tia ny tenany . ” 
 Naverin’i Paoly io torohevitra io ao amin’ny andininy faha - 33 . 
 Ny lehilahy tia ny vadiny dia tsy hanahaka an’ireo Israelita namitaka ny vadiny , tamin’ny andron’i Malakia . 
 Tokony hiraiki - po aminy kosa izy , ary ho tia azy toy ny nitiavan’i Kristy ny fiangonana . 
 Hahatonga ny vehivavy hanaja ny vadiny koa ny fitiavana . — Efesianina 5 : 25 , 29 - 33 . 
 Inona no nolazain’ny olona sasany sy nataony , rehefa nahita an’ireo rahalahy nifanampy tamim - pitiavana ? 
 Io fifankatiavan’ny mpirahalahy io no mampiavaka ny tena Kristianina . 
 Hoy i Jesosy : “ Izany no hahafantaran’ny olona rehetra fa mpianatro ianareo raha mifankatia . ” 
 Tia an’Andriamanitra isika sady misolo tena azy , ka izany no mahatonga antsika hifankatia . 
 Manjary manatona an’Andriamanitra ny olona , rehefa mahita izany . 
 Mitantara ny zavatra niainany ny fianakaviana iray Vavolombelon’i Jehovah , any Mozambika : “ Mbola tsy nahita toy izany mihitsy izahay . 
 Nanomboka nitsoka ny rivo - doza indray tolakandro , ary narahina oram - be sy havandra . 
 Rava ilay trano bararata nisy anay , ary lasan’ny rivotra ny tafo fanitso . 
 Gaga ny mpiara - monina taminay , rehefa tonga nanampy tamin’ny fanorenana ny tranonay ireo rahalahy avy amin’ny fiangonana teny amin’ny manodidina . 
 Hoy izy ireo : ‘ Tena tsara mihitsy ny fivavahanareo . 
 Mbola tsy nanampy anay toy izao mihitsy ny fivavahanay . ’ 
 Nosokafanay ny Baiboly ary nasehonay azy ireo ny Jaona 13 : 34 , 35 . 
 Mianatra Baiboly izao ny maro amin’ny mpiara - monina aminay . ” 
 Fitiavana ny olona tsirairay 
 Inona no tsy mampitovy ny hoe tia ny olona amin’ny fitambarany sy ny hoe tia ny olona tsirairay ? 
 Tsy sarotra ny hoe tia ny mpiara - belona amintsika amin’ny fitambarany . 
 Tsy mba toy izany anefa ny hoe tia ny olona tsirairay . 
 Mety hanatitra fanomezana any amin’ny fikambanana mpanao asa soa , ohatra , ny olona iray , mba hampisehoany ny fitiavany ny mpiara - belona aminy , ary izay ihany no ataony . 
 Mora lavitra ny milaza fa tiantsika ny mpiara - belona amintsika , noho ny hoe tia an’ilay mpiara - miasa amintsika izay toa tsy miraharaha antsika isika , na ilay mpifanolo - bodirindrina mahatsiravina antsika , na ilay namana nandiso fanantenana antsika . 
 17 , 18 . 
 Ahoana no nampisehoan’i Jesosy fa tia ny olona tsirairay izy , ary nahoana izy no nanao izany ? 
 Nanome modely ho antsika momba ny fitiavana ny olona tsirairay i Jesosy , izay nanahaka tanteraka ny toetran’Andriamanitra . 
 Marina fa ny hanaisotra ny fahotan’izao tontolo izao no nahatongavany teto an - tany , kanefa tia ny olona tsirairay koa izy . 
 Anisan’izany ilay vehivavy narary , sy ilay lehilahy boka , ary ilay ankizy nisy demonia . 
 Maneho fitiavana ny mpiara - belona amintsika koa isika , eo amin’ny fomba itondrantsika ny olona tsirairay ifaneraserantsika isan’andro . 
 Aza hadinoina mihitsy fa mifandray ny fitiava - namana sy ny fitiavana an’Andriamanitra . 
 Marina fa nanampy ny mahantra i Jesosy , nanasitrana ny marary , namahana ny noana , ary nampianatra ny vahoaka . 
 Ny hanampiana ny olona hihavana amin’i Jehovah anefa no antony nanaovany izany . 
 Nanao ny zava - drehetra ho voninahitr’Andriamanitra i Jesosy , ary tsy nohadinoiny mihitsy fa nisolo tena an’ilay Andriamanitra tiany izy , sady naneho taratra ny toetrany . 
 Raha manahaka an’i Jesosy isika dia ho afaka haneho ny tena fitiavana amin’ny mpiara - belona amintsika , nefa koa tsy ho anisan’ity tontolo ratsy fanahy ity . 
 Ahoana no hitiavantsika ny namantsika tahaka ny tenantsika ? 
 19 , 20 . 
 Inona no dikan’ny hoe tia ny namana tahaka ny tena ? 
 Hoy i Jesosy : “ Tiavo ny namanao tahaka ny tenanao . ” 
 Ara - dalàna raha miahy izay hahasoa ny tenantsika isika , sady mitandro ny hajan’ny tenantsika . 
 Tsy ho azo ampiharina loatra mantsy io didy io raha tsy izany . 
 Araka ny antonony anefa ilay fitiavana ny tena resahina eto , fa tsy tokony hafangaro amin’ilay fitiavan - tena tafahoatra , izay tsy misy firaharahana ny hafa , resahin’ny apostoly Paoly ao amin’ny 2 Timoty 3 : 2 . 
 Fahatsiarovan - tena ho misy vidiny izy io . 
 Nisy manam - pahaizana momba ny Baiboly nilaza fa ‘ araka ny antonony io fitiavana ny tena io , fa tsy toy ny an’ny olona mihevi - tena ho tapitr’ohatra , na toy ny an’ireo mihevi - tena ho tsy misy dikany . ’ 
 Ny fitiavana ny hafa tahaka ny tena , dia midika fa mihevitra ny hafa toy izay tiantsika hiheverany antsika isika , ary mitondra azy ireo toy ny fomba tiantsika hitondrany antsika . 
 Hoy i Jesosy : “ Koa izay rehetra tianareo hataon’ny olona aminareo àry , dia mba ataovy aminy koa . ” 
 Tsy te hilaza akory i Jesosy hoe tokony hieritreritra izay nataon’ny hafa tamintsika tamin’ny lasa isika , mba hamaliana azy araka izany . 
 Tiany kosa isika hieritreritra izay fomba tiantsika hitondrana antsika , ary hitondra ny hafa toy izany . 
 Mariho koa fa tsy ny namana na ny rahalahy ihany no noresahin’i Jesosy teo . 
 Nampiasa ilay teny hoe “ olona ” kosa izy , angamba mba hampisehoana fa tokony hataontsika toy izany ny olona rehetra , izany hoe izay rehetra hitantsika . 
 Inona no asehontsika rehefa tia ny hafa isika ? 
 Misakana antsika tsy hanao ratsy ny fitiava - namana . 
 Hoy ny apostoly Paoly : “ Ny fehezan - dalàna hoe : ‘ Aza manitsakitsa - bady , aza mamono olona , aza mangalatra , aza mitsiriritra ’ , mbamin’izay didy hafa rehetra , dia efa voafintina amin’izao teny izao : ‘ Tiavo ny namanao tahaka ny tenanao . ’ 
 Ny fitiavana tsy manisy ratsy ny namana . ” 
 Mandrisika antsika hitady fomba hanaovan - tsoa amin’ny hafa , ny fitiavana . 
 Ny fitiavantsika ny mpiara - belona amintsika , no ampisehoantsika fa tiantsika koa i Jehovah Andriamanitra , ilay nanao ny olona tahaka ny endriny . — Genesisy 1 : 26 . 
 Ahoana no Havalinao ? 
 • Iza no tokony hotiavintsika , ary nahoana ? 
 • Ahoana no ampisehoantsika fa tia an’ireo olona tsy manompo an’i Jehovah isika ? 
 • Inona no resahin’ny Baiboly momba ny fitiavan - drahalahy ? 
 • Inona no dikan’ny hoe tia ny namana tahaka ny tena ? 
 [ Sary , pejy 26 ] 
 “ Iza marina moa ny namako ? ” 
 [ Sary , pejy 29 ] 
 Tia ny olona tsirairay i Jesosy 
 “ Efa Antomotra ny Andro Lehiben’i Jehovah ” 
 “ Efa antomotra ny andro lehiben’i Jehovah ; eny , efa antomotra sady mihafaingana indrindra . ” — ZEFANIA 1 : 14 . 
 1 , 2 . a ) Inona ilay andro manokana andrasan’ny Kristianina ? 
 b ) Inona avy no fanontaniana ilana valiny , ary nahoana ? 
 TSINDRIAN - DAONA sy miramirana erỳ ny tovovavy iray miandry ny andron’ny mariaziny . 
 Efa tsy andrin’ny vehivavy bevohoka iray ny fotoana hahaterahan’ny zanany kely . 
 Maniry mafy ny ahatongavan’ny fotoam - pialan - tsasatra nandrasany hatry ny ela ny mpiasa iray efa trotraky ny havizanana . 
 Inona no mampitovy an’ireo olona telo ireo ? 
 Samy miandry andro manokana izy ireo , ary hisy fiantraikany eo amin’ny fiainany ilay izy . 
 Samy efa manantena mafy izy ireo , na dia zavatra samy hafa aza no andrasany . 
 Ho avy ilay andro andrasany , ary mino izy ireo fa ho vonona rehefa tonga izy io . 
 Efa miandrandra mafy ny ahatongavan’ny andro manokana iray koa ny tena Kristianina ankehitriny . 
 Tsy inona izany fa ny andro lehiben’i Jehovah . 
 Inona io “ andron’i Jehovah ” ho avy io , ary inona no ho vokatr’izy io eo amin’ny olombelona ? 
 Inona koa no tokony hataontsika mba ho vonona isika rehefa tonga izy io ? 
 Tsy maintsy mitady ny valin’ireo fanontaniana ireo dieny izao isika , satria voaporofo fa marina ireto tenin’ny Baiboly ireto : “ Efa antomotra ny andro lehiben’i Jehovah ; eny , efa antomotra sady mihafaingana indrindra . ” — Zefania 1 : 14 . 
 “ Ny andro lehiben’i Jehovah ” 
 Inona no atao hoe “ andro lehiben’i Jehovah ” ? 
 Inona no atao hoe “ andro lehiben’i Jehovah ” ? 
 Ao amin’ny Soratra Masina , ny hoe “ andron’i Jehovah ” dia fotoana manokana ampiharany ny didim - pitsarany amin’ny fahavalony , sy anomezany voninahitra ny anarany lehibe . 
 Tonga tamin’ireo vahoaka nivadika tany Joda sy Jerosalema , sy ireo mponina tsy mifaditrovana tany Babylona sy Ejipta , ny “ andron’i Jehovah ” , rehefa nampihariny tamin’izy ireo ny didim - pitsarany . 
 Mbola ho avy anefa ny lehibe indrindra amin’ny “ andron’i Jehovah . ” 
 “ Andro ” ampiharan’i Jehovah ny didim - pitsarany amin’ireo manala baraka ny anarany izy io . 
 Hanomboka izy io rehefa horavana i “ Babylona Lehibe ” na ny fivavahan - diso rehetra , ary hamarana azy io ny ady Hara - magedona izay handringanana ny sisa amin’ity tontolo ratsy ity . — Apokalypsy 16 : 14 , 16 ; 17 : 5 , 15 - 17 ; 19 : 11 - 21 . 
 Nahoana ny ankamaroan’ny olona no tokony hatahotra ilay andron’i Jehovah izay mihamanatona haingana ? 
 Tokony hatahotra an’io andro mihamanatona haingana io ny ankamaroan’ny olona , na fantany ilay izy na tsia . 
 Nahoana ? 
 Namaly izany i Jehovah , tamin’ny alalan’i Zefania mpaminany . 
 Hoy izy : “ Andro fahatezerana izany andro izany , andro fahoriana sy fahalahelovana , andro fandravana sy fanafoanana , andro maizina sy manjombona , andro mandrahona sy maizim - pito . ” 
 Mampahatahotra tokoa izany ! 
 Hoy koa ilay mpaminany : “ Hampahory ny olona Aho . . . satria efa nanota tamin’i Jehovah izy . ” — Zefania 1 : 15 , 17 . 
 Nahoana no miandrandra mafy ny hahatongavan’ny andron’i Jehovah ny olona an - tapitrisany ? 
 Olon - kafa an - tapitrisany anefa no miandrandra mafy ny hahatongavan’ny andron’i Jehovah . 
 Nahoana ? 
 Satria fantatr’izy ireo fa fotoam - pamonjena sy fanafahana ny olona marina izy io . 
 Hisandratra i Jehovah amin’izay , ary hohamasinina ny anarany be voninahitra . 
 Miankina be dia be amin’izay ataon’ny olona iray amin’izao fotoana izao no hatahorany na hiandrandrany ny andron’i Jehovah . 
 Manao ahoana ny fihetseham - ponao rehefa mahafantatra fa mihamanatona izy io ? 
 Vonona ho amin’izy io ve ianao ? 
 Misy vokany eo amin’ny fiainanao isan’andro ve ny fahafantarana fa mananontanona ny andron’i Jehovah ? 
 “ Hisy mpaneso ho tonga haneso ” 
 Manao ahoana ny toe - tsain’ny olona rehefa ilazana momba ny “ andron’i Jehovah ” ? 
 Ary nahoana izany no tsy mahagaga ny tena Kristianina ? 
 Efa tena antomotra ny “ andron’i Jehovah ” , nefa tsy miraharaha izany ny ankamaroan’ny mponina eto an - tany . 
 Esoin’izy ireo sy hanihaniany ny olona mampitandrina azy momba izany . 
 Tsy mahagaga ny tena Kristianina anefa izany . 
 Tsaroan’izy ireo ilay fampitandreman’ny apostoly Petera manao hoe : “ Fantatrareo aloha izao : Amin’ny andro farany , dia hisy mpaneso ho tonga haneso , sady mandeha araka ny faniriany , ka milaza hoe : ‘ Aiza akory izay fanatrehany nampanantenaina eo ? 
 Efa hatramin’ny andro nahafatesan’ny razantsika no tsy niovan’ny zava - drehetra fa mbola mitovy tanteraka amin’izay nisy hatrany am - piandohan’ny famoronana . ’ 
 ” — 2 Petera 3 : 3 , 4 . 
 Inona no hanampy antsika tsy ho varimbariana ? 
 Ahoana no hanoherantsika izany toe - tsaina ratsy izany , ka tsy ho varimbariana isika ? 
 Hoy i Petera : “ Fampahatsiahivana koa no entiko hanairana ny fahaizanareo misaina tsara . 
 Amin’izay dia ho tadidinareo ny teny efa voalazan’ny mpaminany masina sy ny didin’ny Tompo sady Mpamonjy . 
 Nampitainy tamin’ny alalan’ireo apostolinareo izany didy izany . ” 
 Hanampy antsika ‘ hanaitra ny fahaizantsika misaina ’ ny fanarahana ny fampitandreman’ireo mpaminany . 
 Rentsika matetika angamba ireny fampahatsiahivana ireny . 
 Vao mainka anefa tena iankinan’ny aintsika ny fanarahana azy ireny ankehitriny . — Isaia 34 : 1 - 4 ; Lioka 21 : 34 - 36 . 
 Nahoana no tsy miraharaha ny fampahatsiahivan’ny Baiboly ny olona maro ? 
 Nahoana ny olona sasany no tsy miraharaha ireny fampahatsiahivana ireny ? 
 Hoy ihany i Petera : “ Minia tsy mahalala izy ireo fa efa nisy hatramin’ny ela ny lanitra , ary nisy tany nifatratra tsara nipoitra avy tao anaty rano sady teo afovoan’ny rano , noho ny tenin’Andriamanitra . 
 Tamin’ny alalan’ireo no nandravana ilay tontolo tamin’izany fotoana izany rehefa safotry ny rano . ” 
 Tsy maniry ny hahatongavan’ny andron’i Jehovah tokoa ny olona sasany . 
 Tsy tiany hisy zavatra hanembantsembana ny fiainany . 
 Tsy te hampamoahin’i Jehovah noho ny fomba fiainany feno fitiavan - tena izy ireo ! 
 “ Mandeha araka ny faniriany ” izy ireo , araka ny nolazain’i Petera . 
 Nanao ahoana ny olona tamin’ny andron’i Noa sy tamin’ny andron’i Lota , rehefa nomena fampitandremana ? 
 “ Minia ” tsy mahalala ireo mpaneso ireo fa efa nisalovana tamin’ny raharahan’ny olombelona i Jehovah taloha . 
 Niresaka zava - nitranga roa tamin’ny andro fahiny i Jesosy Kristy sy ny apostoly Petera . 
 Izany dia “ ny andron’i Noa ” sy “ ny andron’i Lota . ” 
 Tsy niraharaha ny fampitandreman’i Noa ny olona , talohan’ny Safodrano . 
 Toy izany koa talohan’ny nandravana an’i Sodoma sy Gomora . 
 “ Nataon’ny vinantony ho tahaka ny mpanao vazivazy ” i Lota . — Genesisy 19 : 14 . 
 Inona no hataon’i Jehovah amin’ireo tsy miraharaha fampitandremana ? 
 Tsy misy hafa amin’izany ny ankehitriny . 
 Mariho anefa izay hataon’i Jehovah amin’ireo tsy miraharaha fampitandremana : “ Hovaliako ny olona izay efa lefy ao amin’ny faikany , dia izay manao anakampo hoe : Sady tsy hanao soa Jehovah no tsy hanao ratsy . 
 Ka dia ho tonga babo ny fananan’ireny , ary ho lao ny tranony ; dia hanao trano izy , nefa tsy hitoetra ao ; hamboly voaloboka izy , nefa tsy hisotro ny divay avy aminy . ” 
 Hifidy hanohy ny fiainana mahazatra azy angamba ny olona , saingy tsy hitondra soa maharitra ho azy ny asa mafy ataony . 
 Nahoana ? 
 Satria ho avy tampoka ny andron’i Jehovah , ary tsy hamonjy azy ireo izay harena rehetra mety ho voangony . — Zefania 1 : 18 . 
 “ Andraso ihany ” 
 Inona no fampitandremana tokony hotadidintsika ? 
 Tsy maintsy mitadidy ny fampitandremana nosoratan’i Habakoka mpaminany isika , fa tsy toa an’ireo ratsy fanahy eto amin’ity tontolo ity . 
 Hoy i Habakoka : “ Ny fahitana dia mbola ho amin’ny fotoan’andro , ary mikendry ny farany izy ka tsy ho diso ; eny , na dia mitaredretra aza izy , andraso ihany , fa ho avy tokoa izy ka tsy hijanona . ” 
 Tsy lavorary isika ka mety hieritreritra fa mitaredretra ny andron’i Jehovah . 
 Tsy maintsy tadidintsika anefa fa tsy mba ela izy . 
 Ho tonga ara - potoana ny androny , ary amin’ny ora tsy ampoizin’ny olombelona . — Marka 13 : 33 ; 2 Petera 3 : 9 , 10 . 
 Inona no nampitandreman’i Jesosy ? 
 Hanao ahoana kosa ireo mpanara - dia azy mahatoky ? 
 Zava - dehibe foana ny hiandrasana ny andron’i Jehovah . 
 Mba hanamafisana izany , dia nampitandrina i Jesosy fa hisy ho varimbariana na dia ny mpanara - dia azy aza . 
 Niresaka mialoha momba azy ireny izy , ka nanao hoe : “ Raha toa . . . ilay mpanompo ratsy fanahy ka manao anakampo hoe : ‘ Maharitra ela ny tompoko ’ , ary manomboka mikapoka ny mpanompo hafa izy ka miara - mihinana sy misotro amin’ny mamo lava , dia ho avy amin’ny andro tsy ampoiziny sy amin’ny ora tsy fantany ny tompony , ka hanasazy azy faran’izay mafy . ” 
 Tsy toy izany kosa anefa ny mpanompo mahatoky sy malina , fa vonona foana ho amin’ny andron’i Jehovah . 
 Miambina hatrany io mpanompo io sady miomana , ka notendren’i Jesosy “ hikarakara ny fananany rehetra ” eto an - tany . — Matio 24 : 42 - 47 . 
 Nahoana isika no mila ny ho vonona foana ? 
 Ahoana no nanantitranteran’i Jesosy fa nila ny ho vonona foana ny Kristianina ? 
 Nila ny ho vonona foana ny Kristianina tamin’ny taonjato voalohany . 
 Nila niala tao Jerosalema avy hatrany izy ireo , rehefa nahita “ miaramila nitoby nanodidina ” an’ilay tanàna . 
 Tonga tokoa ny miaramila tamin’ny taona 66 . 
 Nanantitrantitra i Jesosy fa nila nanao zavatra avy hatrany ny Kristianina , tamin’io fotoana io . 
 Hoy izy : “ Aoka izay eo an - tampon - trano tsy hidina haka ny fananany ao an - tranony , ary aoka izay any an - tsaha tsy hiverina ao an - trano haka ny akanjony ivelany . ” 
 Asehon’ny tantara fa efa - taona , tatỳ aoriana , vao rava i Jerosalema . 
 Nahoana anefa no nila nanaraka avy hatrany ny tenin’i Jesosy ny Kristianina , tamin’ny taona 66 ? 
 14 , 15 . 
 Nahoana no tsy maintsy nanao zavatra avy hatrany ireo Kristianina tamin’ny taonjato voalohany , rehefa nahita miaramila nitoby nanodidina an’i Jerosalema ? 
 Marina fa tsy nandrava an’i Jerosalema ny Romanina raha tsy tamin’ny taona 70 . 
 Tsy hoe nilamina anefa ireo efa - taona talohan’izay . 
 Feno herisetra sy ra nandriaka ireo taona ireo . 
 Nilaza momba ny zava - nitranga tao Jerosalema ny mpahay tantara iray . 
 Hoy izy : “ Nahatsiravina ny ady an - trano [ tamin’izany ] sady nandriaka ny ra . 
 Teo koa ny habibiana nampihoron - koditra . ” 
 Nantsoina ireo tovolahy mba hanamafy ny fiarovana ny tanàna , sy hitam - piadiana , ary hanompo tao amin’ny tafika . 
 Nampanaovina fanazaran - tena ho amin’ny ady izy ireo isan’andro . 
 Noheverina ho mpamadika izay olona tsy nandray anjara tamin’ilay herisetra . 
 Tena nety ho nidiran - doza àry ny Kristianina , raha nitaraikiraiky tao amin’ilay tanàna . — Matio 26 : 52 ; Marka 12 : 17 . 
 Tsara homarihina fa tsy ireo olona tao Jerosalema ihany no nasain’i Jesosy nandositra , fa ireo “ tany Jodia ” koa . 
 Tena zava - dehibe ny nankatoavana izany , satria nanafika indray ny miaramila romanina , volana vitsivitsy taorian’ny nialany tao Jerosalema . 
 Notafihiny aloha i Galilia ka resy tamin’ny taona 67 , ary notafihiny indray avy eo i Jodia ka resy ny taona nanaraka . 
 Niteraka fahoriana be nanerana ilay faritra izany . 
 Nanjary tena sarotra tamin’ireo Jiosy koa ny niala tao Jerosalema . 
 Nambenana mantsy ny vavahadin’ny tanàna , ary noheverina ho mpiandany tamin’ny Romanina izay olona nitady hiala tao . 
 Nila nanana toe - tsaina nanao ahoana ireo Kristianina tamin’ny taonjato voalohany , mba hahatonga azy ireo ho tafavoaka velona tamin’ilay fahoriana ? 
 Tsy mahagaga àry raha nanantitrantitra i Jesosy fa nilaina ny nanao zavatra avy hatrany . 
 Tsy tokony ho variana tamin’ny fananany ny Kristianina . 
 Tsy maintsy vonona ny ‘ hahafoy ny fananany rehetra ’ izy ireo , mba hankatoavana ny fampitandreman’i Jesosy . 
 Voavonjy ireo nankatò avy hatrany , sy nandositra tany ampitan’i Jordana . 
 Aoka isika ho vonona foana 
 Nahoana isika no vao mainka tokony ho vonona foana ankehitriny ? 
 Hita amin’ireo faminanian’ny Baiboly fa efa tena akaiky ny farany . 
 Vao mainka àry isika tokony ho vonona foana . 
 Tsy tsapan’ny miaramila ny fitaintainana sy ny loza amin’ny ady rehefa mandry ny tany . 
 Raha amin’izy varimbariana sy tsy miomana iny anefa no voantso tampoka hiady , dia azo antoka fa tsy ho vonona izy , ary mety hamoizany ny ainy izany . 
 Mitovy amin’izany koa ny amintsika Kristianina . 
 Mety tsy ho vonona hiaro tena amin’ireo fanafihana mihatra amintsika isika , raha manjary varimbariana , ka ho tampoka amintsika ny andron’i Jehovah . 
 Izao no fotoana hitadiavana an’i Jehovah indray , ho an’ireo ‘ nihemotra [ sy ] niala taminy . ’ — Zefania 1 : 3 - 6 ; 2 Tesalonianina 1 : 8 , 9 . 
 18 , 19 . 
 Inona no hanampy antsika hanao an - tsaina hatrany “ ny fanatrehan’ny andron’i Jehovah ” ? 
 Tsy mahagaga àry raha mampirisika antsika hanao an - tsaina “ ny fanatrehan’ny andron’i Jehovah ” ny apostoly Petera ! 
 Inona no hanampy antsika hanao izany ? 
 Ilaina aloha ny maneho ‘ fitondran - tena masina sy fahafoizan - tena ho an’Andriamanitra . ’ 
 Aoka isika ho be atao foana eo amin’ny asan’Andriamanitra , fa hanampy antsika hiandrandra mafy “ ny andron’i Jehovah ” izany . 
 Midika ara - bakiteny hoe “ manafaingana ” , ilay teny grika nadika hoe “ manao an - tsaina foana . ” 
 Mazava ho azy fa tsy afaka manafaingana ny fotoana isika mba hahatongavan’ny andron’i Jehovah aloha kokoa . 
 Ho toy ny misosa haingana kokoa anefa ny fotoana iandrasantsika , raha be atao eo amin’ny fanompoana an’Andriamanitra isika . — 1 Korintianina 15 : 58 . 
 Hanampy antsika koa ny fisaintsainana ny Tenin’Andriamanitra sy ny fampahatsiahivana raketiny . 
 Amin’izay isika dia ‘ hampahafaingana [ na haniry mafy ] ny hihavian’ny andron’Andriamanitra ’ , eny , ‘ hiandry [ azy io ] foana . ’ 
 Anisan’ireny fampahatsiahivana ireny ny faminaniana maro manambara ny fahatongavan’ny andron’i Jehovah , sy ireo faminaniana milaza ny fitahiana tondraka hirotsaka amin’ireo ‘ miandry an’i Jehovah . ’ — Zefania 3 : 8 . 
 Inona no fampirisihana tokony horaisintsika am - po ? 
 Izao tokoa no fotoana tokony handraisantsika am - po an’izao fampirisihana nomena tamin’ny alalan’i Zakaria mpaminany izao : “ Dieny tsy mbola tonga aminareo ny fahatezerana mafin’i Jehovah , eny , dieny tsy mbola tonga aminareo ny andro firehetan’ny fahatezeran’i Jehovah . 
 Mitadiava an’i Jehovah , hianareo mpandefitra rehetra amin’ny tany , izay efa nanaraka ny fitsipiny : Tadiavo ny fahamarinana , tadiavo ny fandeferana ; angamba ho voafina hianareo amin’ny andro fahatezeran’i Jehovah . ” — Zefania 2 : 2 , 3 . 
 Inona foana no hotadidin’ny vahoakan’Andriamanitra mandritra ny taona 2007 ? 
 Tena mety tokoa àry ilay andinin - teny nofidina ho an’ny taona 2007 , manao hoe : “ Efa antomotra ny andro lehiben’i Jehovah . ” 
 Miaiky ny vahoakan’Andriamanitra fa “ efa antomotra sady mihafaingana indrindra ” izy io . 
 “ Ho avy tokoa izy ka tsy hijanona ” , izany hoe tsy ho tara . 
 Eo am - piandrasana azy io àry , dia enga anie hotadidintsika foana fa miaina amin’ny vanim - potoana manokana isika . 
 Tadidio hatrany fa efa antomotra ny fahatanterahana faran’ireo faminaniana ireo ! 
 Hainao Valiana Ve ? 
 • Inona no atao hoe “ andro lehiben’i Jehovah ” ? 
 • Nahoana ny olona maro no tsy miraharaha fa akaiky ny farany ? 
 • Nahoana ireo Kristianina tamin’ny taonjato voalohany no nila ny ho vonona hanao zavatra avy hatrany ? 
 • Inona no hanampy antsika tsy ho varimbariana ka hitadidy foana fa akaiky ny farany ? 
 [ Teny notsongaina , pejy 19 ] 
 Izao no andinin - teny ho an’ny taona 2007 : “ Efa antomotra ny andro lehiben’i Jehovah . ” — Zefania 1 : 14 . 
 [ Sary , pejy 16 , 17 
 Toy ny tamin’ny andron’i Noa , dia ho tampoka amin’ireo mpaneso ny andron’i Jehovah 
 [ Sary , pejy 18 ] 
 Tsy maintsy nanao zavatra avy hatrany ireo Kristianina rehefa nahita “ miaramila nitoby nanodidina ” an’i Jerosalema 
 Manome ny “ Fanahy Masina An’izay Mangataka Aminy ” i Jehovah 
 “ Raha ianareo , na dia ratsy aza , mahalala hanome zava - tsoa ho an’ny zanakareo , tsy mainka ve ilay Ray any an - danitra , no hanome ny fanahy masina an’izay mangataka aminy ! ” — LIOKA 11 : 13 . 
 Amin’ny fotoana toy inona isika no tena mila ny fanampian’ny fanahy masina ? 
 ‘ TSY vitako samirery ny miatrika an’izao . 
 Tsy ho afaka hiaritra izao fitsapana izao aho , raha tsy eo ny fanampian’ny fanahy masina ! ’ 
 Efa nisy fotoana nilazanao toy izany ve ? 
 Efa nanao izany ny ankamaroan’ny Kristianina . 
 Niteny toy izany angamba ianao rehefa avy nahafantatra fa voan’ny aretina sarotra sitranina , na rehefa nanamaloka ny fifalianao ny hakiviana . 
 Nety ho nilaza toy izany koa ianao rehefa nodimandry ny vadinao , izay namanao akaiky teo amin’ny fiainana . 
 Tsapanao angamba tamin’ny fotoam - pahoriana toy ireny , fa tsy ho nahavita niatrika ilay izy ianao raha tsy noho ny “ hery fanampiny ” avy tamin’ny fanahin’i Jehovah . — 2 Korintianina 4 : 7 - 9 ; Salamo 40 : 1 , 2 . 
 a ) Inona ireo zava - tsarotra atrehin’ny tena Kristianina ? 
 b ) Inona no fanontaniana hovaliantsika amin’ity lahatsoratra ity ? 
 Mihabetsaka ny olana sy ny fanoherana avy amin’ity tontolo ratsy ity , ary tsy maintsy miatrika izany ny tena Kristianina . 
 Manafika ny mpanara - dia an’i Kristy koa i Satana Devoly , izay manampatra ny hatezerany amin’ireo ‘ mitandrina ny didin’Andriamanitra sy manao ny asa fitoriana momba an’i Jesosy . ’ 
 Tsy mahagaga àry raha mila ny fanampian’ny fanahy masina mihoatra noho ny hatramin’izay isika . 
 Inona no azontsika atao mba ho betsaka hatrany ny herin’ny fanahy masina azontsika ? 
 Ary nahoana isika no mahazo antoka fa tena vonona hanome antsika hery iatrehana fitsapana i Jehovah ? 
 Mamaly ireo fanontaniana ireo ny fanoharana roa nataon’i Jesosy . 
 Aza mitsahatra mivavaka 
 3 , 4 . 
 Inona no fanoharana nataon’i Jesosy , ary inona no ifandraisan’izy io amin’ny vavaka ? 
 Niteny tamin’i Jesosy toy izao ny mpianany iray : “ Tompo ô , mba ampianaro mivavaka izahay . ” 
 Nilaza fanoharana roa i Jesosy mba hamaliana izany . 
 Momba ny lehilahy iray manam - bahiny ny fanoharana voalohany , ary momba ny raim - pianakaviana iray mihaino ny zanany lahy ny fanoharana faharoa . 
 Andeha hodinihintsika tsirairay ireo . 
 Hoy i Jesosy : “ Iza aminareo moa no mana - namana , ary hankany aminy amin’ny misasakalina , ka hanao hoe : ‘ Mba ampisambory mofo telo aho , ry sakaiza , fa misy namako tonga ao amiko avy tany amin’ny nalehany , nefa tsy manana haroso azy aho ’ ? 
 Ary mamaly ilay ao an - trano hoe : ‘ Aza helingelenina intsony aho , fa efa mihidy ny varavarana . 
 Sady efa eto amiko eto am - pandriana ny zanako kely , ka tsy afa - mitsangana hanome zavatra anao aho . ’ 
 Lazaiko aminareo fa na tsy hitsangana hanome zavatra azy noho ny fisakaizana aza izy , dia hitsangana ihany ka hanome izay ilainy , noho ny fikirizany sy ny fahasahiany . ” 
 Nohazavain’i Jesosy avy eo ny ifandraisan’io fanoharana io amin’ny vavaka . 
 Hoy izy : “ Koa hoy aho aminareo : Mangataha hatrany dia homena ianareo , mitadiava hatrany dia hahita ianareo , dondòny hatrany dia hovohana ianareo . 
 Fa izay rehetra mangataka no mahazo , ary izay rehetra mitady no mahita , ary izay rehetra mandondòna no hovohana . ” — Lioka 11 : 5 - 10 . 
 Inona no toetra tokony hasehontsika rehefa mivavaka , raha jerena ny fanoharan’i Jesosy momba ilay lehilahy be fikirizana ? 
 Hita amin’io fanoharana mazava tsara io ny ezaka tokony hataontsika rehefa mivavaka . 
 Mariho fa nilaza i Jesosy hoe nahazo izay nangatahiny ilay lehilahy , “ noho ny fikirizany sy ny fahasahiany . ” 
 Indray mandeha monja no miseho ao amin’ny Baiboly ilay teny grika nadika hoe ‘ fikirizana sy fahasahiana . ’ 
 Midika ara - bakiteny hoe “ tsy menatra ” io teny io . 
 Matetika no heverina ho toetra ratsy ny hoe tsy menatra . 
 Azo lazaina ho toetra tsara anefa ny hoe tsy menatra na mikiry , raha atao noho ny antony tsara . 
 Nanana io toetra io ilay lehilahy nanam - bahiny , tao amin’ny fanoharan’i Jesosy . 
 Tsy menatra mihitsy izy , ka nikiry nangataka izay nilainy . 
 Tokony haneho fikirizana toy izany koa isika rehefa mangataka amin’i Jehovah amin’ny alalan’ny vavaka . 
 Nataon’i Jesosy modely ho antsika mantsy io lehilahy io . 
 Tian’i Jehovah ‘ hangataka hatrany sy hitady hatrany ary handondòna hatrany ’ isika . 
 Hamaly izany izy , ka “ hanome ny fanahy masina an’izay mangataka aminy . ” 
 Ahoana no niheveran’ny olona tamin’ny andron’i Jesosy ny fahaiza - mandray vahiny ? 
 Nanazava i Jesosy fa tokony haneho fikirizana sy fahasahiana isika , rehefa mangataka izay ilaintsika amin’ny vavaka . 
 Nohazavainy koa anefa hoe nahoana isika no tokony hanao izany . 
 Mba hahazoantsika tsara an’ilay lesona , dia hojerentsika aloha hoe ahoana no niheveran’ireo olona nihaino an’i Jesosy ny fahaiza - mandray vahiny . 
 Asehon’ny fitantarana maro ao amin’ny Soratra Masina fa fomban’ny olona fahiny ny mikarakara vahiny , ary tena noheverina ho zava - dehibe izany , indrindra teo anivon’ny vahoakan’Andriamanitra . 
 Nanala baraka ny tsy fahaiza - mandray vahiny . 
 Eo am - pieritreretana izany , dia andeha hojerentsika indray ilay fanoharan’i Jesosy . 
 Nahoana no tsy menatra ny hanaitra ny namany ilay lehilahy nanam - bahiny , tao amin’ny fanoharan’i Jesosy ? 
 Tonga vahiny tamin’ny misasakalina ilay lehilahy resahin’ilay fanoharana . 
 Fantany fa mila mandroso sakafo ho an’ny vahininy izy , nefa ‘ tsy nanana haroso azy . ’ 
 Tsapany àry fa tsy maintsy nanao zavatra avy hatrany izy ! 
 Tsy maintsy nanao izay hahitana mofo izy , na ahoana na ahoana . 
 Nankany amin’ny namany àry izy , ary tsy menatra fa nanaitra azy . 
 Niantso toy izao izy : “ Mba ampisambory mofo telo aho , ry sakaiza . ” 
 Nikiry nangataka izy mandra - pahazony izay nilainy . 
 Tsy azo lazaina ho mahay mandray vahiny mantsy izy , raha tsy azony ireo mofo ireo . 
 Tsy hitsahatra ny hangataka ny fanahy masina isika , raha tena mila azy io 
 Inona no handrisika antsika haneho fikirizana , rehefa mangataka ny fanahy masina amin’ny alalan’ny vavaka ? 
 Raha io fanoharana io no jerena , nahoana isika no tokony ho be fikirizana rehefa mangataka izay ilaintsika amin’Andriamanitra ? 
 Tsy nitsahatra nangataka an’ilay mofo ilay lehilahy , satria fantany fa tena nilainy izany mba hanefany ny adidiny . 
 Tsy ho azo lazaina ho mahay mandray vahiny izy , raha tsy izany . 
 Azo oharina amin’io lehilahy io isika Kristianina . 
 Fantatsika fa tena mila ny fanahin’Andriamanitra isika mba hanatanterahana ny fanompoantsika . 
 Mangataka an’io fanahy io foana àry isika , rehefa mivavaka amin’Andriamanitra . 
 Tsy hahomby isika raha tsy manana azy io . 
 Mazava aminao ve ny hevi - dehibe azontsika raisina avy amin’ilay fanoharana ? 
 Haneho fikirizana kokoa isika hangataka ny fanahin’Andriamanitra , raha heverintsika ho zavatra tena ilaintsika maika izy io . 
 9 , 10 . a ) Hazavao amin’ny ohatra ny antony ilantsika fikirizana rehefa mangataka ny fanahy masina amin’Andriamanitra ? 
 b ) Inona no fanontaniana tokony hapetratsika amin’ny tenantsika , ary nahoana ? 
 Andeha isika haka ohatra amin’ny androntsika . 
 Eritrereto hoe marary amin’ny misasakalina ny olona iray ao amin’ny ankohonanao . 
 Hanaitra dokotera ve ianao mba hangataka fanampiana ? 
 Tsy hanao izany ianao raha tsy dia atahorana ilay aretina . 
 Raha aretim - po mafy anefa ilay izy , dia azo inoana fa tsy ho menatra hiantso dokotera ianao . 
 Nahoana ? 
 Satria ilaina maika izany . 
 Fantatrao fa tsy maintsy mila fanampian’ny olona iray mahay ianao . 
 Mety ho faty ilay marary , raha tsy izany . 
 Azo lazaina ho mila fanampiana maika koa ny Kristianina , isan’andro . 
 “ Mandehandeha tahaka ny liona mierona ” mantsy i Satana , ary mitady handrapaka antsika . 
 Tena mila ny fanampian’Andriamanitra isika mba ho velona hatrany eo amin’ny lafiny ara - panahy , izany hoe mba hifandray aminy foana . 
 Mety ho faty ara - panahy isika raha tsy izany . 
 Mila tsy mitsahatra mangataka ny fanahy masina amin’Andriamanitra àry isika , sady haneho fahasahiana rehefa manao izany . 
 Izany ihany no hananantsika hery ‘ hiaretana hatramin’ny farany . ’ — Matio 10 : 22 ; 24 : 13 . 
 Tena ilaintsika ny mandini - tena tsindraindray , ary manontany tena hoe : ‘ Tsy mitsahatra mangataka ny fanampian’Andriamanitra ve aho ? ’ 
 Tadidio fa arakaraka ny ahatsapantsika hoe mila ny fanampian’Andriamanitra isika , no ikirizantsika mafimafy kokoa hangataka ny fanahy masina . 
 Inona no hanampy antsika hatoky fa hamaly vavaka Andriamanitra ? 
 Inona no ifandraisan’ilay fanoharan’i Jesosy momba ny ray sy ny zanaka , amin’ny vavaka ? 
 Ny toetran’ilay olona mivavaka no nasongadin’i Jesosy tamin’ilay fanoharana voalohany . 
 Ilay fanoharana faharoa kosa manasongadina ny toetran’ilay mpihaino vavaka , dia i Jehovah Andriamanitra . 
 Nanontany i Jesosy hoe : “ Fa ray iza eo aminareo moa no angatahan - janany trondro , kanefa hanolotra azy bibilava fa tsy trondro ? 
 Na angatahan - janany atody ka hanolotra azy maingoka ? ” 
 Nanohy ny fanazavany i Jesosy , nanao hoe : “ Koa raha ianareo , na dia ratsy aza , mahalala hanome zava - tsoa ho an’ny zanakareo , tsy mainka ve ilay Ray any an - danitra , no hanome ny fanahy masina an’izay mangataka aminy ! ” — Lioka 11 : 11 - 13 . 
 Hazavao fa mampiharihary ny fahavononan’i Jehovah hamaly vavaka ilay fanoharana momba ny ray mihaino ny fangatahan - janany . 
 Nampiasa ilay fanoharana momba ny ray mamaly ny fangatahan - janany i Jesosy , mba hampahafantarana ny fiheveran’i Jehovah an’ireo mivavaka aminy . 
 Mariho aloha ny fahasamihafan’ity fanoharana ity sy ilay teo aloha . 
 Tsy nazoto hanampy an’ilay nila vonjy taminy , ilay lehilahy tao amin’ny fanoharana voalohany . 
 Tsy toa azy io anefa i Jehovah , fa toy ilay ray be fiahiana , izay mailaka ny hamaly ny fangatahan - janany . 
 Nohazavain’i Jesosy ny maha tsara ilay Ray any an - danitra raha oharina amin’ny ray olombelona . 
 Nasehony tamin’izany ny fahavononan’i Jehovah hanampy antsika . 
 Nilaza izy fa manome zavatra tsara ho an’ny zanany ny ray olombelona na dia “ ratsy ” aza , izany hoe nandova ota . 
 Tsy mihoatra noho izany ve , hoy izy , no antenaintsika amin’ilay Raintsika any an - danitra ? 
 Hanome ny fanahy masina ho an’ny mpivavaka aminy rehetra tokoa i Jehovah , noho izy malala - tanana ! — Jakoba 1 : 17 . 
 Inona no azontsika antoka rehefa mivavaka amin’i Jehovah isika ? 
 Inona no lesona raisintsika avy amin’izany ? 
 Mahazo matoky isika fa vonona tanteraka hamaly ny fangatahantsika ilay Raintsika any an - danitra , rehefa mangataka ny fanahy masina aminy isika . 
 Aza mitsahatra mivavaka amin’i Jehovah , satria tsy hanao toy ilay lehilahy tao amin’ny fanoharana voalohany mihitsy izy , ka hilaza hoe : “ Aza helingelenina intsony aho , fa efa mihidy ny varavarana . ” 
 Hoy kosa i Jesosy : “ Mangataha hatrany dia homena ianareo , mitadiava hatrany dia hahita ianareo , dondòny hatrany dia hovohana ianareo . ” 
 “ Hamaly ” antsika tokoa i Jehovah ‘ amin’izay andro iantsoantsika Azy . ’ — Salamo 20 : 9 ; 145 : 18 . 
 a ) Inona no hevi - diso manakorontana ny sain’ny olona sasany iharam - pitsapana ? 
 b ) Rehefa iharam - pitsapana isika , nahoana isika no tokony hatoky fa hamaly ny vavaka ataontsika i Jehovah ? 
 Asongadin’ilay fanoharana faharoa nataon’i Jesosy koa fa tsara fanahy lavitra noho ny ray olombelona i Jehovah . 
 Tsy tokony hisy amintsika àry hieritreritra hoe porofon’ny tsy fankasitrahan’Andriamanitra ny fitsapana atrehintsika . 
 I Satana , ilay fahavalontsika lehibe indrindra , no te hampino antsika izany . 
 Tsy misy fanazavana manamarina izany fanamelohan - tena izany ao amin’ny Soratra Masina . 
 Tsy mitsapa antsika “ amin - javatra ratsy ” i Jehovah . 
 Tsy manome antsika bibilava na maingoka izy , izany hoe tsy misedra antsika amin’ny alalan’ny fitsapana . 
 “ Zava - tsoa ” kosa no omen’ilay Raintsika any an - danitra “ ho an’izay mangataka aminy . ” 
 Vao mainka isika mazoto mivavaka sady matoky fa hamaly vavaka i Jehovah , arakaraka ny ahafantarantsika ny hatsaram - panahiny sy ny fahavononany hanampy antsika . 
 Hiombom - pihetseham - po amin’ny mpanao salamo isika amin’izay . 
 Izao no nosoratany : “ Efa nihaino tokoa Andriamanitra ; efa nihaino ny feon’ny fivavako Izy . ” — Salamo 10 : 17 ; 66 : 19 . 
 Ahoana no anampian’ny fanahy masina antsika ? 
 a ) Inona no nampanantenain’i Jesosy momba ny fanahy masina ? 
 b ) Inona no lafiny iray hanampian’ny fanahy masina antsika ? 
 Namerina ilay toky nomeny tao amin’ireo fanoharana indray i Jesosy , taloha kelin’ny nahafatesany . 
 Hoy izy tamin’ny apostoliny , rehefa niresaka momba ny fanahy masina : “ Izaho hangataka amin’ny Ray ary izy hanome anareo mpanampy hafa , mba ho eo aminareo mandrakizay . ” 
 Nanome toky àry i Jesosy fa ho eo amin’ny mpanara - dia azy ny mpanampy na ny fanahy masina amin’ny hoavy . 
 Voakasik’izany isika amin’izao andro izao . 
 Ahoana no anampian’ny fanahy masina antsika ankehitriny ? 
 Manampy antsika hiaritra fitsapana isan - karazany izy io . 
 Amin’ny fomba ahoana ? 
 Nanazava ny fomba nanampian’ny fanahy masina azy ny apostoly Paoly , tao amin’ny taratasiny ho an’ireo Kristianina tany Korinto . 
 Niatrika fitsapana koa mantsy izy . 
 Andeha hodinihintsika vetivety izay nosoratany . 
 Inona no mety hampitovy ny mahazo anao sy ny nanjo an’i Paoly ? 
 Notsorin’i Paoly tamin’ny mpiray finoana taminy fa nanana ‘ tsilo tao amin’ny nofony ’ izy . 
 Fitsapana izy io , na dia tsy voafaritra mazava aza hoe inona . 
 Nilaza izy avy eo hoe : ‘ Niangavy ny Tompo [ Jehovah ] intelo aho mba hialan’izany amiko . ’ 
 Tsy nanala ny fahorian’i Paoly anefa Andriamanitra , na dia nangataka izany taminy aza izy . 
 Toy izany koa angamba ny mahazo anao izao . 
 Mety ho efa nangataka tamin’i Jehovah ianao mba hanesorany ny fitsapana mihatra aminao . 
 Tsy nitsahatra nangataka ianao , ary natoky fa hamaly ny vavakao izy . 
 Mbola eo ihany anefa ilay olana , na dia nangataka imbetsaka aza ianao . 
 Midika ve izany fa tsy namaly ny vavakao i Jehovah , ary tsy manampy anao ny fanahiny ? 
 Tsy izany mihitsy ! 
 Mariho izay nolazain’ny apostoly Paoly taorian’izay . 
 Ahoana no namalian’i Jehovah ny vavak’i Paoly ? 
 Namaly ny vavak’i Paoly Andriamanitra ka nilaza hoe : “ Ampy anao ny hatsaram - panahy tsy manam - paharoa asehoko aminao . 
 Fa ny heriko dia manjary lavorary ao amin’ny fahalemena . ” 
 Hoy i Paoly : “ Koa aleoko àry mirehareha ny amin’ny fahalemeko , mba hitoetra eo amiko toy ny tranolay ny herin’i Kristy . ” 
 Araka izany , dia nahatsapa i Paoly fa nanarona azy toy ny tranolay ny fiarovan’Andriamanitra , tamin’ny alalan’i Kristy . 
 Mitovy amin’izany koa no hamalian’Andriamanitra ny vavaka ataontsika ankehitriny . 
 Miaro ny mpanompony izy , toy ny hoe mamelatra tranolay eo ambonin’izy ireo . 
 Nahoana isika no afaka mizaka ny fitsapana mihatra amintsika ? 
 Mazava ho azy fa tsy mampitsahatra ny orana sy ny fifofofofon’ny rivotra ny tranolay . 
 Miaro amin’ireo zavatra ireo kosa ilay izy . 
 Mitovy amin’izany koa ny fiarovana avy amin’ny “ ny herin’i Kristy . ” 
 Tsy hoe mampitsahatra ny fitsapana sy ny fahasahiranana izy io . 
 Miaro ny fifandraisantsika amin’i Jehovah anefa izy io , satria mety hanimba izany ireo zava - dratsy eto amin’ity tontolo ity sy ny fanafihan’ilay filohany , dia i Satana . 
 Koa na dia tsy ‘ miala aminao ’ aza ny fitsapana mahazo anao , dia mahazo matoky ianao fa hitan’i Jehovah ny ady mafy ataonao , ary mamaly “ ny fitarainanao ” izy . 
 Hoy i Paoly : “ Mahatoky . . . 
 Andriamanitra , ka tsy hamela anareo halaim - panahy mihoatra noho izay zakanareo , fa rehefa misy fakam - panahy dia hasiany lalan - kivoahana koa , mba hahazakanareo izany . ” — 1 Korintianina 10 : 13 ; Filipianina 4 : 6 , 7 . 
 Tapa - kevitra ny hanao inona ianao , ary nahoana ? 
 Miaina amin’ny andro faran’ity tontolo ratsy ity isika ankehitriny , ary mampiavaka izany ny “ fotoan - tsarotra tsy mora setraina . ” 
 Afaka misetra izany anefa ny mpanompon’Andriamanitra . 
 Nahoana ? 
 Satria manohana sy miaro azy ireo ny fanahy masin’Andriamanitra . 
 Vonona hanome ny fanahiny ho an’izay mangataka izany amim - pikirizana sy amin - toky i Jehovah , ary hanome be dia be . 
 Enga anie àry isika ho tapa - kevitra ny tsy hitsahatra hangataka amim - bavaka ny fanahy masina , isan’andro . — Salamo 34 : 6 ; 1 Jaona 5 : 14 , 15 . 
 Ahoana no Havalinao ? 
 • Inona no tokony hataontsika mba hahazoana ny fanahy masin’Andriamanitra ? 
 • Nahoana isika no matoky fa hanome antsika ny fanahy masina i Jehovah , raha mangataka aminy isika ? 
 • Ahoana no hanampian’ny fanahy masina antsika hiaritra fitsapana ? 
 [ Sary , pejy 21 ] 
 Inona no ianarantsika avy amin’ny fanoharan’i Jesosy momba ilay lehilahy be fikirizana ? 
 [ Sary , pejy 22 ] 
 Tsy mitsahatra mangataka ny fanahy masin’Andriamanitra ve ianao ? 
 [ Sary , pejy 23 ] 
 Inona no ianarantsika momba an’i Jehovah amin’ilay fanoharana mahakasika ilay ray be fiahiana ? 
 ‘ Hanao Izay Hampiharana ny Rariny ’ i Jehovah 
 “ Tsy hataon’Andriamanitra . . . ve izay hampiharana ny rariny amin’ny olom - boafidiny izay mitaraina aminy andro aman’alina . ” — LIOKA 18 : 7 . 
 Iza ireo olona hitanao fa mampahery eo anivon’ny fiangonana , ary nahoana ? 
 MISY rahalahy sy anabavy efa nanompo an’i Jehovah sy tsy nivadika taminy an - taonany maro , eo anivon’ny Vavolombelon’i Jehovah eran - tany . 
 Fantatrao ve ny sasany amin’izy ireny ? 
 Tonga ao an - tsainao angamba ny anabavy zokiolona iray . 
 Efa taona maro lasa izay no nanaovana batisa azy , nefa mahalana izy vao tsy tonga mivory any amin’ny Efitrano Fanjakana . 
 Mety hieritreritra rahalahy iray efa zokiolona koa ianao . 
 Manompo miaraka amin’ny fiangonana foana izy isan - kerinandro , ary efa am - polony taona no nanaovany izany . 
 Efa ela ny fotoana noeritreretin’ny ankamaroan’izy ireny hoe hahatongavan’ny Hara - magedona . 
 Mbola matoky ny fampanantenan’i Jehovah foana anefa izy ireo , sady tapa - kevitra ny ‘ hiaritra hatramin’ny farany ’ , na dia mbola eo aza ity tontolo ratsy ity . 
 Tena mampahery ny fiangonana manontolo ny finoana matanjaka ananan’ireny mpanompon’i Jehovah tsy mivadika ireny . — Salamo 147 : 11 . 
 Inona no zava - misy mampalahelo antsika ? 
 Mety hifanohitra amin’izany anefa ny zava - misy indraindray . 
 Nisy Vavolombelona nanompo an’i Jehovah nandritra ny taona maro , nefa nihanalemy finoana tatỳ aoriana , ary tsy niaraka tamin’ny fiangonana kristianina intsony . 
 Mampalahelo rehefa misy namantsika mandao an’i Jehovah . 
 Tena irintsika ny hanampy hatrany ny tsirairay amin’ireny “ ondry very ” ireny , mba hiverenany indray ao amin’ny andian’ondry . 
 Misy tokoa ny Vavolombelona tsy mivadika sy be zotom - po hatrany . 
 Ny hafa kosa nihanalemy finoana , ka tsy miaraka amin’ny fiangonana intsony . 
 Mahatonga antsika hanontany tena izany hoe : Inona no nanampy ny Vavolombelona maro hatoky hatrany ny fampanantenan’i Jehovah , nefa ny hafa tsy mba toy izany ? 
 Inona no azontsika tsirairay atao , mba hatokisantsika hatrany fa efa antomotra “ ny andro lehiben’i Jehovah ” ? 
 Andeha isika handinika fanoharana iray ao amin’ny Filazantsaran’i Lioka . 
 Fampitandremana ho an’ireo miaina amin’ny fotoana ‘ ahatongavan’ny Zanak’olona ’ 
 Iza indrindra no afaka mandray lesona avy amin’ilay fanoharana momba ilay vehivavy mpitondratena sy ilay mpitsara , ary nahoana ? 
 Hitantsika ao amin’ny Lioka toko faha - 18 , ny fanoharan’i Jesosy momba ny vehivavy iray mpitondratena sy ny mpitsara iray . 
 Mitovitovy amin’izy io ilay fanoharana momba ilay lehilahy be fikirizana , voaresaka tao amin’ny lahatsoratra teo aloha . 
 Asehon’ny teny manodidina anefa , fa mihatra indrindra amin’ireo olona miaina amin’ny fotoana ‘ ahatongavan’ny Zanak’olona ’ io fanoharana io . 
 Nanomboka tamin’ny 1914 izany fotoana izany , rehefa nandray fahefana i Jesosy . — Lioka 18 : 8 . 
 * 
 Inona no nohazavain’i Jesosy talohan’ny nilazany an’ilay fanoharana ao amin’ny Lioka toko faha - 18 ? 
 Nohazavain’i Jesosy , talohan’ny nilazany an’ilay fanoharana , fa hiharihary toy ny “ tselatra ” izay “ manazava any amin’ny faritra iray ambanin’ny lanitra ka hatrany amin’ny faritra hafa ambanin’ny lanitra ” , ny famantarana fa efa manjaka izy . 
 Tsy hiraharaha izany porofo mibaribary izany anefa ny ankamaroan’ny olona miaina amin’ny “ andro farany . ” 
 Nahoana ? 
 Toy izay nitranga tamin’ny andron’i Noa sy Lota ihany . 
 Nanao tsinontsinona ny fampitandreman’i Jehovah izy ireo , ka ‘ nihinana , nisotro , nividy , nivarotra , namboly ary nanorina trano , mandra - pahatongan’ilay andro nandringanana azy rehetra . ’ 
 Namoy ny ainy izy ireo , satria variana loatra tamin’ny fiainany andavanandro , ka tsy niraharaha ny sitrapon’Andriamanitra . 
 Izany koa no ataon’ny ankamaroan’ny olona ankehitriny . 
 Variana loatra amin’ny fiainany andavanandro izy ireo , ka tsy mahita ny porofo mampiseho fa haringana tsy ho ela ity tontolo ratsy ity . — Lioka 17 : 30 . 
 a ) Iza no nomen’i Jesosy fampitandremana , ary nahoana ? 
 b ) Nahoana ny Kristianina sasany no nihanalemy finoana ? 
 Hita fa nanahy ny amin’ny mpanara - dia azy i Jesosy . 
 Mety ho varimbariana amin’ity tontolon’i Satana ity koa mantsy izy ireo , ka “ hiverina any amin’izay zavatra any aoriany ” mihitsy aza . 
 Ary izany tokoa no nitranga tamin’ny Kristianina sasany . 
 Efa an - taonany maro no niandrasan’izy ireny ny fotoana handringanan’i Jehovah an’ity tontolo ratsy ity . 
 Kivy anefa izy ireo , rehefa tsy tonga tamin’ny fotoana noeritreretiny ny Hara - magedona . 
 Nanjary tsy natokisany firy intsony hoe efa akaiky ny andro fitsaran’i Jehovah . 
 Tsy narisika tamin’ny fanompoana intsony izy ireo , ary lasa variana tanteraka tamin’ny fiainana andavanandro , ka zara raha nanam - potoana hanaovana ireo zavatra mifandray amin’ny fanompoana an’i Jehovah . 
 ‘ Niverina tany amin’izay zavatra any aoriany ’ izy ireo , rehefa nandeha ny fotoana . 
 Mampalahelo tokoa izany ! 
 Nahoana no ilaina ny ‘ mivavaka mandrakariva ’ ? 
 6 - 8 . a ) Tantarao ilay fanoharana momba ilay vehivavy mpitondratena sy ilay mpitsara . b ) Ahoana no nanazavan’i Jesosy ny hevitra tiany hampitaina tamin’ilay fanoharana ? 
 Inona no tokony hataontsika , raha tiantsika ny hatoky foana fa ho tanteraka ny fampanantenan’i Jehovah ? 
 Nametraka io fanontaniana io i Jesosy , rehefa avy nampitandrina ny mpianany mba tsy hiverina any amin’ny tontolo ratsin’i Satana . 
 Tantarain’i Lioka fa “ nanohy ny teniny [ i Jesosy ] ka nilaza fanoharana tamin’izy ireo momba ny ilana hivavaka mandrakariva , ka tsy hitsahatra . ” 
 Hoy i Jesosy : “ Nisy mpitsara tsy matahotra an’Andriamanitra sady tsy mena - maso olona , tao amin’ny tanàna anankiray . 
 Ary nisy vehivavy mpitondratena koa tao , izay nandeha tany aminy foana , nanao hoe : ‘ Mba ataovy re izay hahazoako rariny amin’ilay manana ady amiko any amin’ny fitsarana e ! ’ 
 Tsy nety aloha ilay mpitsara , kanefa rehefa avy eo , dia hoy izy anakampo : ‘ Na dia tsy matahotra an’Andriamanitra sy tsy mena - maso olona aza aho , dia homeko rariny ihany io vehivavy io fa manelingelina ahy tsy misy farany . 
 Amin’izay dia tsy ho tonga lava eto hamelively ahy izy . ’ 
 ” 
 Nohazavain’i Jesosy avy eo ny hevitra tiany hampitaina tamin’ilay fanoharana . 
 Hoy izy : “ Henoy izay nolazain’ilay mpitsara , nefa izy olona tsy marina . 
 Tsy hataon’Andriamanitra tokoa ve izay hampiharana ny rariny amin’ny olom - boafidiny izay mitaraina aminy andro aman’alina , na dia mahari - po amin’ireo aza izy ? 
 Lazaiko aminareo fa hataony haingana izay hampiharana ny rariny amin’izy ireo . 
 Rehefa tonga anefa ny Zanak’olona , tena hahita finoana toy izany etỳ an - tany ve izy ? ” — Lioka 18 : 1 - 8 . 
 ‘ Mba ataovy re izay hahazoako rariny e ’ 
 Inona no foto - kevitra misongadina ao amin’ilay fanoharana momba ilay mpitondratena sy ilay mpitsara ? 
 Misongadina tsara ny foto - kevitr’io fanoharana io . 
 Samy nilaza azy io , na ireo olona roa ao amin’ilay fanoharana , na i Jesosy . 
 Niangavy ilay vehivavy mpitondratena hoe : ‘ Mba ataovy re izay hahazoako rariny e . ’ 
 Hoy ilay mpitsara : “ Homeko rariny ihany io vehivavy io . ” 
 Nanontany i Jesosy hoe : “ Tsy hataon’Andriamanitra tokoa ve izay hampiharana ny rariny ” ? 
 Hoy izy avy eo momba an’i Jehovah : “ Hataony haingana izay hampiharana ny rariny amin’izy ireo . ” 
 Rahoviana tokoa àry Andriamanitra no ‘ hampihatra ny rariny ’ ? 
 a ) Oviana no nampiharana ny rariny tamin’ny taonjato voalohany ? 
 b ) Rahoviana no hampiharana ny rariny amin’ny mpanompon’Andriamanitra ankehitriny , ary amin’ny fomba ahoana ? 
 Oviana no tonga ny “ andro famaliana ” na andro nampiharana ny rariny , tamin’ny taonjato voalohany ? 
 Tamin’ny taona 70 , rehefa noravana i Jerosalema sy ny tempoliny . 
 Amin’ny “ andro lehiben’i Jehovah ” kosa no hampiharana ny rariny amin’ny vahoakan’Andriamanitra ankehitriny . 
 ‘ Hamaly fahoriana an’izay mampahory ’ ny vahoakany i Jehovah amin’izay , ka hampiasa an’i Jesosy izy mba ‘ hamaliana an’izay tsy mahalala an’Andriamanitra sy izay tsy mankatò ny vaovao tsara momba an’i Jesosy Tompontsika . ’ — 2 Tesalonianina 1 : 6 - 8 ; Romanina 12 : 19 . 
 Inona no dikan’ny hoe hampiharina “ haingana ” ny rariny ? 
 Nanome toky i Jesosy fa ‘ hataon [ ’ i Jehovah ] haingana izay hampiharana ny rariny . ’ 
 Inona no dikan’ilay hoe “ haingana ” ? 
 Marina fa milaza ny Tenin’Andriamanitra hoe “ mahari - po ” i Jehovah . 
 Asehony ao koa anefa fa hampihatra ny rariny haingana amin’ny fotoana mety izy . 
 Ringana tsy nisy hataka andro ny ratsy fanahy , rehefa tonga ny Safodrano tamin’ny andron’i Noa . 
 Ringana koa ny ratsy fanahy tamin’ny andron’i Lota , rehefa nilatsaka toy ny orana avy tany an - danitra ny afo . 
 Hoy i Jesosy : “ Ho toy izany koa amin’ilay andro hampiharihariana ny Zanak’olona . ” 
 Ho ‘ ringana tampoka ’ indray ny ratsy fanahy amin’izay . 
 Afaka matoky àry isika fa tsy hangataka andro mihitsy i Jehovah fa handringana ny tontolon’i Satana , rehefa ho tonga ny fotoana takin’ny rariny hanaovana izany . 
 ‘ Hampihatra ny rariny ’ izy 
 12 , 13 . a ) Inona no ianarantsika avy amin’ilay fanoharan’i Jesosy ? 
 b ) Nahoana no azontsika antoka fa hihaino ny vavaka ataontsika i Jehovah , ary hampihatra ny rariny ? 
 Mbola manasongadina fahamarinana lehibe hafa anefa ilay fanoharana momba ilay mpitondratena sy ilay mpitsara . 
 Hoy i Jesosy , rehefa nanazava ny hevitra tiany hampitaina : “ Henoy izay nolazain’ilay mpitsara , nefa izy olona tsy marina . 
 Tsy hataon’Andriamanitra tokoa ve izay hampiharana ny rariny amin’ny olom - boafidiny ? ” 
 Mazava ho azy , fa tsy nampitovy an’i Jehovah tamin’ilay mpitsara i Jesosy . 
 Tsy te hilaza akory izy hoe toy ny nataon’io mpitsara io no itondran’i Jehovah ny mpanompony . 
 Nanasongadina ny tsy fitovian’Andriamanitra sy io mpitsara io kosa izy , mba hampianarana lesona iray momba an’i Jehovah . 
 Inona no lafiny sasany tsy mampitovy azy ireo ? 
 “ Tsy marina ” ilay mpitsara tao amin’ny fanoharan’i Jesosy , fa “ Mpitsara marina ” kosa Andriamanitra . 
 Tsy niahy an’ilay mpitondratena mihitsy ilay mpitsara , fa i Jehovah kosa miahy ny olona tsirairay . 
 Tsy nety hanampy an’ilay mpitondratena ilay mpitsara , tamin’ny voalohany , fa i Jehovah kosa vonona foana hanampy an’ireo manompo azy , ary maniry mafy hanao izany . 
 Inona no lesona raisintsika avy amin’izany ? 
 Raha ilay mpitsara tsy marina aza nihaino ny fangatahan’ilay mpitondratena ka nanome rariny azy , tsy hihoatra noho izany ve no hataon’i Jehovah amin’ny vahoakany ? 
 Hihaino ny vavak’izy ireo tokoa izy , ary azo antoka fa hampihatra ny rariny amin’izy ireo ! — Ohabolana 15 : 29 . 
 Nahoana isika no tokony hino foana fa ho avy ny andro fitsaran’Andriamanitra ? 
 Diso tanteraka àry ireo olona tsy mino intsony fa ho avy ny andro fitsaran’Andriamanitra . 
 Nahoana ? 
 Matoa izy ireo tsy mino intsony fa akaiky ny “ andro lehiben’i Jehovah ” , dia midika izany fa tsy atokisany hoe hanatanteraka ny fampanantenany i Jehovah . 
 Tsy mitombina mihitsy anefa izany fisalasalana izany . 
 Raha ny tena izy aza dia isika no tokony hanontany tena hoe : ‘ Tsy hivadika amin’Andriamanitra ve aho ? ’ 
 Momba izany mihitsy ny fanontaniana napetrak’i Jesosy , teo am - pifaranan’ilay fanoharana . 
 “ Tena hahita finoana toy izany etỳ an - tany ve izy ? ” 
 a ) Inona no fanontaniana napetrak’i Jesosy , ary nahoana ? 
 b ) Inona no fanontaniana tokony hapetratsika amin’ny tenantsika ? 
 Nametraka an’izao fanontaniana mampieritreritra izao i Jesosy : “ Rehefa tonga anefa ny Zanak’olona , tena hahita finoana toy izany etỳ an - tany ve izy ? ” 
 Asehon’ilay teny hoe “ toy izany ” , fa tsy finoana amin’ny ankapobeny no noresahin’i Jesosy , fa finoana toy ny an’ilay mpitondratena . 
 Tsy namaly an’io fanontaniany io i Jesosy . 
 Napetrany kosa ilay fanontaniana mba hahatonga ny mpianany hieritreritra raha manana finoana toy ny an’ilay mpitondratena izy ireo . 
 Hihamalemy ve ny finoan’ireo mpianatra ireo , ka atahorana hiverina any amin’ny zavatra efa navelany any aoriany izy ireo ? 
 Sa izy ireo hanana finoana toy ny an’ilay mpitondratena ? 
 Tokony hanontany tena koa àry isika hoe : ‘ Finoana manao ahoana no ho hitan’ny “ Zanak’olona ” ato am - poko ? ’ 
 Nanao ahoana ny finoan’ilay mpitondratena ? 
 Mila manahaka an’ilay mpitondratena isika , raha tiantsika ny ho anisan’ireo homen’i Jehovah ny rariny . 
 Nanao ahoana tokoa ny finoany ? 
 Nanana finoana matanjaka izy , ary naharihariny izany rehefa ‘ nandeha tany amin’ilay mpitsara ’ foana izy , ka “ nanao hoe : ‘ Mba ataovy re izay hahazoako rariny . ’ 
 ” Tsy nitsahatra nangataka tamin’ilay lehilahy tsy marina ilay mpitondratena , ka nahazo rariny . 
 Moa ve izany tsy mahatonga antsika hatoky fa hahazo rariny avy amin’Andriamanitra koa isika mpanompony , raha tsy mitsahatra mangataka aminy , na dia mitaky fotoana lava kokoa noho izay noeritreretintsika aza izany ? 
 Mampiseho ny fatokisantsika ny fampanantenan’Andriamanitra koa isika , rehefa maharitra amin’ny vavaka , ka “ mitaraina aminy andro aman’alina . ” 
 Raha tsy mangataka ny hampiharan’Andriamanitra ny rariny intsony ny Kristianina iray , dia hasehony amin’izany fa tsy matoky intsony izy hoe hanao zavatra ho an’ny mpanompony i Jehovah . 
 Inona avy no antony mandrisika antsika haharitra amin’ny vavaka , sy hino foana fa ho avy ny andro fitsaran’i Jehovah ? 
 Tsy mitovy ny toe - javatra nisy an’io mpitondratena io sy ny misy antsika , ka izany no vao mainka mandrisika antsika tsy hitsahatra hivavaka . 
 Andeha isika hanao fampitahana kely . 
 Nandeha tany amin’ilay mpitsara foana ilay mpitondratena , na dia tsy nisy olona nampirisika azy hanao izany aza . 
 Isika kosa mahazo fampirisihana avy ao amin’ny Tenin’Andriamanitra hoe : “ Mahareta amin’ny vavaka . ” 
 Tsy nisy antoka koa hoe ho voavaly ny fangatahan’ilay mpitondratena . 
 I Jehovah kosa manome antoka antsika fa hampihatra ny rariny . 
 Hoy izy tamin’ny alalan’ny mpaminaniny : “ Na dia mitaredretra aza izy , andraso ihany , fa ho avy tokoa izy ka tsy hijanona . ” 
 Ankoatra izany , dia tsy mba nisy olona niangavy ho an’ilay mpitondratena , mba hanome lanjany ny fangatahany . 
 Isika kosa manana mpanampy mahery , dia i Jesosy . 
 “ Eo ankavanan’Andriamanitra [ izy ] ary miangavy . . . ho antsika . ” 
 Hitantsika teo fa tsy nitsahatra nangataka tamin’ilay mpitsara ilay mpitondratena sady nanantena ny hampiharana ny rariny , na dia tao anatin’ny toe - javatra sarotra aza . 
 Tsy tokony hatanjaka lavitra noho ny azy ve ny finoantsika ? 
 Hanantena foana àry isika fa ho avy tokoa ny andro fitsaran’i Jehovah ! 
 Nahoana ny vavaka no manatanjaka finoana sy manampy antsika hahazo ny rariny ? 
 Ianarantsika avy amin’io fanoharana io fa mifandray akaiky ny vavaka sy ny finoana . 
 Hitantsika koa fa hahatohitra an’ireo zavatra mety hampihena ny finoantsika isika , raha maharitra amin’ny vavaka . 
 Mazava ho azy fa tsy vahaolana amin’ny tsy fahampiam - pinoana , ny fanaovana vavaka ampahibemaso mba ho fisehosehoana fotsiny . 
 Raha mivavaka amin’Andriamanitra kosa isika satria miantehitra tanteraka aminy , dia mahatonga antsika hifandray akaiky aminy ny vavaka ataontsika sady hanatanjaka ny finoantsika . 
 Koa satria ilaina ny finoana mba hahazoana famonjena , dia tsy mahagaga raha nampirisika ny mpianany i Jesosy mba “ hivavaka mandrakariva , ka tsy hitsahatra ” ! 
 Mazava ho azy fa tsy miankina amin’ny vavaka ataontsika ny hahatongavan’ny “ andro lehiben’i Jehovah . ” 
 Ho avy foana izy io na mivavaka momba izany isika na tsia . 
 Tena miankina amin’ny finoantsika sy ny tsy fivadihantsika ary ny vavaka ataontsika anefa , no hahazoantsika tsirairay ny rariny sy hahatafavoaka velona antsika amin’ny adin’Andriamanitra . 
 Ahoana no ampisehoantsika fa mino tanteraka isika hoe ‘ hataon’Andriamanitra izay hampiharana ny rariny ’ ? 
 Tadidintsika angamba fa nanontany i Jesosy hoe : “ Rehefa tonga anefa ny Zanak’olona , tena hahita finoana toy izany etỳ an - tany ve izy ? ” 
 Inona no valin’io fanontaniana mampieritreritra io ? 
 Tena faly isika mamaly azy io hoe “ eny ” ! 
 Manaporofo izany ny vavaka sy ny faharetana ary ny ezaka ataon’ireo olona an - tapitrisany eran - tany , izay manompo an’i Jehovah sady tsy mivadika aminy . 
 Na dia eo tokoa aza ny tsy rariny ampiharin’ny tontolon’i Satana amintsika , dia matoky tanteraka isika fa ‘ hataon’Andriamanitra izay hampiharana ny rariny amin’ny olom - boafidiny . ’ 
 [ Fanamarihana ambany pejy ] 
 Mba hahazoana tsara ny hevitr’io fanoharana io , dia vakio ny Lioka 17 : 22 - 33 . 
 Manampy antsika hahita ny valin’ilay fanontaniana ao amin’ny Lioka 18 : 8 , ny zavatra lazain’ny Lioka 17 : 22 , 24 , 30 momba ny “ Zanak’olona . ” 
 Tadidinao Ve ? 
 • Nahoana ny Kristianina sasany no nihanalemy finoana ? 
 • Nahoana isika no matoky tanteraka fa ho avy ny andro fitsaran’i Jehovah ? 
 • Nahoana isika no tokony haharitra amin’ny vavaka ? 
 • Nahoana no manatanjaka finoana ny faharetana amin’ny vavaka ? 
 [ Sary , pejy 26 ] 
 Inona no asongadin’ilay fanoharan’i Jesosy momba ilay mpitondratena sy ilay mpitsara ? 
 [ Sary , pejy 29 ] 
 Olona an - tapitrisany ankehitriny no mino tanteraka fa ‘ hataon’Andriamanitra izay hampiharana ny rariny ’ 
 ‘ Hifaly Tokoa Ianao ’ 
 ‘ Hitandrina andro firavoravoana ho an’i Jehovah ianao , ka dia hifaly tokoa . ’ — DEOTERONOMIA 16 : 15 . 
 a ) Inona no adihevitra napoitran’i Satana ? 
 b ) Inona no faminaniana nolazain’i Jehovah taorian’ny nikomian’i Adama sy Eva ? 
 NAMPIPOITRA adihevitra lehibe roa i Satana , rehefa nitarika an’i Adama sy Eva hikomy tamin’ny Mpamorona azy . 
 I Jehovah aloha no nokianiny hoe mpandainga sady tsy mahay mitondra . 
 Avy eo , dia nilaza an - kolaka izy fa manompo an’Andriamanitra noho ny fitiavan - tena fotsiny ny olona . 
 Tamin’ny andron’i Joba no tena niharihary io fiampangana faharoa io . 
 Nanao zavatra haingana anefa i Jehovah mba handaminana ilay raharaha . 
 Na dia mbola tao amin’ny Saha Edena aza i Adama sy Eva , dia nilaza izy fa hisy ‘ taranaka ’ iray ho avy . 
 Ho torotoro ny ombelahin - tongotr’izy io , ary aorian’izay dia hotorotoroiny ny lohan’i Satana . — Genesisy 3 : 15 . 
 Inona no nataon’i Jehovah mba hampahafantarana ny fomba hanatanterahany ilay faminaniana ao amin’ny Genesisy 3 : 15 ? 
 Nanazava tsikelikely an’io faminaniana io i Jehovah rehefa nandeha ny fotoana , mba hanaporofoana fa tsy maintsy ho tanteraka izy io . 
 Nilaza tamin’i Abrahama izy , ohatra , fa ho avy amin’ny zanaka aman - jafiny no ipoiran’ilay ‘ taranaka ’ voalazan’ny faminaniana . 
 Avy amin’i Jakoba , zafikelin’i Abrahama , ireo foko 12 teo amin’ny Israely . 
 Lasa firenena ireo foko ireo tamin’ny 1513 T.K . 
 Nomen’i Jehovah lalàna izy ireo , ka anisan’izany ny lalàna momba ny andro firavoravoana na fety fanao isan - taona . 
 Nilaza ny apostoly Paoly fa “ aloky ny zavatra ho avy ” ireny fety ireny . 
 Hita taratra tamin’ireny ny ho fahatanterahan’ny fikasan’i Jehovah momba ilay Taranaka . 
 Tena nahafaly ny Israelita ny fankalazana an’ireny fety ireny . 
 Handinika vetivety azy ireny isika , mba hinoantsika bebe kokoa fa azo itokisana ny fampanantenan’i Jehovah . 
 Nipoitra ilay taranaka 
 Iza ilay Taranaka nampanantenaina , ary ahoana no nahatorotoro ny ombelahin - tongony ? 
 Nipoitra ilay Taranaka nampanantenaina , 4 000 taona mahery taorian’ny nanambaran’i Jehovah ilay faminaniana . 
 I Jesosy ilay izy . 
 Lehilahy lavorary i Jesosy . 
 Tsy nivadika tamin’Andriamanitra mandra - pahafatiny izy , ka nanaporofo fa diso ny fiampangan’i Satana . 
 Sorona tena sarobidy koa ny fahafatesany , satria tsy nanota mihitsy izy . 
 Tamin’ny alalan’io sorona io , no nanafahany tamin’ny ota sy fahafatesana , ny olona mahatoky taranak’i Adama sy Eva . 
 ‘ Torotoro ny ombelahin - tongotr’ilay ’ Taranaka nampanantenaina , rehefa maty teo amin’ny hazo fijaliana i Jesosy . — Hebreo 9 : 11 - 14 . 
 Inona no mifanitsy amin’ny soron’i Jesosy tamin’ny zava - nitranga tany Ejipta ? 
 Maty tamin’ny 14 Nisana , taona 33 , i Jesosy . 
 * Ny 14 Nisana no daty nankalazana ny Paska teo amin’ny Israely . 
 Andro nahafaly izy io . 
 Isan - taona , dia niara - nihinana zanak’ondry tsy misy kilema ny fianakaviana , rehefa tonga io andro io . 
 Izany dia nampahatsiahy azy ireo ny famonjena avy tamin’ny ran’ny zanak’ondrin’ny Paska , tamin’ny 14 Nisana 1513 T.K . 
 Tamin’izay mantsy no novonoin’ny anjely ny lahimatoa rehetra tany Ejipta , afa - tsy ny an’ny Israelita ihany . 
 I Jesosy no mifanitsy amin’ilay zanak’ondrin’ny Paska . 
 Hoy ny apostoly Paoly momba azy : ‘ Efa natao sorona i Kristy , izay toy ny zanak’ondrin’ny Paska . ’ 
 Mamonjy olona maro ny ra nalatsak’i Jesosy , toy ny ran’ilay zanak’ondrin’ny Paska ihany . — Jaona 3 : 16 , 36 . 
 Ireo “ voaloham - bokatra amin’ireo nodimandry ” 
 5 , 6 . a ) Oviana i Jesosy no natsangana tamin’ny maty ? 
 Nahoana isika no afaka milaza fa mifanitsy amin’ny fety iray voalazan’ny Lalàna izany ? 
 b ) Nahoana no tena nilaina ny nananganana an’i Jesosy tamin’ny maty , mba hahatanterahan’ny Genesisy 3 : 15 ? 
 Natsangana tamin’ny maty i Jesosy tamin’ny andro fahatelo , mba hahafahany hanolotra ny vidin’ilay sorona nataony , any amin’ny Rainy . 
 Mifanitsy amin’ny zavatra natao nandritra ny fety iray ny nananganana azy tamin’ny maty . 
 Izany dia ny Andro Firavoravoana Fihinanana ny Mofo tsy Misy Masirasira , izay nanomboka ny 15 Nisana . 
 Nitondra voaloham - bokatra tany amin’ny mpisorona ny Israelita ny ampitson’iny , izany hoe ny 16 Nisana . 
 Amboaram - bary hordea na orza no nentiny , satria io no vokatra niakatra voalohany teo amin’ny Israely . 
 Nahevahevan’ny mpisorona teo anatrehan’i Jehovah izany . 
 Tena nifanitsy tsara tamin’io andro io mihitsy , izany hoe tamin’ny 16 Nisana taona 33 , no natsangan’i Jehovah tamin’ny maty i Jesosy . 
 Foana àry ny ezak’i Satana hampangina mandrakizay an’ilay ‘ vavolombelona mahatoky sy marina ’ ! 
 Lasa zavaboary ara - panahy tsy mety maty i Jesosy . — Apokalypsy 3 : 14 ; 1 Petera 3 : 18 . 
 I Jesosy àry no “ voaloham - bokatra amin’ireo nodimandry . ” 
 Tsy toy ireo natsangana tamin’ny maty talohany izy , satria tsy maty intsony taorian’ny nananganana azy . 
 Niakatra nankeo an - tanana ankavanan’i Jehovah kosa izy , ary niandry mandra - pandraisany ny fahefana amin’ny maha Mpanjakan’ny Fanjakan’i Jehovah azy . 
 Efa nahazo fahefana i Jesosy ankehitriny , ka afaka manorotoro ny lohan’i Satana . 
 Horinganiny mandrakizay io fahavalony lehibe io sy ny taranany . — Apokalypsy 11 : 15 , 18 ; 20 : 1 - 3 , 10 . 
 Tsy olona iray fotsiny ny Taranak’i Abrahama 
 Oviana no nankalazaina ny Andro Firavoravoana Manarakaraka Ireo Herinandro , ary inona no natao tamin’izany ? 
 I Jesosy ilay Taranaka nampanantenaina tao Edena , ary amin’ny alalany no “ handrava [ n’i Jehovah ] ny asan’ny Devoly . ” 
 Tsy olona iray fotsiny anefa no ho ‘ taranak’i Abrahama ’ , araka ny nolazain’i Jehovah . 
 Nilaza izy fa ho “ tahaka ny kintana eny amin’ny lanitra sy ho tahaka ny fasika izay any amoron - dranomasina ” izany . 
 Hita taratra tamin’ny fety iray hafa fa hisy olon - kafa ho anisan’ilay ‘ taranaka . ’ 
 Ny Andro Firavoravoana Manarakaraka Ireo Herinandro no niantsoana azy io , ary nankalazaina 50 andro taorian’ny 16 Nisana . 
 Hoy ny Lalàna , momba an’io fety io : “ Amin’ny ampitson’ny Sabata fahafito no hahataperan’ny andro dimam - polo hisainareo , dia manatera fanatitra hohanina vaovao ho an’i Jehovah indray . 
 Ary mitondrà mofo roa avy amin’ny fonenanareo ho fanatitra ahevaheva ; hatao amin’ny koba tsara toto roa ampahafolon’ny efaha izy ka hasiana masirasira [ na lalivay ] raha hendasina ; voaloham - bokatra ho an’i Jehovah izany . ” 
 * — Levitikosy 23 : 16 , 17 , 20 . 
 Inona no zava - nitranga niavaka tamin’ny Pentekosta taona 33 ? 
 Nantsoina hoe Pentekosta ny Andro Firavoravoana Manarakaraka Ireo Herinandro , tamin’i Jesosy tetỳ an - tany . 
 Avy amin’ny teny grika midika hoe “ fahadimampolo ” izy io . 
 Tamin’ny Pentekosta taona 33 , dia nandatsaka ny fanahy masina tamin’ny mpianatra 120 nivory tao Jerosalema i Jesosy Kristy , izay efa natsangana tamin’ny maty sady Mpisoronabe . 
 Nanjary voahosotry ny fanahy àry ireo mpianatra ireo , ka lasa zanak’Andriamanitra sady rahalahin’i Jesosy Kristy . 
 Lasa firenena vaovao antsoina hoe “ Israelin’Andriamanitra ” izy ireo . 
 Vitsivitsy izy ireo tamin’ny voalohany , nefa hiisa 144 000 amin’ny farany . — Apokalypsy 7 : 1 - 4 . 
 9 , 10 . 
 Inona no natao fanatitra tamin’ny Pentekosta , ary nahoana izany no mifanitsy amin’ny fiangonan’ny Kristianina voahosotra ? 
 Ny fiangonan’ny Kristianina voahosotra , no mifanitsy amin’ireo mofo roa misy lalivay izay nahevaheva teo anatrehan’i Jehovah isaky ny Pentekosta . 
 Ny lalivay tamin’ireo mofo dia nampiseho fa nandova ota ny Kristianina voahosotra . 
 Na izany aza , dia afaka manatona an’i Jehovah izy ireo noho ny sorom - panavotan’i Jesosy . 
 Nahoana no mofo roa no natolotra ? 
 Nidika angamba izany fa halaina avy amin’ny karazan’olona roa ireo voahosotra zanak’Andriamanitra , dia avy amin’ny jiosy sy ny hafa firenena . — Galatianina 3 : 26 - 29 ; Efesianina 2 : 13 - 18 . 
 Voaloham - bokatra tamin’ny varimbazaha no nanamboarana ireo mofo roa natolotra tamin’ny Pentekosta . 
 ‘ Anisan’ny voaloham - bokatra amin’ny zavaboarin’Andriamanitra ’ koa , ireo Kristianina nateraky ny fanahy . 
 Izy ireo no nahazo famelan - keloka voalohany miorina amin’ny ra nalatsak’i Jesosy . 
 Tsy ho faty intsony izy ireo vokatr’izany , ary hiara - manjaka amin’i Jesosy ao amin’ny Fanjakany any an - danitra . 
 Tsy ho ela izy ireo dia “ hiandry [ ireo firenena ] amin’ny tehim - by ” , ary hahita an’i ‘ Satana hotorotoroina eo ambany tongony . ’ 
 Hoy ny apostoly Jaona : “ Izy ireo no nanaraka foana ny Zanak’ondry na taiza na taiza nalehany . 
 Novidina avy teo amin’ny olombelona izy ireo ho voaloham - bokatra ho an’Andriamanitra sy ny Zanak’ondry . ” — Apokalypsy 14 : 4 . 
 Ny dikan’ny Andro Fanavotana 
 11 , 12 . a ) Inona no natao tamin’ny Andro Fanavotana ? 
 b ) Inona no soa azon’ny Israelita avy tamin’ny fanatitra vantotr’ombilahy sy osy roa nataon’ny mpisoronabe ? 
 Nankalaza fety hafa iray ny Israelita tamin’ny fahafolon’ny volana Etanima ( nantsoina hoe Tisry tatỳ aoriana ) . 
 * Nantsoina hoe Andro Fanavotana io fety io . 
 Nampiseho mialoha ny fomba handraisan’ny olona soa avy amin’ny sorom - panavotan’i Jesosy izy io . 
 Novorina ny olona rehetra tao amin’ilay firenena tamin’io andro io , ary nisy fanatitra natao mba hanaronana ny fahotan’izy ireo . — Levitikosy 16 : 29 , 30 . 
 Namono vantotr’ombilahy ny mpisoronabe , tamin’ny Andro Fanavotana . 
 Niditra tao amin’ny efitra Masina Indrindra izy , avy eo , ary nafafiny impito teo anoloan’ny rakotra fanaovam - panavotana , na saron’ny vata misy ny fifanekena , ny ran’ilay ombilahy . 
 Toy ny hoe natolotra teo anatrehan’i Jehovah ilay ra tamin’izany . 
 Natolotra io fanatitra io noho ny fahotan’ny mpisoronabe sy “ ny ankohonany ” , anisan’izany ny mpisorona sy ny Levita . 
 Naka osy roa ilay mpisoronabe taorian’izay . 
 Novonoiny ho fanatitra noho ny ‘ otan’ny olona ’ ny osy iray . 
 Nafafy teo anoloan’ny saron’ny vata misy ny fifanekena , tao amin’ny efitra Masina Indrindra koa , ny sasany tamin’ny ran’io osy io . 
 Nametraka ny tanany teo ambonin’ny lohan’ilay osy faharoa ilay mpisoronabe avy eo , ary nifona noho ny fahotan’ny zanak’Israely . 
 Nalefa nankany an - tany efitra io osy io avy eo , ka toy ny hoe nentiny tany ny otan’ilay firenena . 
 Voavela heloka ny Israelita noho izany . — Levitikosy 16 : 3 - 16 , 21 , 22 . 
 Inona no mampitovy ny sorona nataon’i Jesosy sy ny fanatitra nataon’ny mpisoronabe tamin’ny Andro Fanavotana ? 
 Nampiseho mialoha ny sorona hataon’i Jesosy ireny fanatitra ireny . 
 Mpisoronabe koa mantsy izy , ary nampiasa ny vidin’ny ra nalatsany mba hanomezana famelan - keloka . 
 Ny “ trano ara - panahy ” na ny ankohonan’Andriamanitra , izany hoe ny Kristianina voahosotra miisa 144 000 , no nandray soa voalohany tamin’ny vidin’ny ran’i Kristy , ka nambara fa marina sy madio eo imason’i Jehovah . 
 Izany no mifanitsy amin’ilay fanatitra vantotr’ombilahy . 
 Afaka mahazo ny lovany any an - danitra àry ireo voahosotra . 
 Handray soa avy amin’ny vidin’ny ran’i Jesosy koa anefa ny olon - kafa an - tapitrisany mino an’i Kristy , ary izany no mifanitsy amin’ilay fanatitra osy . 
 Hahazo ilay lova narian’i Adama sy Eva izy ireo , dia ny fiainana mandrakizay eto an - tany . 
 Manaisotra ny fahotan’ny olombelona i Jesosy noho ny ra nalatsany , toy ilay osy faharoa , izay nalefa tany an - tany efitra mba hanesorana ny fahotan’ny Israely . — Isaia 53 : 4 , 5 . 
 Mifalia eo anatrehan’i Jehovah 
 14 , 15 . 
 Inona no natao tamin’ny Andro Firavoravoana Fitoerana Amin’ny Trano Rantsan - kazo , ary nampahatsiahy inona an’ireo Israelita izany ? 
 Nankalaza ny Andro Firavoravoana Fitoerana Amin’ny Trano Rantsan - kazo ny Israelita , taorian’ny Andro Fanavotana . 
 Io no fety nahafaly indrindra an’ireo Jiosy . 
 Natao ny faha - 15 ka hatramin’ny faha - 21 tamin’ny volana Etanima izy io , ary namarana azy ny fara fivoriana tamin’ny faha - 22 tamin’io volana io ihany . 
 Nifarana tamin’io ny fanangonam - bokatra . 
 Tamin’io koa no fotoana nanolorana fisaorana ho an’Andriamanitra noho ny haben’ny hatsaram - pony . 
 Izany no antony nandidian’i Jehovah an’ireo nankalaza an’io fety io mba hifaly . 
 Hoy izy : “ Hitahy anao Jehovah Andriamanitrao amin’ny vokatrao rehetra sy ny asan - tànanao rehetra , ka dia hifaly tokoa hianao . ” 
 Tsy maintsy ho fotoana naharavoravo tokoa izany ! 
 Nipetraka tamin’ny trano rantsankazo nandritra ny herinandro ny Israelita , tamin’io fety io . 
 Nampahatsiahy azy ireo izany fa efa nipetraka tamin’ny trano rantsankazo izy ireo tany an - tany efitra . 
 Nikarakara azy ireo toy ny ray i Jehovah , ary nanam - potoana tsara ieritreretana izany izy ireo nandritra ilay fety . 
 Na ny manankarena na ny mahantra dia samy nipetraka tamin’ny trano rantsankazo mitovy , ka tsapany tamin’izany fa tsy nisy ambony sy ambany izy ireo nandritra ilay fety . — Nehemia 8 : 14 - 16 . 
 Inona no mifanitsy amin’ny Andro Firavoravoana Fitoerana Amin’ny Trano Rantsan - kazo ? 
 Fetin’ny fijinjana ny Andro Firavoravoana Fitoerana Amin’ny Trano Rantsan - kazo . 
 Fankalazana ny fanangonam - bokatra izy io ary tena nahafaly . 
 Mifanitsy amin’ny fanangonana an’ireo maneho finoana an’i Jesosy Kristy izy io . 
 Nanomboka tamin’ny Pentekosta taona 33 izany , rehefa voahosotry ny fanahy ho anisan’ny “ mpisorona masina ” ireo mpianatr’i Jesosy 120 . 
 Fantatr’ireo voahosotra fa “ mpivahiny ” fotsiny izy ireo eto amin’ity tontolo ratsy ity , toy ireo Israelita nipetraka tao amin’ny trano rantsankazo nandritra ny andro vitsivitsy monja . 
 Ny ho any an - danitra no fanantenan’izy ireo . 
 Hifarana mandritra izao “ andro farany ” izao ny fanangonana ireo Kristianina voahosotra , rehefa ho voangona ny sisa amin’ireo 144 000 . — 2 Timoty 3 : 1 . 
 17 , 18 . a ) Inona no mampiseho fa hisy olona ankoatra an’ireo Kristianina voahosotra handray soa avy amin’ny soron’i Jesosy ? 
 b ) Iza no angonina ankehitriny , ary rahoviana no hifarana tanteraka ilay fanangonana mifanitsy amin’ny Andro Firavoravoana Fitoerana Amin’ny Trano Rantsan - kazo ? 
 Tsara homarihina fa vantotr’ombilahy 70 no natao fanatitra , tamin’io fety io . 
 Fito ampitomboina folo no manome 70 . 
 Isa feno ny isa fito any an - danitra ary isa feno ny isa folo eto an - tany , araka ny Baiboly . 
 Handray soa avy amin’ny soron’i Jesosy àry ny olona mahatoky rehetra , izay avy amin’ireo fianakaviana 70 taranak’i Noa . 
 Hitantsika amin’izany fa mitatra ilay fanangonana ankehitriny , ka anisan’ireo angonina ny olona avy amin’ny firenena rehetra , izay maneho finoana an’i Jesosy sy manantena hiaina mandrakizay eto an - tany . 
 Nahazo fahitana momba izany fanangonana amin’ny andro ankehitriny izany ny apostoly Jaona . 
 Reny aloha ny filazana hoe nasiana tombo - kase ny sisa tamin’ireo 144 000 . 
 Avy eo izy nahita “ vahoaka be tsy tambo isaina ” nitsangana teo anatrehan’i Jehovah sy Jesosy . 
 “ Nisy sampana palmie teny an - tanan [ ’ ireo olona ireo ] . ” 
 “ Avy tamin’ny fahoriana lehibe ” izy ireo , ary niditra ho ao amin’ny tontolo vaovao . 
 Mpivahiny fotsiny koa izy ireo eto amin’ity tontolo tranainy ity , ary efa tsy andriny ny fotoana ‘ hiandrasan’ny Zanak’ondry azy toy ny ataon’ny mpiandry ondry , ka hitarika azy ho any amin’ny loharanon’ny ranon’aina . ’ 
 “ Hofafan’Andriamanitra ny ranomaso rehetra amin’ny mason [ ’ izy ireo ] ” amin’izay fotoana izay . 
 Ho afaka hiaina mandrakizay ireo vahoaka be sy ireo natsangana tamin’ny maty tsy mivadika , aorian’ny Fanjakana Arivo Taonan’i Kristy . 
 Hifarana tanteraka amin’izay ilay fanangonana mifanitsy amin’ny Andro Firavoravoana Fitoerana Amin’ny Trano Rantsan - kazo , ary tena hahafaly izany . — Apokalypsy 20 : 5 . 
 Inona no soa raisintsika avy amin’ny fandinihana ireo fety nankalazaina teo amin’ny Israely ? 
 ‘ Mifaly ’ toy ireo Israelita fahiny koa isika , rehefa misaintsaina ny dikan’ireo fety teo amin’ny Jiosy fahiny . 
 Mahafaly ny mieritreritra fa nasehon’i Jehovah mialoha ny fomba hahatanterahan’ilay faminaniana nomeny tany Edena . 
 Mahafinaritra ny mahita fa tanteraka tsikelikely izy io . 
 Fantatsika ankehitriny fa efa niseho ilay Taranaka , ary efa notorotoroina ny ombelahin - tongony . 
 Mpanjaka any an - danitra izy izao . 
 Efa nanaporofo ny tsy fivadihany hatramin’ny fahafatesana koa ny ankamaroan’ireo 144 000 . 
 Inona no mbola tsy tanteraka ? 
 Mbola ho ela ve vao ho tanteraka ilay faminaniana manontolo ? 
 Handinika izany isika ao amin’ny lahatsoratra manaraka . 
 [ Fanamarihana ambany pejy ] 
 Manomboka amin’ny tapatapaky ny volana Martsa ka hatramin’ny tapatapaky ny Aprily ny volana Nisana . 
 Izao matetika no nataon’ny mpisorona rehefa nanao fanatitra ahevaheva : Napetrany teo ambony felatanany roa ireo mofo , nakariny ambony ny tanany , ary nahevahevany miankavia sy miankavanana . 
 Izany no fomba nanolorana ilay fanatitra tamin’i Jehovah . 
 Manomboka amin’ny tapatapaky ny volana Septambra ka hatramin’ny tapatapaky ny Oktobra amin’ny kalandrientsika ny volana Etanima na Tisry . 
 Hainao Hazavaina Ve ? 
 • Inona no mifanitsy amin’ilay zanak’ondrin’ny Paska ? 
 • Ny fanangonana an’iza no mifanitsy amin’ny Fetin’ny Pentekosta ? 
 • Inona avy no natao tamin’ny Andro Fanavotana ? 
 Iza avy , araka izany , no mandray soa avy amin’ny soron’i Jesosy ? 
 • Nahoana no mifanitsy amin’ny fanangonana ny Kristianina ny Andro Firavoravoana Fitoerana Amin’ny Trano Rantsan - kazo ? 
 [ Tabilao , pejy 22 , 23 ] 
 ( Jereo ny gazety ) 
 Zava - nitranga : Mifanitsy amin’ny : 
 Paska 14 Nisana Novonoina ny Nanao sorona ny 
 zanak’ondrin’ny ainy i Jesosy 
 Paska 
 Andro 15 Nisana Sabata 
 Firavoravoana 
 Fihinanana 16 Nisana Natao fanatitra Natsangana 
 ny Mofo vary tamin’ny maty 
 Tsy Misy hordea i Jesosy 
 Masirasira 
 ( 15 - 21 Nisana ) 
 ↑ 
 50 andro 
 ↓ 
 Andro 6 Sivana Natao fanatitra Natolotr’i 
 Firavoravoana ireo mofo roa Jesosy ho an’i 
 Manarakaraka Jehovah ireo 
 Ireo Herinandro rahalahiny 
 ( Pentekosta ) voahosotra 
 Andro 10 Tisry Natao fanatitra Nanolotra ny 
 Fanavotana ny vatotr’ombilahy vidin’ny rany 
 iray sy osy roa i Jesosy , ho 
 fanavotana 
 ny olombelona 
 Andro 15 - 21 Tisry Nipetraka tao Fanangonana ny 
 Firavoravoana amin’ny trano voahosotra sy 
 Fitoerana rantsankazo ny “ vahoaka be ” 
 Amin’ny Trano ny Israelita , 
 Rantsankazo sady faly noho ny 
 ( na Fetin’ny fijinjana . 
 Vantotr ’ 
 Tranolay Masina ) ombilahy 70 no 
 natao fanatitra 
 [ Sary , pejy 21 ] 
 Mamonjy olona maro ny ra nalatsak’i Jesosy , toy ny ran’ilay zanak’ondrin’ny Paska ihany 
 [ Sary , pejy 22 ] 
 Mifanitsy amin’ny nananganana an’i Jesosy tamin’ny maty ny voaloham - bokatra tamin’ny vary hordea , natao fanatitra tamin’ny 16 Nisana 
 [ Sary , pejy 23 ] 
 Mifanitsy amin’ny fiangonan’ny Kristianina voahosotra ny mofo roa natao fanatitra tamin’ny Pentekosta 
 [ Sary , pejy 24 ] 
 Mifanitsy amin’ny fanangonana ny voahosotra sy ny “ vahoaka be ” avy amin’ny firenena rehetra , ny Andro Firavoravoana Fitoerana Amin’ny Trano Rantsan - kazo 
 Efa Nanomboka “ ny Fitsanganana Voalohany ” ! 
 “ Izay maty ao amin’i Kristy no hitsangana voalohany . ” — 1 TESALONIANINA 4 : 16 . 
 1 , 2 . a ) Inona no fanantenana ho an’ireo maty ? 
 b ) Nahoana ianao no mino fa hisy fitsanganana amin’ny maty ? 
 ( Jereo ny fanamarihana ambany pejy . ) 
 “ FANTATRY ny velona fa ho faty izy . ” 
 Izany no zava - misy nanomboka tamin’ny fotoana nanotan’i Adama . 
 Izay olombelona rehetra niaina teto an - tany hatramin’izay dia nahalala fa mbola ho faty , ary maro no nanontany tena hoe : ‘ Inona no hitranga aorian’ny fahafatesana ? 
 Manao ahoana ny maty ? ’ 
 Mamaly toy izao ny Baiboly : “ Ny maty . . . tsy mba mahalala na inona na inona . ” — Mpitoriteny 9 : 5 . 
 Misy fanantenana àry ve ho an’ny maty ? 
 Eny . 
 Tsy maintsy misy izany , mba hahatanteraka ny fikasan’Andriamanitra tany am - boalohany momba ny olombelona . 
 Nampanantena mantsy i Jehovah , fa hisy Taranaka iray hanorotoro an’i Satana sy hanafoana ny fahavoazana rehetra nentiny . 
 Nino an’izany ireo mpanompon’Andriamanitra tsy nivadika , nandritra ireo taonjato nifandimby . 
 Efa maty anefa ny ankamaroan’izy ireny . 
 Mila hatsangana amin’ny maty àry izy ireny , mba hahitany ny fahatanterahan’io fampanantenan’Andriamanitra io sy ny fampanantenany hafa . 
 Hitsangana tokoa ve ny maty ? 
 Eny . 
 Hoy ny apostoly Paoly : “ Hisy fitsanganan’ny marina sy ny tsy marina . ” 
 Indray mandeha , dia nianjera avy teny amin’ny varavarankelin’ny rihana faharoa ny tovolahy iray atao hoe Eotyka , ary “ hita fa maty . ” 
 Nanangana azy tamin’ny maty i Paoly . 
 Io no farany tamin’ireo fitsanganana amin’ny maty sivy voatantara ao amin’ny Baiboly . — Asan’ny Apostoly 20 : 7 - 12 . 
 * 
 Inona no fampiononana azonao avy amin’ny tenin’i Jesosy ao amin’ny Jaona 5 : 28 , 29 , ary nahoana ? 
 Mahatonga antsika hino ny tenin’i Paoly , ireo fitsanganana amin’ny maty sivy ireo . 
 Manjary matoky kokoa isika fa ho tanteraka ny tenin’i Jesosy hoe : “ Ho avy ny fotoana handrenesan’izay rehetra any am - pasana ny feon [ ’ i Jesosy ] , dia hivoaka izy ireo . ” 
 Mahafaly tokoa izany , sady tena mampahery an’ireo olona an - tapitrisany manana havan - tiana efa nodimandry ! 
 4 , 5 . 
 Inona avy no karazana fitsanganana amin’ny maty lazain’ny Baiboly , ary iza amin’ireo no hodinihintsika ato amin’ity lahatsoratra ity ? 
 Hatsangana eto an - tany ny ankamaroan’ireo nodimandry , rehefa hitondra ny tany ny Fanjakan’Andriamanitra . 
 Hisy fitsanganana amin’ny maty karazany hafa anefa , alohan’izay . 
 I Jesosy Kristy no hatsangana voalohany , mba handoavany amin’Andriamanitra ny vidin’ny sorona nataony . 
 Maty izy tamin’ny taona 33 , ary natsangana tamin’io taona io ihany . 
 Manaraka izany , dia tsy maintsy hatsangana ho any an - danitra mba hiaraka amin’i Jesosy Kristy Tompo ao amin’ny voninahiny , ireo voahosotra anisan’ny “ Israelin’Andriamanitra . ” 
 “ Hiaraka amin’ny Tompo foana ” izy ireo amin’izay . 
 Antsoina hoe “ fitsanganana amin’ny maty aloha kokoa ” na “ fitsanganana voalohany ” io fitsanganana io . 
 Rehefa vita izy io vao hatsangana eto an - tany ny olona an - tapitrisany manantena hiaina mandrakizay ao amin’ny Paradisa . 
 Tena irintsika ho fantatra àry ny momba “ ny fitsanganana voalohany ” , na manantena ny ho any an - danitra isika na ny ho eto an - tany . 
 Ahoana ny momba an’io fitsanganana io ? 
 Rahoviana izy io no manomboka ? 
 “ Vatana manao ahoana ” ? 
 6 , 7 . a ) Inona no tsy maintsy hitranga amin’ireo Kristianina voahosotra , alohan’ny hiakarany any an - danitra ? 
 b ) Vatana manao ahoana no homena azy ireo rehefa hatsangana ? 
 Nanontany momba ny fitsanganana voalohany i Paoly , ao amin’ny taratasiny voalohany ho an’ny Korintianina . 
 Hoy izy : “ Hatao ahoana no fanangana ny maty ? 
 Eny , vatana manao ahoana izy rehefa tonga ? ” 
 Toy izao no namaliany ilay fanontaniana : ‘ Tsy hovelomina izay afafinao raha tsy maty aloha . 
 Omen’Andriamanitra vatana araka izay tiany anefa ilay voa . 
 Hafa ny voninahitry ny vatan’ny any an - danitra , ary hafa ny an’ny etỳ an - tany . ’ — 1 Korintianina 15 : 35 - 40 . 
 Hita amin’ny tenin’i Paoly fa tsy maintsy maty ireo Kristianina voahosotry ny fanahy masina , alohan’ny hahazoan’izy ireo ny valisoany any an - danitra . 
 Miverina ho amin’ny vovoka ny vatany rehefa maty . 
 Hatsangan’Andriamanitra amin’ny fotoana voatendriny izy ireo , ary homeny vatana mifanentana amin’ny fiainana any an - danitra . 
 Hataon’Andriamanitra tsy mety maty intsony koa izy ireo . 
 Tsy hoe nanana fanahy tsy mety maty akory ireo voahosotra , tamin’izy mbola olombelona . 
 Hoy kosa i Paoly : “ Tsy maintsy hitafy ny tsy mety lo ity mety lo ity . ” 
 Hatsangan’Andriamanitra ho tsy mety maty àry ireo hahazo anjara amin’ny fitsanganana voalohany , ary fanomezana avy amin’Andriamanitra izany . — 1 Korintianina 15 : 50 , 53 ; Genesisy 2 : 7 ; 2 Korintianina 5 : 1 , 2 , 8 . 
 Inona no porofo fa tsy nofidin’i Jehovah avy tamin’ny fivavahana samy hafa ireo 144 000 ? 
 Olona 144 000 ihany no hahazo anjara amin’ny fitsanganana voalohany . 
 Nanomboka nifidy azy ireo i Jehovah tamin’ny Pentekosta taona 33 , taoriana kelin’ny nananganana an’i Jesosy tamin’ny maty . 
 Manana ‘ ny anaran’ny Zanak’ondry [ Jesosy ] sy ny anaran’ny Rainy voasoratra eo amin’ny handriny ’ izy ireo . 
 Midika izany fa tsy nofidina avy tamin’ny fivavahana samy hafa izy ireo . 
 Kristianina avokoa izy rehetra , ary samy mirehareha mitondra ny anaran’ny Rainy , dia i Jehovah . 
 Hahazo asa any an - danitra izy ireo rehefa hatsangana amin’ny maty . 
 Tena maharavoravo azy ireo ny hoe hanompo an’i Jehovah toy izany . 
 Efa nanomboka ve ilay fitsanganana ? 
 Rahoviana no fotoana tokony hanombohan’ny fitsanganana voalohany , rehefa jerena ny Apokalypsy 12 : 7 sy ny 17 : 14 ? 
 Hazavao . 
 Rahoviana ny fitsanganana voalohany no manomboka ? 
 Manana porofo mampiaiky isika fa efa nanomboka ilay izy . 
 Andeha , ohatra , ampitahaintsika ny toko roa ao amin’ny Apokalypsy . 
 Jereo aloha ny Apokalypsy toko faha - 12 . 
 Hitantsika ao fa niady tamin’i Satana sy ny demoniany i Jesosy Kristy , raha vao nomena seza fiandrianana , ary nanampy azy ny anjeliny masina . 
 Nanomboka tamin’ny 1914 io ady io , araka ny porofo naseho matetika tamin’ity gazety ity . 
 * Mariho anefa , fa tsy voalaza hoe nisy voahosotra mpanara - dia an’i Kristy , niaraka taminy tamin’ilay ady tany an - danitra . 
 Vakio indray izao ny Apokalypsy toko faha - 17 . 
 Voalaza ao fa handresy an’ireo firenena ny Zanak’ondry , aorian’ny handravana an’i “ Babylona Lehibe . ” 
 Izao no resahina ao , avy eo : “ Ary haharesy koa izay voantso sy voafidy ary mahatoky miaraka aminy . ” 
 Tsy maintsy ho efa natsangana tamin’ny maty ireo “ voantso sy voafidy ary mahatoky ” , matoa ho afaka hiaraka amin’i Jesosy rehefa handresy tanteraka ny tontolon’i Satana izy . 
 Azo inoana àry fa hatsangana amin’ny maty , eo anelanelan’ny 1914 sy ny Hara - magedona , ireo voahosotra maty alohan’ny Hara - magedona . 
 10 , 11 . a ) Iza ireo anti - panahy 24 , ary inona no nambaran’ny iray tamin’izy ireo tamin’i Jaona ? 
 b ) Inona no fanatsoahan - kevitra raisintsika avy amin’izany ? 
 Azo faritana kokoa ve hoe oviana no nanomboka ny fitsanganana voalohany ? 
 Misy fanazavana manampy antsika ao amin’ny Apokalypsy 7 : 9 - 15 . 
 Tantarain’ny apostoly Jaona ao , fa nahita “ vahoaka be tsy tambo isaina ” izy . 
 Ny iray tamin’ireo anti - panahy 24 no nanambara taminy hoe iza ireo vahoaka be ireo . 
 Mifanitsy amin’ny 144 000 efa mahazo voninahitra any an - danitra miaraka amin’i Kristy , ny anti - panahy 24 . 
 * Ny ho any an - danitra no fanantenan’i Jaona . 
 Mbola olombelona teto an - tany anefa izy , tamin’izy niresahan’ilay anti - panahy . 
 Noho izany , dia tsy maintsy ho mifanitsy amin’ireo voahosotra eto an - tany , izay mbola tsy nahazo ny valisoany any an - danitra i Jaona , tao amin’ilay fahitana . 
 Ny iray tamin’ireo anti - panahy 24 no nanambara tamin’i Jaona hoe iza ireo vahoaka be . 
 Inona no fanatsoahan - kevitra raisintsika avy amin’izany ? 
 Hita fa toa mandray anjara amin’ny fampitana ny fahamarinana avy amin’Andriamanitra ankehitriny , ireo voahosotra natsangana tamin’ny maty anisan’ny anti - panahy 24 . 
 Nahoana izany no zava - dehibe ? 
 Satria tamin’ny 1935 no nampahafantarina an’ireo voahosotr’Andriamanitra teto an - tany hoe iza marina ireo vahoaka be . 
 Raha ny iray tamin’ireo anti - panahy 24 àry no nampita an’io fahamarinana lehibe io , dia tsy maintsy ho tamin’ny 1935 izy , fara fahatarany , no natsangana tamin’ny maty . 
 Mety hidika izany fa nanomboka teo anelanelan’ny 1914 sy 1935 ny fitsanganana voalohany . 
 Mbola azo faritana kokoa ve ilay fotoana ? 
 Nahoana no azo inoana hoe nanomboka teo anelanelan’ny Martsa sy Mey 1918 ny fitsanganana voalohany ? 
 Mety hanampy antsika ny fandinihana zava - nitranga sasany lazain’ny Baiboly , izay mety hifanitsy amin’izany . 
 Voahosotra ho Mpanjakan’ny Fanjakan’Andriamanitra i Jesosy Kristy , teo anelanelan’ny Septambra sy Novambra , taona 29 . 
 Natsangana tamin’ny maty izy ka lasa zavaboary ara - panahy mahery , telo taona sy tapany tatỳ aoriana , izany hoe teo anelanelan’ny Martsa sy Mey taona 33 . 
 Mety ho azo inoana àry ve hoe nanomboka telo taona sy tapany taorian’ny nandraisan’i Jesosy seza fiandrianana , no nananganany an’ireo mpanara - dia azy voahosotra mahatoky ? 
 Mety hitombina izany . 
 Raha teo anelanelan’ny Septambra sy Desambra 1914 àry izy no nomena seza fiandrianana , dia mety ho teo anelanelan’ny Martsa sy Mey 1918 , no nananganany an’ireo voahosotra mahatoky . 
 Marina aloha fa tsy azo porofoina mivantana avy ao amin’ny Baiboly izany . 
 Tsy hoe mifanipaka amin’ny andinin - teny hafa anefa izany , satria milaza izy ireny fa manomboka aoriana kelin’ny anombohan’ny fanatrehan’i Kristy ny fitsanganana voalohany . 
 Inona no lazain’ny 1 Tesalonianina 4 : 15 - 17 , izay mahatonga antsika hanatsoaka hevitra fa nanomboka teo am - piandohan’ny fanatrehan’i Kristy ny fitsanganana voalohany ? 
 Nanoratra toy izao , ohatra , i Paoly : “ Isika izay velona , ka mahatratra ny fanatrehan’ny Tompo [ fa tsy hoe ny faran’ny fanatrehany ] dia tsy mba hialoha mihitsy an’ireo efa nodimandry , satria ny Tompo mihitsy amin’izay no hidina avy any an - danitra ka hibaiko amin’ny feo avo , amin’ny feon’ny arkanjely sy amin’ny trompetran’Andriamanitra , ka izay maty ao amin’i Kristy no hitsangana voalohany . 
 Ary aorian’izay , isika izay velona ka mahatratra izany fanatrehany izany , mbamin’izy ireo koa , dia hoentina anaty rahona , mba hihaona amin’ny Tompo eny amin’ny rivotra . 
 Dia hiaraka amin’ny Tompo foana isika . ” 
 Ireo Kristianina voahosotra maty talohan’ny fanatrehan’i Kristy àry , dia atsangana ho any an - danitra alohan’ireo mbola velona mandritra ny fanatrehany . 
 Midika izany fa tsy maintsy nanomboka teo am - piandohan’ny fanatrehan’i Kristy ny fitsanganana voalohany , ary mitohy “ mandritra ny fanatrehany . ” 
 Hitranga mandritra ny vanim - potoana lavalava ny fitsanganana voalohany , fa tsy amin’ny fotoana iray . 
 “ Samy nomena akanjo fotsy lava izy ireo ” 
 a ) Oviana no tanteraka ilay fahitana ao amin’ny Apokalypsy toko faha - 6 ? 
 b ) Inona no tantarain’ny Apokalypsy 6 : 9 ? 
 Diniho koa ny porofo omen’ny Apokalypsy toko faha - 6 . 
 Aseho ho toy ny Mpanjaka mitaingin - tsoavaly i Jesosy ao , ary mivoaka mba handresy . 
 Tantarainy koa fa tafiditra tanteraka ao anatin’ny ady lehibe mbola tsy nisy toy izany ireo firenena . 
 Miely patrana ny mosary . 
 Mandripaka ny olombelona ny areti - mandringana . 
 Mitovy amin’ireo voalazan’ny faminaniana ireo mihitsy ny zava - mitranga eran - tany , nanomboka tamin’ny 1914 . 
 Milaza zava - mitranga hafa mandritra an’io fotoana io koa anefa ny Apokalypsy toko faha - 6 . 
 Misarika ny saintsika ho amin’ny alitara iray izy . 
 Teo am - pototr’izy io “ ny ain’ireo novonoina tamin - kabibiana noho ny tenin’Andriamanitra sy noho ny asa fitoriana nataony . ” 
 Novonoina ireo mpanompo mahatokin’i Jesosy , noho izy ireo sahy sy be zotom - po tamin’ny fitoriana . 
 Ny ran’ireo mpanompon’i Jesosy ireo , raha ny marina , no nolazaina fa teo am - pototr’ilay alitara , satria “ ny ain’ny nofo dia [ ao ] amin’ny ra . ” — Levitikosy 17 : 11 . 
 15 , 16 . 
 Hazavao hoe nahoana no mifandray amin’ny fitsanganana voalohany ny Apokalypsy 6 : 10 , 11 . 
 Nitaraina ny ran’i Abela , lehilahy marina , satria naniry ny hampiharana ny rariny . 
 Mitaraina toy izany koa ny ran’ireo Kristianina maty noho ny finoany . 
 “ Niantsoantso mafy izy ireo hoe : ‘ Ry Tompo Fara Tampony , izay masina sy marina ô , mandra - pahoviana ianao no mbola tsy hitsara ka tsy hamaly ny ranay amin’izay monina eny ambonin’ny tany ? ’ 
 ” Inona no nitranga avy eo ? 
 “ Samy nomena akanjo fotsy lava izy ireo , ka nilazana mba hiandry kely aloha , mandra - pahafenon’ny isan’ireo mpiara - manompo aminy sy ireo rahalahiny , izay nadiva hovonoina tahaka azy ireo koa . ” — Apokalypsy 6 : 10 , 11 . 
 Ny ra nihandrona teo am - pototry ny alitara ve no nomena an’ireo akanjo fotsy lava ? 
 Mazava ho azy fa tsia ! 
 Nomena ireo olona efa maty izay toy ny hoe nalatsa - dra teo amin’ilay alitara kosa ireo akanjo . 
 Nanao sorona ny ainy noho ny anaran’i Jesosy izy ireo , ary efa natsangana tamin’ny maty ho zavaboary ara - panahy tamin’io fotoana io . 
 Ahoana no ahalalantsika izany ? 
 Izao no voalazan’ny Apokalypsy , eo amin’ny toko voalohandohany : “ Izay mandresy àry dia hampanaovina akanjo ivelany fotsy . 
 Ary tsy hamono ny anarany ao amin’ny bokin’ny fiainana mihitsy aho . ” 
 Tadidio koa fa ireo anti - panahy 24 dia “ nanao akanjo ivelany fotsy sady nisatroka satroboninahitra volamena . ” 
 Rehefa nanomboka nandripaka olona teto an - tany àry ny ady sy mosary ary areti - mandringana , dia natsangana tamin’ny maty tany an - danitra sy nampanaovina akanjo fotsy lava an’ohatra ireo anisan’ny 144 000 nodimandry . 
 Izy ireo no tiana holazaina amin’ilay ra teo am - pototry ny alitara . 
 Inona no dikan’ny hoe ‘ miandry ’ , ho an’ireo nomena akanjo fotsy lava ? 
 Tsy maintsy ‘ miandry ’ aloha ireo olona vao avy natsangana tamin’ny maty ireo . 
 Tsy maintsy miandry ny andro famalian’Andriamanitra izy ireo . 
 Mbola tsy maintsy manaporofo ny tsy fivadihany ao anatin’ny fitsapana koa ireo “ mpiara - manompo ” aminy , izany hoe ireo Kristianina voahosotra mbola eto an - tany . 
 Ho tapitra ilay ‘ fiandrasana ’ , rehefa tonga ny fitsaran’Andriamanitra . 
 Amin’izay dia hanampy an’i Jesosy Kristy Tompo handringana ny ratsy fanahy , ireo voahosotra natsangana tamin’ny maty ireo . 
 Anisan’ny horinganina ireo nandatsaka ny ran’ny Kristianina tsy manan - tsiny . — 2 Tesalonianina 1 : 7 - 10 . 
 Inona no hevitr’izany ho antsika ? 
 18 , 19 . a ) Nahoana ianao no manatsoaka hevitra fa efa nanomboka ny fitsanganana voalohany , ary mbola mitohy hatramin’izao ? 
 b ) Manao ahoana ny fihetseham - ponao , mahafantatra momba ny fitsanganana voalohany ? 
 Tsy milaza daty voafaritra tsara anombohan’ny fitsanganana voalohany ny Tenin’Andriamanitra . 
 Ambarany ao kosa anefa fa hitranga mandritra ny vanim - potoana iray izy io , dia mandritra ny fanatrehan’i Kristy . 
 Ireo Kristianina voahosotra nodimandry talohan’ny fanatrehan’i Kristy no hatsangana voalohany . 
 Hovana ho zavaboary ara - panahy mahery “ ao anatin’ny indray mipy maso ” kosa , ireo Kristianina voahosotra maty mandritra ny fanatrehan’i Kristy . 
 Hahazo ny valisoany any an - danitra alohan’ny ady Hara - magedona ve ny voahosotra rehetra ? 
 Tsy fantatsika izany . 
 Ny fantatsika anefa dia hoe hitsangana eo amin’ny Tendrombohitra Ziona any an - danitra ny 144 000 rehetra , amin’ny fotoana voatendrin’Andriamanitra . 
 Fantatsika koa fa efa tafaraka amin’i Kristy any an - danitra ny ankamaroan’ny 144 000 . 
 Vitsy ihany sisa no mbola eto an - tany . 
 Porofo lehibe tokoa izany fa manatona haingana ny fotoana hampiharan’Andriamanitra ny didim - pitsarany ! 
 Horinganina tsy ho ela ny tontolon’i Satana manontolo . 
 Hatsipy any amin’ny lavaka mangitsokitsoka i Satana . 
 Hanomboka ny fananganana ny ankamaroan’ireo nodimandry , aorian’izay . 
 Hatao lavorary , toa an’i Adama tamin’ny voalohany , ny olombelona mahatoky . 
 Miorina amin’ny sorom - panavotan’i Jesosy no hanaovana izany . 
 Ho tanteraka tsara tokoa amin’izay ny faminanian’i Jehovah ao amin’ny Genesisy 3 : 15 . 
 Tena voninahitra lehibe ny hiaina amin’izany fotoana izany ! 
 [ Fanamarihana ambany pejy ] 
 Ao amin’ireto andinin - teny ireto ny valo hafa : 1 Mpanjaka 17 : 21 - 23 ; 2 Mpanjaka 4 : 32 - 37 ; 13 : 21 ; Marka 5 : 35 , 41 - 43 ; Lioka 7 : 11 - 17 ; 24 : 34 ; Jaona 11 : 43 - 45 ; Asan’ny Apostoly 9 : 36 - 42 . 
 Mba hahitana porofo miorina amin’ny Soratra Masina fa nanomboka tamin’ny 1914 ny fanatrehan’i Kristy , dia jereo ny boky Inona Marina no Ampianarin’ny Baiboly ? , pejy 215 - 218 , navoakan’ny Vavolombelon’i Jehovah . 
 Mba hahazoana fanazavana momba ny antony ilazana fa mifanitsy amin’ireo Kristianina voahosotra nandray ny toerany any an - danitra ny anti - panahy 24 , dia jereo ny boky Apokalypsy — Akaiky Ilay Fiafarana Miavaka ! , pejy 76 - 77 , navoakan’ny Vavolombelon’i Jehovah . 
 Hainao Hazavaina Ve ? 
 Hazavao amin’ny alalan’ireto andinin - teny ireto ny fotoana anombohan’ny “ fitsanganana voalohany ” : 
 • Apokalypsy 12 : 7 ; 17 : 14 
 • Apokalypsy 7 : 13 , 14 
 • 1 Korintianina 15 : 23 ; 1 Tesalonianina 4 : 15 - 17 
 • Apokalypsy 6 : 2 , 9 - 11 
 [ Sary , pejy 26 ] 
 Inona no fitsanganana amin’ny maty hitranga alohan’ny hananganana ny ankamaroan’ireo nodimandry ? 
 [ Sary , pejy 29 ] 
 Inona no dikan’ny hoe nomena akanjo fotsy lava ny sasany tamin’ireo nodimandry ? 
 Izay Tena Ampianarin’ny Baiboly no Ampianaro 
 “ Ataovy mpianatra ny olona any amin’ny firenena rehetra . . . 
 Ampianaro izy . ” — MATIO 28 : 19 , 20 . 
 Inona no porofo fa miely be ny Baiboly ? 
 ANISAN’NY boky tranainy indrindra sy miely indrindra eran - tany ny Baiboly Masina , izay Tenin’i Jehovah . 
 Voadika amin’ny fiteny 2 300 mahery , fara fahakeliny , ny ampahany amin’izy io . 
 Maherin’ny 90 isan - jaton’ny mponina eran - tany no manana azy io amin’ny fiteniny . 
 2 , 3 . a ) Nahoana no tsy fantatry ny olona intsony hoe inona marina no ampianarin’ny Baiboly ? 
 b ) Inona avy no fanontaniana hodinihintsika ? 
 Olona an - tapitrisany no mamaky Baiboly isan’andro , ary misy aza nahavaky azy io imbetsaka hatramin’ny farany . 
 Fivavahana maro be no mihambo hoe mifototra amin’ny Baiboly ny fampianarany , nefa tsy mitovy ny zavatra ampianarin’izy ireny . 
 Manampy trotraka an’izany ny fisian’ny mpiangona tsy mitovy hevitra mihitsy , nefa iray fivavahana ihany . 
 Ny sasany indray tsy mahazo antoka hoe avy aiza marina ny Baiboly . 
 Misalasala izy ireo raha azo itokisana sy mahasoa izy io . 
 Maro koa no mihevitra ny Baiboly ho boky masina fanaovana fombafomba fotsiny , toy ny rehefa hanao voady na hianiana hilaza ny marina eo anoloan’ny fitsarana . 
 Mirakitra ny tenin’Andriamanitra ny Baiboly raha ny marina , izany hoe misy hafatra mafonja ho an’ny olombelona ao amin’izy io . 
 Tiantsika ho fantatry ny olona àry hoe inona no ampianarin’ny Baiboly , satria Vavolombelon’i Jehovah isika . 
 Tena faly isika manatanteraka ilay asa nampanaovin’i Jesosy Kristy ny mpanara - dia azy . 
 Hoy izy : “ Mandehana . . . ataovy mpianatra ny olona any amin’ny firenena rehetra . . . 
 Ampianaro izy . ” 
 Kivy ny olona sasany itoriantsika , satria tsy fantatra intsony izay tena marina momba ny fivavahana eran - tany . 
 Te hahafantatra ny marina momba ilay Mpamorona ireny olona tso - po ireny . 
 Tiany ho fantatra koa hoe inona no antony namoronana antsika , araka ny voalazan’ny Baiboly . 
 Handinika fanontaniana telo manitikitika ny sain’ny olona maro isika izao . 
 Hojerentsika ny hevi - diso lazain’ny mpitondra fivavahana momba ilay izy , ary avy eo hoe inona marina no ampianarin’ny Baiboly . 
 Ireto avy izany fanontaniana izany : 1 ) Miahy antsika ve Andriamanitra ? 
 2 ) Inona no antony namoronana antsika ? 
 3 ) Inona no manjo ny maty ? 
 Miahy antsika ve Andriamanitra ? 
 4 , 5 . 
 Nahoana ny olona no mihevitra fa tsy miahy antsika Andriamanitra ? 
 Hodinihintsika voalohany ilay fanontaniana hoe : Miahy antsika ve Andriamanitra ? 
 Mampalahelo fa maro no mihevitra hoe tsy miahy antsika izy . 
 Nahoana ? 
 Satria feno fankahalana sy ady ary fijaliana eto an - tany . 
 Mihevitra izy ireo hoe : ‘ Raha tena miahy antsika Andriamanitra , dia azo antoka fa hataony izay tsy hitrangan’ireny loza ireny . ’ 
 Ny mpitondra fivavahana koa no mahatonga ny olona hieritreritra hoe tsy miahy antsika Andriamanitra . 
 Inona matetika no lazain’izy ireny rehefa misy loza ? 
 Nanan - janaka kely roa maty tamin’ny lozam - piarakodia ny ramatoa iray . 
 Hoy ny mpitondra fivavahana tao aminy rehefa nitranga izany : “ Izao no sitrapon’Andriamanitra . 
 Nila anjely roa fanampiny izy . ” 
 Manome tsiny an’Andriamanitra mihitsy izy ireo amin’izany , ka milaza fa izy no mahatonga ny zava - dratsy hitranga . 
 Hoy anefa i Jakoba mpianatr’i Jesosy : “ Rehefa misy fitsapana , dia aoka izy tsy hilaza hoe : ‘ Fitsapana avy amin’Andriamanitra izao . ’ 
 Sady tsy azo tsapaina amin - javatra ratsy mantsy Andriamanitra , no tsy mitsapa na iza na iza amin’izany koa . ” 
 Tsy avy amin’i Jehovah Andriamanitra mihitsy àry ny faharatsiana . 
 Tena “ lavitra an’Andriamanitra ny hanao ratsy ! ” — Joba 34 : 10 . 
 Iza no fototry ny faharatsiana sy ny fijaliana eto amin’ity tontolo ity ? 
 Nahoana àry no be dia be ny faharatsiana sy ny fijaliana ? 
 Satria tsy manaiky an’Andriamanitra ho Mpitondra ny ankamaroan’ny olona . 
 Tsy te hankatò ny lalàny sy ny toro lalany marina izy ireo . 
 Manaiky hofehezin’i Satana Fahavalon’Andriamanitra , izy ireo , na dia tsy fantany aza izany . 
 ‘ Eo ambany fahefan’ilay ratsy [ mantsy ] izao tontolo izao . ’ 
 Mora kokoa amintsika ny mahazo ny antony mahatonga ny faharatsiana , rehefa fantatsika izany . 
 Ratsy fanahy i Satana , feno fankahalana , mamitaka , ary tsy mifaditrovana . 
 Tsy mahagaga àry raha manahaka an’io mpitondra azy io ity tontolo ity , ary be dia be toy izao ny faharatsiana ! 
 Inona no antony sasany mahatonga antsika hijaly ? 
 Tsy lavorary ny olombelona , ary izany koa no mahatonga antsika hijaly . 
 Mazàna mantsy no miady fahefana ny olona mpanota , ka ady sy fampahoriana ary fijaliana no vokatr’izany matetika . 
 Marina tokoa ny voalazan’ny Mpitoriteny 8 : 9 , manao hoe : ‘ Manapaka ny namany ny olona , ka mampiditra loza aminy . ’ 
 Ankoatra izany , dia miteraka fijaliana koa ny “ fotoana sy ny sampona . ” 
 Iharan - doza ny olona matetika , satria sendra eo amin’ny toerana itrangan’izany . 
 8 , 9 . 
 Ahoana no ahafantarantsika fa tena miahy antsika Andriamanitra ? 
 Mampahery ny mahafantatra fa tsy avy amin’i Jehovah ny fijaliana . 
 Tena mihevitra an’izay manjo antsika tsirairay anefa ve izy ? 
 Izany tokoa , ary mahafaly izany ! 
 Fantatsika fa miahy antsika i Jehovah , matoa lazainy ao amin’ny Teniny ny antony amelany ny olona hanao ratsy . 
 Misy ifandraisany amin’ny zony hitondra sy ny tsy fivadihan’ny olombelona izany . 
 I Jehovah no Mpamorona mahery indrindra , ka tsy voatery hilaza amintsika izy hoe nahoana no avelany hisy ny fijaliana . 
 Nampahafantariny antsika anefa izany , satria miahy antsika izy . 
 Misy porofo hafa mampiseho fa miahy antsika Andriamanitra . 
 “ Nalahelo ny fony ” , rehefa feno faharatsiana teto an - tany tamin’ny andron’i Noa . 
 Mbola malahelo ve izy mahita ny zava - dratsy mitranga ankehitriny ? 
 Izany tokoa , satria tsy miova izy . 
 Mankahala ny tsy rariny izy , ary tsy tantiny mihitsy ny mahita olona mijaly . 
 Milaza ny Baiboly fa hesorin’Andriamanitra tsy ho ela ny ratsy rehetra vokatry ny fitondran’olombelona sy ny herin’ny Devoly . 
 Tsy mampiaiky antsika tokoa ve izany fa tena miahy antsika Andriamanitra ? 
 Inona koa no manaporofo fa tena tsy tian’i Jehovah hijaly ny olombelona ? 
 Milaza lainga momba an’Andriamanitra ny mpitondra fivavahana , rehefa manambara fa sitrapon’Andriamanitra ny loza manjo antsika . 
 Mifanohitra amin’izany no izy , satria maniry mafy hamarana ny fijalian’ny olombelona i Jehovah . 
 “ Mikarakara anareo izy ” , hoy ny 1 Petera 5 : 7 . 
 Izany mihitsy no ampianarin’ny Baiboly ! 
 Inona no antony namoronana antsika ? 
 Inona matetika no lazain’ny fivavahana momba ny fiainana eto an - tany ? 
 Hodinihintsika indray izao ilay fanontaniana faharoa mampieritreritra ny olona maro : Inona no antony namoronana antsika ? 
 Matetika ny fivavahana no milaza hoe natao hiaina vetivety eto an - tany fotsiny ny olona . 
 Fandalovana fotsiny , hono , etỳ alohan’ny hiainantsika any ankoatra . 
 Izany hoe toy ny toerana fakana aina kely alohan’ny hanohizana dia lavitra . 
 Misy koa mpitondra fivavahana milaza fa hopotehin’Andriamanitra ity tany ity indray andro any . 
 Ireo hevi - diso ireo no mahatonga olona maro hihevitra hoe aleo manaram - po tanteraka amin’ny fiainana dieny mbola velona , satria tsy maintsy ho faty ihany . 
 Inona marina àry no lazain’ny Baiboly momba ny antony namoronana antsika ? 
 12 - 14 . 
 Araka ny Baiboly , inona no fikasan’Andriamanitra momba ny tany sy ny olombelona ? 
 Faran’izay tsara ny fikasan’Andriamanitra momba ny tany sy ny olombelona . 
 Tsy hoe tsy nisy antony no namoronany ny tany , fa “ nataony honenana . ” 
 “ Nanorina ny tany tambonin’ny fanorenany ” koa i Jehovah “ mba tsy hihetsehany mandrakizay doria . ” 
 Hitantsika avy amin’izany ny fikasan’Andriamanitra momba ny tany sy ny olombelona , ary hanampy antsika hahafantatra ny antony namoronana antsika izany . 
 Tantaraina ao amin’ny Genesisy toko 1 sy 2 fa namorona ny tany i Jehovah ary nanomana tsara azy io mba honenan’ny olombelona . 
 Rehefa vita izany , dia hitany fa tena “ tsara ” ny zava - drehetra nataony . 
 Napetrany tao amin’ny zaridaina iray tsara tarehy atao hoe Edena i Adama sy Eva , lehilahy sy vehivavy voalohany . 
 Nomeny sakafo tsara sy tondraka koa izy ireo . 
 Nilaza tamin’izy mivady izy hoe : “ Maroa fara sy mihabetsaha ary mamenoa ny tany , ka mampanompoa azy . ” 
 Natao hiteraka olona lavorary izy ireo , ka hanitatra ilay zaridaina fonenany hanerana ny tany . 
 Nasaina nanjaka tamim - pitiavana teo amin’ny biby koa izy ireo . — Genesisy 1 : 26 - 28 . 
 Fikasan’i Jehovah ny hiainan’ny olombelona lavorary eto an - tany mandrakizay . 
 Hoy ny Tenin’Andriamanitra : “ Ny marina handova ny tany ka honina eo aminy mandrakizay . ” 
 Natao hiaina mandrakizay ao amin’ny Paradisa eto an - tany tokoa ny olombelona . 
 Izany no fikasan’Andriamanitra , ary izany mihitsy no ampianarin’ny Baiboly ! 
 Inona no manjo ny maty ? 
 Inona no manjo ny maty , araka ny lazain’ny ankamaroan’ny fivavahana ? 
 Handinika ny fanontaniana fahatelo mahalasa eritreritra ny olona maro isika izao : Inona no manjo ny maty ? 
 Milaza ny ankamaroan’ny fivavahana fa misy zavatra tsy mety maty ao amin’ny olona , ary mbola velona izy io rehefa maty izy . 
 Mbola mino mafy koa ny fivavahana sasany fa manasazy ny ratsy fanahy Andriamanitra , ka mampijaly azy ireny mandrakizay any amin’ny afobe . 
 Izany tokoa ve no izy ? 
 Inona marina no lazain’ny Baiboly momba ny fahafatesana ? 
 16 , 17 . 
 Inona no manjo ny maty , araka ny lazain’ny Baiboly ? 
 Hoy ny Tenin’Andriamanitra : “ Fantatry ny velona fa ho faty izy ; fa ny maty kosa tsy mba mahalala na inona na inona , ary tsy manana valim - pitia intsony . ” 
 Mariho fa ‘ tsy mahalala na inona na inona ’ ny maty , izany hoe tsy mandre , na mahita , na miteny , na mieritreritra , na mahatsapa na inona na inona . 
 Tsy manana valim - pitia intsony izy . 
 Ahoana tokoa moa no ahazoany valim - pitia ? 
 Izy aza tsy mahavita na inona na inona ! 
 Ankoatra izany , “ na ny fitiavany , na ny fankahalany , na ny fialonany , dia samy efa levona ” , satria tsy afaka maneho fihetseham - po intsony izy . — Mpitoriteny 9 : 5 , 6 , 10 . 
 Tsotra sy mazava ny zavatra lazain’ny Baiboly : Tsy lasa miaina any an - toeran - kafa ny olona , rehefa maty . 
 Tsy misy zavatra miala amin’ny vatany , ka hoe mbola miaina ary teraka ao anatin’ny vatana hafa indray avy eo . 
 Izany moa no inoan’ny olona sasany . 
 Azo oharina amin’ny afon - dabozia kosa ny aintsika . 
 Tsy mankaiza na mankaiza ilay afo rehefa maty , fa tsy misy intsony fotsiny . 
 Inona avy no hazava tsara amin’ny mpianatra Baiboly , rehefa fantany fa tsy mahalala na inona na inona ny maty ? 
 Eritrereto ny herin’izany fahamarinana tsotra nefa tena mafonja izany eo amin’ny olona . 
 Rehefa fantatry ny mpianatra Baiboly fa tsy mahalala na inona na inona ny maty , dia tokony ho azony mora foana fa tsy afaka manisy ratsy azy ny razany , na dia tezitra mafy taminy aza fony fahavelony . 
 Tsy tokony ho sarotra aminy koa ny hahatakatra fa tsy afaka mandre , na mahita , na miteny , na mieritreritra , na mahatsapa na inona na inona ny havany efa maty . 
 Tsy mahatsiaro ho manirery any amin’ny afofandiovana àry izy ireo , sady tsy mijalijaly any amin’ny afobe . 
 Milaza kosa ny Baiboly fa hatsangana amin’ny maty ny olona nodimandry izay ao amin’ny fitadidian’Andriamanitra . 
 Fanantenana mahatalanjona tokoa izany ! — Jaona 5 : 28 , 29 . 
 Boky vaovao hoentina mitory sy mampianatra 
 19 , 20 . 
 Inona no andraikitsika Kristianina , ary inona ilay boky vaovao natao hampiasaintsika eny amin’ny fanompoana ? 
 Vao telo monja amin’ny fanontaniana mampieritreritra ny olona no nodinihintsika teo . 
 Hitantsika fa mazava sy mivantana ny valiny omen’ny Baiboly . 
 Tena faly isika mampita ireny fahamarinana ireny amin’ny olona maniry hahafantatra izay ampianarin’ny Baiboly ! 
 Mbola mitady valiny mahafa - po amin’ny fanontaniana lehibe maro hafa anefa ny olona tso - po . 
 Andraikitsika Kristianina ny manampy azy ireny hahita ny valin’ny fanontaniany . 
 Tsy mora anefa ny mampianatra ny fahamarinana ara - baiboly amin’ny fomba mazava sy manohina ny fo . 
 Namoaka boky misy pejy 224 àry ny “ mpanompo mahatoky sy malina ” , mba hanampiana antsika hanao izany . 
 Natao indrindra izy io mba hampiasaintsika eny amin’ny fanompoana . 
 Izao no lohatenin’io boky io : Inona Marina no Ampianarin’ny Baiboly ? 
 21 , 22 . 
 Inona avy no lafiny sasany mampiavaka an’ilay boky hoe Inona Marina no Ampianarin’ny Baiboly ? 
 Navoaka tamin’ny 2005 io boky io , tamin’ilay Fivoriamben’ny Vondrom - paritry ny Vavolombelon’i Jehovah hoe “ Mankatoava An’Andriamanitra . ” 
 Misy lafiny maromaro mampiavaka azy . 
 Tena manampy antsika hanomboka fampianarana Baiboly , ohatra , ny sasin - tenin’izy io izay misy pejy dimy . 
 Azo inoana fa ho mora aminao ny hiresaka momba ireo sary sy andinin - teny ao amin’izy io . 
 Afaka mampiasa fanazavana avy ao koa ianao , mba hampisehoana amin’ny mpianatra Baiboly ny fomba fijerena toko sy andininy ao amin’ny Baiboly . 
 Tsotra sady mazava ny fomba nanoratana an’io boky io . 
 Niezahana koa izay hampandraisana anjara an’ilay mpianatra , mba hanohina ny fony . 
 Misy fanontaniana maromaro eo am - piandohan’ny toko tsirairay , ary misy efajoro hoe “ Inona no Ampianarin’ny Baiboly ? ” 
 any amin’ny farany . 
 Hita ao ny valiny omen’ny Baiboly momba ireo fanontaniana napetraka teo am - piandohana . 
 Hanampy an’ilay mpianatra Baiboly hahatakatra hevitra vaovao ireo sary mahafinaritra arahina fanazavana , sy ireo fanoharana ao amin’io boky io . 
 Marina fa tsotra ny fanazavana ao amin’ilay boky , nefa mbola misy fanazavana fanampiny momba ny loha hevitra lehibe 14 any amin’ny faran’izy io . 
 Azonao dinihina miaraka amin’ilay mpianatra izany , raha mila tsipiriany bebe kokoa izy . 
 Inona avy no soso - kevitra azo ampiharina momba ny fampiasana an’ilay boky Ampianarina ? 
 Natao hanampiana antsika hampianatra olona tsy mitovy fari - pahaizana sy avy amin’ny fivavahana isan - karazany ny boky Ampianarina . 
 Mety tsy ho vita indray mandeha ny toko iray , raha tsy mahay Baiboly mihitsy ilay mpianatra . 
 Aza vitaina maimaika fotsiny ilay izy , fa miezaha hanohina ny fony . 
 Hazavao aminy izay fanoharana tsy azony , na mitadiava fanoharana hafa . 
 Miomàna tsara , ary ampiasao tsara araka izay azonao atao ilay boky . 
 Mivavaha amin’Andriamanitra mba hanampiany anao ‘ hanazava ny tenin’ny fahamarinana amin’ny fomba marina tsara . ’ — 2 Timoty 2 : 15 . 
 Ankasitraho ny tombontsoa sarobidy anananao 
 24 , 25 . 
 Inona no tombontsoa sarobidy nomen’i Jehovah ny vahoakany ? 
 Nomen’i Jehovah tombontsoa sarobidy ny vahoakany . 
 Nampahafantariny antsika ny marina momba azy . 
 Tsy tokony hohamaivanintsika mihitsy io tombontsoa io ! 
 Ny manetry tena ihany mantsy no natoron’Andriamanitra ny fikasany , fa nafeniny tamin’ny mpiavonavona kosa izany . 
 Hoy i Jesosy : “ Ry Ray , Tompon’ny lanitra sy ny tany ô , midera anao eo imason’ny olona aho , satria efa nafeninao tamin’ny hendry sy ny mahira - tsaina izany , fa nahariharinao tamin’ny zaza kosa . ” 
 Voninahitra lehibe sady vitsy mpanana ny hoe anisan’ny olona manetry tena manompo an’i Jehovah , ilay Mpanjakan’izao Rehetra Izao . 
 Nirahin’Andriamanitra hampianatra ny olona ny momba azy isika , ary tombontsoa lehibe koa izany . 
 Tadidio fa misy milaza lainga momba an’i Jehovah , ka manjary manana hevi - diso momba azy ny olona maro . 
 Mihevitra izy ireo fa tsy miraharaha ny olona izy sady mafy fo . 
 Vonona hanitsy izany hevi - diso izany ve ianao , ary tsy andrinao ny hanao izany ? 
 Tianao hahafantatra ny marina momba an’Andriamanitra ve ny olona tso - po rehetra ? 
 Raha izany no izy , dia porofoy fa mankatò an’Andriamanitra ianao , ka mazotoa mitory sy mampianatra izay lazain’ny Soratra Masina momba ny foto - kevitra lehibe . 
 Mila fantarin’ireo mitady ny fahamarinana hoe inona marina no ampianarin’ny Baiboly . 
 Ahoana no Havalinao ? 
 • Ahoana no ahafantarantsika fa miahy antsika Andriamanitra ? 
 • Inona no antony namoronana antsika ? 
 • Inona no manjo ny maty ? 
 • Lafiny inona avy amin’ilay boky Ampianarina no tena tianao ? 
 [ Sary , pejy 22 ] 
 Milaza ny Baiboly fa hifarana ny fijaliana 
 [ Sary nahazoan - dalana ] 
 Ankizivavikely : © Bruno Morandi / age fotostock ; vehivavy : AP Photo / Gemunu Amarasinghe ; mpitsoa - ponenana : © Sven Torfinn / Panos Pictures 
 [ Sary , pejy 23 ] 
 Hiaina mandrakizay ao amin’ny Paradisa ny marina 
 Ampio ny Hafa Hankatò Izay Ampianarin’ny Baiboly 
 “ Ireo teo amin’ny tany tsara kosa , dia izay mandre ny teny amin’ny fo tsara sy mahitsy , ka mitana azy , ary mamoa amin’ny fiaretana . ” — LIOKA 8 : 15 . 
 1 , 2 . a ) Inona no antony namoahana ny boky Inona Marina no Ampianarin’ny Baiboly ? 
 b ) Inona no mampiseho fa notahin’i Jehovah ny ezaka nataon’ny mpanompony mba hanao mpianatra ? 
 “ TENA tsara ilay boky . 
 Samy tia azy io na izaho na ny mpianatro . 
 Afaka manomboka fampianarana Baiboly amin’izy io ianao , na dia eo am - baravaran’ny olona itorianao aza . ” 
 Izany no nolazain’ny Vavolombelon’i Jehovah iray mpitory manontolo andro , momba ilay boky hoe Inona Marina no Ampianarin’ny Baiboly ? 
 * Hoy koa ny mpitory zokiolona iray momba azy io : “ Efa 50 taona izay no nanompoako an’i Jehovah , ary olona maro no efa nampiako hahafantatra Azy . 
 Sahiko anefa ny milaza fa hafa mihitsy io boky iray io . 
 Tena mahafinaritra ireo sary sy fanoharana ao anatiny . ” 
 Toy izany koa ve no fahitanao ny boky Ampianarina ? 
 Natao hanampiana anao hanatontosa an’ity baikon’i Jesosy ity izy io : “ Mandehana àry , ataovy mpianatra ny olona any amin’ny firenena rehetra . . . 
 Ampianaro izy hitandrina izay rehetra nandidiako anareo . ” — Matio 28 : 19 , 20 . 
 Vavolombelona enina tapitrisa sy sasany mahery no mankatò io baikon’i Jesosy io , ka mazoto manao mpianatra . 
 Azo antoka fa mampifaly ny fon’i Jehovah izany . 
 Hita mihitsy hoe mitahy ny ezaka ataon’izy ireo i Jehovah . 
 Tany 235 , ohatra , no nitoriana ny vaovao tsara tamin’ny 2005 , ary olona maherin’ny 6 061 500 no nampianarina Baiboly , tamin’ny antsalany . 
 Olona maro àry no ‘ nandre ny tenin’Andriamanitra ary tsy nandray azy io ho tenin’olona , fa araka ny tena izy dia tenin’Andriamanitra . ’ 
 Nisy olona dimy hetsy mahery koa nampifanaraka ny fiainany tamin’ny fitsipik’i Jehovah sy nanolo - tena ho azy , nandritra ireo roa taona lasa . 
 Inona avy no fanontaniana hodinihintsika ato amin’ity lahatsoratra ity ? 
 Afaka nanomboka fampianarana Baiboly ve ianao tato ho ato ? 
 Azo inoana fa faly ianao raha nahavita izany . 
 Mbola misy olona manana “ fo tsara sy mahitsy ” eran - tany . 
 ‘ Hitana ’ ny tenin’Andriamanitra sy ‘ hamoa amin’ny fiaretana ’ izy ireo , raha mandre azy io . 
 Andeha hodinihintsika ny fomba hampiasana ny boky Ampianarina rehefa manao mpianatra . 
 Fanontaniana telo no hovaliantsika amin’izany : 1 ) Ahoana no hanombohana fampianarana Baiboly ? 
 2 ) Inona avy no fomba fampianatra tena mahomby ? 
 3 ) Ahoana no hanampiana ny mpianatra ho lasa mpampianatra ny Tenin’Andriamanitra ? 
 Ahoana no hanombohana fampianarana Baiboly ? 
 Nahoana ny olona sasany no misalasala hianatra Baiboly , ary ahoana no azontsika anampiana azy ireny ? 
 Andeha atao hoe asaina miampita lakandrano lehibe ianao . 
 Ho sahy ve ianao raha asaina mitsambikina indray mandeha monja ? 
 Azo inoana fa tsia . 
 Ho sahy hiampita anefa ianao , raha asiana vato maromaro mifanelanelana eo mba handehananao . 
 Mety hisalasala ny hianatra Baiboly koa ny olona iray be atao . 
 Mihevitra angamba izy fa mitaky fotoana sy ezaka be ny fianarana azy io . 
 Ahoana no hanampianao azy amin’izany ? 
 Ho afaka hanampy an’ilay olona hianatra tsy tapaka ny Tenin’Andriamanitra ianao , raha ampiasainao mba hanaovana resadresaka fohy matetitetika sy ahafantaran - javatra , ny boky Ampianarina . 
 Raha manomana tsara ianao , dia ho azo ampitahaina amin’ny vato fiampitana iray ny fiverenana mitsidika tsirairay ataonao , satria manampy an’ilay olona tsikelikely hifandray amin’i Jehovah izany . 
 Nahoana ianao no mila mamaky ny boky Ampianarina ? 
 Tokony ho hainao tsara anefa izay raketin’ny boky Ampianarina , raha te hanampy olona handray soa avy amin’izy io ianao . 
 Efa voavakinao hatramin’ny farany ve izy io ? 
 Nisy mpivady nitondra azy io tany am - panaovana vakansy , ary nanomboka namaky an’ilay izy rehefa nitsotsotra teo amoron - dranomasina . 
 Nandalo ny vehivavy iray nivarotra entana tamin’ny mpizaha tany , ka nahamarika an’ilay lohateny hoe Inona Marina no Ampianarin’ny Baiboly ? 
 Nolazainy tamin’izy mivady , fa vao ora vitsivitsy talohan’izay izy no nivavaka mba hahita ny valin’io fanontaniana io . 
 Faly erỳ izy mivady nanome azy boky iray . 
 Mahay ‘ manararaotra ny fotoana ’ koa ve ianao mba hamakiana an’io boky io ? 
 Mety ho azo atao izany mandritra ny fiatoana any am - piasana na any am - pianarana , na rehefa miandry olona , eny fa na dia efa voavakinao aza izy io . 
 Raha manao izany ianao dia hahay tsara izay raketin’io boky io , ary mety hahita fomba hiresahana izany amin’ny hafa . 
 6 , 7 . 
 Ahoana no azonao anombohana fampianarana Baiboly amin’ny boky Ampianarina ? 
 Ampiasao tsara ny sary sy ny andinin - teny ary ny fanontaniana eo amin’ny pejy 4 , 5 , ary 6 , rehefa mametraka an’ilay boky eny amin’ny fanompoana . 
 Afaka manombo - dresaka toy izao , ohatra , ianao : “ Araka ny hevitrao , aiza no misy tari - dalana tsara , mba hiatrehana ny olana misy ankehitriny ? ” 
 Henoy tsara ny valin - tenin’ilay olona . 
 Vakio avy eo ny 2 Timoty 3 : 16 , 17 , ary hazavao fa ny Baiboly no manome ny tena vahaolana amin’izany . 
 Asehoy azy ny pejy 4 sy 5 , ary milazà hoe : “ Mampiseho olana maromaro ireto sary ireto . 
 Iza amin’ireo no mampalahelo anao indrindra ? ” 
 Rehefa manondro sary iray ilay olona , dia asaivo tazoniny ilay boky , ary vakio ao amin’ny Baibolinao ny andinin - teny mifanitsy amin’ilay sary . 
 Vakio , avy eo , ireo fehintsoratra eo amin’ny pejy 6 , ary anontanio izy hoe : “ Iza amin’ireo fanontaniana ireo no tena mahaliana anao ? ” 
 Raha manondro fanontaniana iray izy , dia asehoy azy ny toko mamaly izany . 
 Omeo azy ilay boky , ary manaova fotoana hentitra tsara mba hihaonana aminy indray sy hamaliana an’ilay fanontaniana . 
 Vita ao anatin’ny dimy minitra eo ho eo io fomba fitory io . 
 Efa nahafantatra ny zavatra mampanahy an’ilay olona anefa ianao , namaky sy nanazava andinin - teny roa , ary afaka nametraka fanontaniana hovaliana amin’ny manaraka . 
 Mety ho tena hampahery sy hampionona an’ilay olona ny resaka fohy nataonao . 
 Efa ela angamba izy no tsy nandre resaka toy izany , ka na dia be atao aza izy , dia mety haniry hanokana fotoana fohy hiresahana aminao indray amin’ny manaraka . 
 Ho afaka hanampy azy tsikelikely handeha eo amin’ilay “ lalana mankany amin’ny fiainana ” ianao amin’izay . 
 Tokony hampitomboina ny fotoana ianarana rehefa mihaliana ilay olona . 
 Anontanio izy raha afaka mipetraka ianareo mba hahafahana hianatra ela kokoa . 
 Azonao faritana hoe adiny firy ilay izy . 
 Ny fomba fampianatra tena mahomby 
 8 , 9 . a ) Ahoana no anampianao ny mpianatra Baiboly hiatrika ireo olana sy fitsapana mety hihatra aminy ? 
 b ) Aiza no ahitana ireo fitaovana tsy mety may , izay hanampy ny mpianatra hanana finoana matanjaka ? 
 Mety hiatrika olana hisakana azy tsy handroso ny olona iray , raha vao manomboka mankatò izay ampianarin’ny Baiboly . 
 Hoy ny apostoly Paoly : “ Henjehina koa izay rehetra te hiaina ao anatin’ny fahafoizan - tena ho an’Andriamanitra sady tafaray amin’i Kristy Jesosy . ” 
 Nampitahain’i Paoly tamin’ny afo ireny fisedrana ireny . 
 Hanimba ny fitaovam - panorenana mora may izany , saingy tsy hanan - kery amin’ny fitaovam - panorenana toy ny volamena sy volafotsy ary vatosoa . 
 Ampio hanorina amin’ny fitaovana tsy mety may ny olona ampianarinao Baiboly , mba hananany ny toetra ilaina hiatrehana ireo fitsapana mety hihatra aminy . 
 Nampitovin’ny mpanao salamo tamin’ny ‘ volafotsy voarendrika tao anatin’ny memy sy voadio impito , ny tenin’i Jehovah . ’ 
 Hita ao amin’ny Baiboly tokoa ny fitaovana sarobidy rehetra , izay hanampy ny mpianatra hanana finoana matanjaka . 
 Manoro anao ny fomba mandaitra azo ampiasana andinin - teny koa ny boky Ampianarina . 
 Ahoana no anampianao ny mpianatra hisaintsaina ireo andinin - teny ? 
 Ampio ny mpianatra mba hisaintsaina ireo andinin - teny ao amin’ny toko tsirairay rehefa mianatra ianareo . 
 Mametraha fanontaniana mba hanampiana azy hahazo sy hampihatra ireo andinin - teny mifandray amin’ny hevi - dehibe . 
 Mitandrema anefa mba tsy ho ianao indray no handray fanapahan - kevitra ho azy . 
 Manahafa kosa an’i Jesosy . 
 Rehefa nanontany azy , ohatra , ny lehilahy iray nahay Lalàna , dia namaly izy hoe : “ Inona no voasoratra ao amin’ny Lalàna ? 
 Ahoana no fahazoanao azy ? ” 
 Nanambara izay voalazan’ny Soratra Masina ilay lehilahy , ary nanampy azy hampihatra an’ilay toro lalana i Jesosy . 
 Nanao fanoharana koa izy mba hanampiana an’ilay lehilahy hahita izay tokony hataony . 
 Feno fanoharana tsotra ao amin’ny boky Ampianarina , ary azonao ampiasaina izy ireny mba hanampiana ny mpianatra hampihatra ny toro lalan’ny Soratra Masina . 
 Ahoana no hamaritana ny habetsahan’ny fehintsoratra ianarana isaky ny mianatra ? 
 Hazavain’ny boky Ampianarina amin’ny fomba tsotra sy mivantana ny Tenin’Andriamanitra , toy ny nampiasan’i Jesosy teny tsotra mba hampitana hevitra sarotra . 
 Tahafo izy ! 
 Ampitao amin’ny fomba tsotra sy mazava ary marina tsara ny hevitra . 
 Aza maimaika ! 
 Farito arakaraka ny toe - javatra misy an’ilay olona sy ny fahaizany , ny isan’ny fehintsoratra dinihina isaky ny mianatra . 
 Fantatr’i Jesosy ny zavatra mety ho takatry ny mpianany , ka izay fanazavana nilain’izy ireo tamin’izany fotoana izany ihany no nomeny . — Jaona 16 : 12 . 
 Ahoana no tokony hampiasana ny fanazavana fanampiny ? 
 Ahitana fanazavana fanampiny misy loha hevitra 14 ao amin’ny boky Ampianarina . 
 Anjaranao ny mamaritra ny fomba tsara indrindra ampiasana azy io , arakaraka izay ilain’ny mpianatrao . 
 Raha sarotra aminy , ohatra , ny foto - kevitra iray , na mametraka fanontaniana momba ny zavatra ninoany teo aloha izy , dia azonao atoro azy ny fanazavana fanampiny mifandray amin’izany ary asaina dinihiny samirery . 
 Mety hiara - mandinika aminy an’ilay fanazavana anefa ianao , raha ilaina izany . 
 Mirakitra foto - kevitra tena mahasoa ny fanazavana fanampiny , toy ny hoe “ Manana Fanahy Tsy Mety Maty Tokoa ve ny Olona ? ” 
 sy ny hoe “ Inona no Atao hoe ‘ Babylona Lehibe ’ ? ” 
 Mety handinika an’ireo loha hevitra ara - baiboly ireo miaraka amin’ny mpianatrao ianao . 
 Tsy misy fanontaniana anefa ao , ka mila mahafantatra tsara an’ireo fanazavana ianao , mba hahafahanao hametraka fanontaniana mety tsara . 
 Nahoana no tena ilaina ny vavaka rehefa mampianatra Baiboly ? 
 Hoy ny Salamo 127 : 1 : “ Raha tsy Jehovah no manao ny trano , dia miasa foana ny mpanao azy . ” 
 Mangataha fanampiana amin’i Jehovah àry , rehefa manomana an’ilay fampianarana . 
 Aoka ho hita taratra amin’ny vavaka ataonao , aloha sy aorian’ny fampianarana tsirairay , fa mifandray tsara amin’i Jehovah ianao . 
 Ampirisiho hivavaka amin’i Jehovah ilay mpianatra , mba hananany fahendrena hahazoana ny hevitry ny Teniny , sy herim - po hampiharana ny torohevitra ao anatiny . 
 Hanampy azy hanana herim - po hiatrehana fitsapana izany , ary hanatanjaka hatrany ny finoany . 
 Ampio ny mpianatra ho tonga mpampianatra 
 Inona no fandrosoana tokony hataon’ny mpianatra Baiboly ? 
 Tokony handroso ny mpianatra ka ho lasa mpampianatra ny Tenin’Andriamanitra , raha tiany ny hitandrina “ izay rehetra ” nandidian’i Jesosy ny mpianany . 
 Ahoana no anampianao azy hanao izany fandrosoana izany ? 
 Nahoana ianao no tokony hampirisika ny mpianatra hanatrika fivoriana ? 
 Asao hanatrika fivoriana miaraka aminao ilay mpianatra raha vao manomboka mianatra . 
 Hazavao aminy fa any am - pivoriana no andraisana fampiofanana mba ho mpampianatra ny Tenin’Andriamanitra . 
 Mandritra ny herinandro maromaro , dia manokàna minitra vitsivitsy eo am - pifaranan’ny fianarana tsirairay , mba hiresahana aminy an’ireo fandaharam - pampianarana any amin’ireo fivoriana sy fivoriambe . 
 Aoka ianao hafana fo rehefa miresaka ny soa azo avy amin’izany . 
 Azo inoana fa ho lasa mpampianatra ny Tenin’Andriamanitra ny mpianatra raha vao manomboka mivory tsy tapaka . 
 16 , 17 . 
 Inona avy no tanjona azon’ny mpianatra tratrarina ? 
 Ampio ny mpianatra hanana tanjona azo tratrarina . 
 Ampirisiho , ohatra , izy hiresaka ny zavatra nianarany amin’ny namany na ny havany . 
 Toroy hevitra koa izy mba hamaky ny Baiboly manontolo . 
 Raha ampianao hanomboka hamaky Baiboly tsy tapaka sy ho zatra hanao izany izy , dia handray soa avy amin’izany foana , na dia ela be aorian’ny batisany aza . 
 Maro ny andinin - teny mamaly ireo fanontaniana mamoaka ny hevi - dehibe . 
 Nahoana raha ampirisihina hitadidy iray amin’ireny izy fara fahakeliny , isaky ny avy mianatra toko iray ? 
 Raha manao izany izy , dia ho lasa ‘ mpiasa tsy mitsanga - menatra na amin’inona na amin’inona , ary hanazava ny tenin’ny fahamarinana amin’ny fomba marina tsara . ’ — 2 Timoty 2 : 15 . 
 Tsy ampy ny mampianatra azy hanao tsianjery andinin - teny , na hamerina ny hevi - dehibe ao amin’izy ireny fotsiny . 
 Ampirisiho kosa izy hanazava ny fifandraisan’ny andinin - teny sasany amin’ny loha hevitra iray , satria izany no tokony hataony rehefa mamaly ireo olona manontany azy momba ny finoany izy . 
 Mety hanampy ny fanaovana famerenana fohy , ka ianao no maka ny toeran’ny havana na mpiara - miasa iray , izay mangataka aminy hanazava ny zavatra inoany . 
 Asehoy azy koa ny fomba hamaliana “ amim - pahalemem - panahy sy amim - panajana lalina . ” — 1 Petera 3 : 15 . 
 Inona no fanampiana tokony homenao , rehefa lasa mpitory tsy vita batisa ilay mpianatra ? 
 Mety hahafeno fepetra hanompo eny amin’ny saha ilay mpianatra rehefa mandeha ny fotoana . 
 Antitrantero fa tombontsoa ny mandray anjara amin’io asa io . 
 Raha vao hitan’ny anti - panahy fa mahafeno fepetra ho mpitory tsy vita batisa ilay mpianatra , dia ampio izy hanomana fomba fitory tsotra , ary miaraha manompo aminy . 
 Miaraha aminy tsy tapaka amin’ireo lafim - panompoana samihafa . 
 Ampianaro izy hanomana sy hanao fiverenana mitsidika , mba hahitany fahombiazana . 
 Hisy vokany tsara eo aminy ny modely omenao . — Lioka 6 : 40 . 
 ‘ Vonjeo ny tenanao sy ireo mihaino anao ’ 
 19 , 20 . 
 Inona no tokony ho tanjontsika ary nahoana ? 
 Marina fa mitaky ezaka be ny manampy olona hanana “ fahalalana marina tsara ny fahamarinana . ” 
 Anisan’ny zavatra mahafaly indrindra eo amin’ny fiainana anefa ny manampy olona hankatò izay ampianarin’ny Baiboly . 
 Voninahitra tokoa ny ‘ miara - miasa amin’Andriamanitra ’ amin’io asa fampianarana atao maneran - tany io ! — 1 Korintianina 3 : 9 . 
 Tsy ho ela i Jehovah dia hampihatra ny didim - pitsarany amin’ireo ‘ tsy mahalala an’Andriamanitra sy tsy mankatò ny vaovao tsara momba an’i Jesosy Tompontsika . ’ 
 Hampiasa an’i Jesosy Kristy sy ny anjeliny mahery izy amin’izay . 
 Ain’olona maro no tandindomin - doza . 
 Ataovy tanjona àry ny hitarika fampianarana Baiboly iray , fara fahakeliny , amin’ilay boky Inona Marina no Ampianarin’ny Baiboly ? 
 “ Hamonjy ny tenanao sy ireo mihaino anao ” ianao , raha manao izany . 
 Izao indrindra àry no fotoana tokony hanampiantsika ny hafa hankatò izay ampianarin’ny Baiboly . 
 [ Fanamarihana ambany pejy ] 
 Navoakan’ny Vavolombelon’i Jehovah . 
 Inona no Nianaranao ? 
 • Inona no antony namoahana ny boky Ampianarina ? 
 • Ahoana no hanombohana fampianarana Baiboly amin’ny boky Ampianarina ? 
 • Inona avy no fomba fampianatra tena mahomby ? 
 • Ahoana no hanampiana ny mpianatra ho lasa mpampianatra ny Tenin’Andriamanitra ? 
 [ Sary , pejy 26 ] 
 Ampiasainao tsara ve io boky io ? 
 [ Sary , pejy 27 ] 
 Mety hahatonga ny olona iray hianatra Baiboly ny resadresaka fohy 
 [ Sary , pejy 29 ] 
 Inona no azonao atao mba hanampiana ny mpianatra hisaintsaina andinin - teny ? 
 [ Sary , pejy 30 ] 
 Ampio ny mpianatra mba handroso 
 Andriamanitra Mahay Mankasitraka i Jehovah 
 “ Andriamanitra . . . tsy mba tsy marina ka hanadino izay nataonareo , sy ny fitiavana nasehonareo ho an’ny anarany . ” — HEBREO 6 : 10 . 
 Ahoana no nampisehoan’i Jehovah fa nankasitraka an’i Rota moabita izy ? 
 TENA ankasitrahan’i Jehovah ny ezaka ataon’ireo maniry mafy hanao ny sitrapony , ary omeny valisoa tondraka izy ireo . 
 Nahafantatra an’io toetra tsaran’Andriamanitra io i Boaza , lehilahy nahatoky . 
 Izao no nolazainy tamin’i Rota moabita noho izy nikarakara tamim - pitiavana ny rafozany , izay efa mpitondratena : ‘ Hamaly ny nataonao anie Jehovah , ka homeny valim - pitia lehibe anie ianao . ’ 
 Notahin’Andriamanitra ve i Rota ? 
 Izany tokoa ! 
 Voarakitra ao amin’ny Baiboly mihitsy aza ny tantarany ! 
 Nanambady an’i Boaza koa izy , ary lasa razamben’i Davida Mpanjaka sy Jesosy Kristy . 
 Izany dia iray monja amin’ireo tantara ao amin’ny Baiboly , izay mampiseho fa mankasitraka ny mpanompony i Jehovah . 
 2 , 3 . a ) Inona no mampiavaka ny fankasitrahana asehon’i Jehovah ? 
 b ) Nahoana i Jehovah no mankasitraka ny fanompoana ataon’ny vahoakany ? 
 Hazavao amin’ny ohatra . 
 Mihevitra ny tenany ho manao ny tsy marina i Jehovah , raha tsy mankasitraka ny mpanompony . 
 Hoy ny Hebreo 6 : 10 : “ Andriamanitra . . . tsy mba tsy marina ka hanadino izay nataonareo , sy ny fitiavana nasehonareo ho an’ny anarany , tamin’ny nikarakaranareo sady mbola ikarakaranareo ny olona masina . ” 
 Inona no mampiavaka an’Andriamanitra araka ny voalaza eo ? 
 Mankasitraka ny mpanompony izy , na dia mpanota sy tsy mahatratra ny voninahiny aza izy ireo . — Romanina 3 : 23 . 
 Tsy lavorary isika , ka mety hihevitra fa tsy misy dikany amin’Andriamanitra sady tsy mendrika ny hotahiny , ny ezaka ataontsika mba hanompoana azy . 
 Fantatr’i Jehovah tsara anefa ny antony anaovantsika izany sy ny toe - javatra misy antsika , ary tena ankasitrahany ny fanompoantsika azy amin’ny fo manontolo . 
 Indro misy ohatra : Nahita fanomezana teo ambony latabatra ny renim - pianakaviana iray . 
 Vakana mora vidy ilay izy ka tsy noraharahainy . 
 Hitany tao amin’ny taratasy niaraka tamin’ilay fanomezana anefa fa avy tamin’ny zanany vavikely ilay izy ary ny tahiriny rehetra no nividianany azy . 
 Niova àry ny fahitan’ilay reny an’ilay fanomezana . 
 Namihina an’ilay zanany izy sady nankasitraka azy tamin’ny fony manontolo , ary nanganohano mihitsy aza angamba ny ranomasony . 
 4 , 5 . 
 Ahoana no nanehoan’i Jesosy fankasitrahana toa an’i Jehovah ? 
 Fantatr’i Jehovah tsara ny antony anompoantsika azy sy izay mety ho vitantsika . 
 Velom - pankasitrahana izy rehefa manome azy ny tsara indrindra isika , na be izany na kely . 
 Nanahaka tanteraka ny Rainy i Jesosy tamin’io lafiny io , araka ny asehon’ny tantaran’ilay mpitondratena nanome farantsakely roa . 
 “ Nanopy ny masony [ i Jesosy ] , ka nahita ny manankarena nandatsaka ny fanomezany tao amin’ireo vata fandatsaham - bola . 
 Dia nahita vehivavy mpitondratena nahantra nandatsaka vola madinika roa faran’izay kely vidy izy , ka nilaza hoe : ‘ Lazaiko aminareo marina tokoa fa io mpitondratena io no nandatsaka betsaka kokoa noho izy rehetra na dia mahantra aza . 
 Fa izy rehetra nandatsaka fanomezana avy tamin’ny ambim - bavany , fa izy kosa , na mahantra aza , dia nandatsaka ny fivelomany rehetra . ’ 
 ” — Lioka 21 : 1 - 4 . 
 Tsapan’i Jesosy fa tena sarobidy ny fanomezana nataon’ilay ramatoa ka nankasitrahany . 
 Fantany mantsy fa mpitondratena izy io sady nahantra . 
 Mahafantatra ny toe - piainan’ny mpanompony koa i Jehovah . 
 Mampahery tokoa ny mahafantatra fa afaka mahazo sitraka amin’Andriamanitra sy ny Zanany ianao , na manao ahoana na manao ahoana toe - javatra misy anao , satria mahay mankasitraka izy ireo . 
 Namaly soa an’ilay Etiopianina natahotra azy i Jehovah 
 6 , 7 . 
 Nahoana i Jehovah no nankasitraka an’i Ebeda - meleka , ary ahoana no nanehoany izany ? 
 Imbetsaka ny Soratra Masina no mampiseho fa mankasitraka an’ireo manao ny sitrapony i Jehovah . 
 Mariho izay nataony tamin’i Ebeda - meleka , lehilahy etiopianina natahotra azy . 
 Niaina tamin’ny andron’i Jeremia izy , ary nanompo tao an - dapan’i Zedekia , mpanjaka tsy nahatoky tao Joda . 
 Ren’i Ebeda - meleka fa nendrikendrehin’ireo manam - pahefana tao Joda ho mpikomy i Jeremia mpaminany , ary natsipin’izy ireo tao anaty lavadrano mba ho faty mosary tao . 
 Ny hafatra notorin’i Jeremia no nankahalan’ireo manam - pahefana ireo azy ary fantatr’i Ebeda - meleka izany . 
 Nanao vivery ny ainy àry izy ka nandeha nitaraina tany amin’ny mpanjaka . 
 Nilaza tamin - kerim - po toy izao izy : “ Ry tompokolahy mpanjaka , ratsy avokoa izay rehetra nataon’ity firenena ity tamin’i Jeremia mpaminany , fa nataony tao an - davaka izy ka ho faty mosary ao amin’izay itoerany . ” 
 Naka 30 lahy i Ebeda - meleka , araka ny didin’ny mpanjaka , ary namonjy an’ilay mpaminanin’Andriamanitra . — Jeremia 38 : 8 - 13 . 
 Nanampy an’i Ebeda - meleka handresy ny tahotra rehetra tao aminy ny finoana nananany . 
 Hitan’i Jehovah izany ka nankasitrahany . 
 Hoy izy tamin’ny alalan’i Jeremia : ‘ Indro , hotoviko amin’ity tanàna ity ny teniko hahatonga loza , fa tsy soa . 
 Nefa hovonjeko ianao amin’izany andro izany , fa tsy mba hatolotra eo an - tanan’ny olona izay atahoranao . 
 Fa hovonjeko tokoa ianao , eny ny ainao no ho babonao satria efa natoky Ahy [ ianao ] . ’ 
 Nafahan’i Jehovah tamin’ny tanan’ireo manam - pahefana ratsy fanahy tao Joda tokoa , i Ebeda - meleka sy Jeremia . 
 Novonjeny koa izy ireo rehefa nandrava an’i Jerosalema ny Babylonianina . 
 Hoy ny Salamo 97 : 10 : “ Miaro ny fanahin’ny olony masina [ i Jehovah ] ary mamonjy azy amin’ny tànan’ny ratsy fanahy . ” 
 “ Hamaly anao ny Rainao izay mijery ao amin’ny miafina ” 
 8 , 9 . 
 Vavaka manao ahoana no ankasitrahan’i Jehovah , araka ny ohatra navelan’i Jesosy ? 
 Hita taratra amin’izay lazain’ny Baiboly momba ny vavaka , fa mankasitraka ny fanompoantsika azy i Jehovah ary mihevitra izany ho sarobidy . 
 Hoy i Solomona : “ Ny fivavaky ny marina no sitra [ k’Andriamanitra ] . ” 
 Maro tamin’ny mpitondra fivavahana tamin’ny andron’i Jesosy no nivavaka ampahibemaso . 
 Tsy tena tia fivavahana anefa izy ireo fa te hisehoseho fotsiny , ka hoy i Jesosy : “ Efa azony ny valisoany rehetra . ” 
 Nanoro hevitra ny mpanara - dia azy izy hoe : “ Fa ianao kosa rehefa mivavaka , dia midira ao amin’ny efitranonao , ary rehefa voakatonao ny varavarana , dia mivavaha amin’ny Rainao izay ao amin’ny miafina . 
 Ary hamaly anao ny Rainao izay mijery ao amin’ny miafina . ” — Matio 6 : 5 , 6 . 
 Mazava ho azy fa tsy nandrara ny vavaka ampahibemaso i Jesosy , satria na izy aza nanao izany indraindray . 
 Tena ankasitrahan’i Jehovah ny vavaka ataontsika , rehefa avy amin’ny fo fa tsy noho ny fisehosehoana fotsiny . 
 Ny vavaka ataontsika samirery no ahitana fa tena tia sy mitoky amin’Andriamanitra isika . 
 Tsy mahagaga àry raha nitady toerana mitokana i Jesosy matetika , mba hivavahana . 
 Nanao izany “ vao maraina be ” izy indray mandeha “ raha mbola maizina ny andro . ” 
 “ Niakatra irery tany an - tendrombohitra ” kosa izy tamin’ny fotoana hafa . 
 Ary nivavaka irery nandritra ny alina manontolo izy , talohan’ny nifidianany ny apostoliny 12 . — Marka 1 : 35 ; Matio 14 : 23 ; Lioka 6 : 12 , 13 . 
 Inona no azontsika antoka rehefa mivavaka avy amin’ny fo sy maniry mafy hampifaly an’i Jehovah isika ? 
 Tsy maintsy ho nanongilan - tsofina i Jehovah , rehefa namboraka taminy ny tao am - pony ilay Zanany ! 
 “ Nitaraindraina mafy sy nitomany ” mihitsy i Jesosy indraindray rehefa nivavaka , ary “ nohenoina noho ny fahatahorany an’Andriamanitra . ” 
 Afaka matoky koa isika fa hankasitraka sy hanongilan - tsofina ilay Raintsika any an - danitra , rehefa mivavaka avy amin’ny fo isika sady maniry mafy hampifaly azy . 
 ‘ Eo akaikin’izay rehetra miantso Azy marina tokoa i Jehovah . ’ — Salamo 145 : 18 . 
 Inona no tsapan’i Jehovah rehefa mahita izay ataontsika ao amin’ny miafina izy ? 
 Ankasitrahan’i Jehovah isika , rehefa mivavaka aminy na dia tsy misy mahita aza . 
 Tsy maintsy hankasitrahany koa àry isika , rehefa mankatò azy na dia tsy misy mahita aza ! 
 Mahafantatra izay ataontsika ao amin’ny miafina mantsy i Jehovah . 
 Asehontsika fa manompo azy “ amin’ny fo rehetra ” isika , rehefa mahatoky sy mankatò azy na dia tsy misy mahita aza . 
 Midika izany fa tsara ny antony anompoantsika azy sady tapa - kevitra hanao ny marina foana isika . 
 Mampifaly ny fon’i Jehovah tokoa isika raha manao izany ! — Ohabolana 27 : 11 ; 1 Jaona 3 : 22 . 
 12 , 13 . 
 Ahoana no iarovantsika ny saintsika sy ny fontsika , ka hanahafantsika an’i Natanaela , ilay mpianatra nahatoky ? 
 Mitandrina àry ny Kristianina mahatoky mba tsy hanao fahotana miafina , toy ny fijerena sary vetaveta sy herisetra . 
 Manimba ny saina sy ny fo mantsy izany . 
 Mety ho azontsika afenina amin’ny olona ny fahotantsika . 
 “ Mihanjahanja sy miharihary eo imason’ilay manao ampamoaka antsika ” anefa “ ny zavatra rehetra . ” 
 Manana feon’ny fieritreretana madio isika , rehefa mitandrina mba tsy hampalahelo an’i Jehovah . 
 Faly koa isika mahafantatra fa mahazo sitraka aminy . 
 Azo antoka àry fa tena ankasitrahan’i Jehovah ireo “ mandeha tsy misy tsiny ary manao izay mahitsy , sady misaintsaina ny marina ny fony . ” — Salamo 15 : 1 , 2 . 
 Ahoana àry no iarovantsika ny saintsika sy ny fontsika , eto amin’ity tontolo feno faharatsiana ity ? 
 Tokony hohararaotintsika izay rehetra omen’i Jehovah mba hanatanjahana ny finoantsika . 
 Tsy izay ihany , fa tsy maintsy mandà ny ratsy sy manao ny tsara isika , ary manaisotra avy hatrany ny fanirian - dratsy ao am - pontsika mba tsy hanotantsika . 
 Ho faly tokoa ianao raha nilazan’i Jesosy an’ilay teniny tamin’i Natanaela , na Bartolomeo , hoe : ‘ Izany ka [ lehilahy ] tsy misy fitaka . ’ 
 Nahazo tombontsoa tsy manan - tsahala izy tatỳ aoriana , satria lasa anisan’ny apostolin’i Jesosy 12 . — Marka 3 : 16 - 19 . 
 “ Mpisoronabe miantra sy mahatoky ” 
 Nahoana no tsy nitovy tamin’ny an’ny hafa ny fahitan’i Jesosy ny zavatra nataon’i Maria ? 
 Manahaka tanteraka ny Rainy foana i Jesosy , ilay ‘ endrik’Andriamanitra tsy hita maso . ’ 
 Mankasitraka an’ireo manompo an’Andriamanitra amin’ny fo madio koa izy noho izany . 
 Nivahiny tao an - tranon’i Simona tany Betania , ohatra , izy sy ny mpianany vitsivitsy , dimy andro talohan’ny nahafatesany . 
 Tamin’io takariva io i Maria , iray tam - po tamin’i Lazarosy sy Marta , dia “ naka menaka manitra nilanja iray livatra . 
 Narda tena izy ilay menaka sady lafo vidy be ” satria nitovy sanda tamin’ny karama herintaona . 
 Nararany teo amin’ny loha sy ny tongotr’i Jesosy izany . 
 “ Nahoana no mandanilany foana toy izao ? ” , hoy ny olona sasany . 
 Hafa mihitsy anefa ny fahitan’i Jesosy an’ilay izy . 
 Nolazainy fa malala - tanana i Maria , ary tena nilaina ilay fanosora - menaka noho izy efa akaiky ho faty sy halevina . 
 Tsy nanakiana an’i Maria àry izy fa nanome voninahitra azy . 
 Hoy izy : “ Na aiza na aiza eran’izao tontolo izao itoriana ity vaovao tsara ity , dia holazaina koa ny nataon - dravehivavy ho fahatsiarovana azy . ” — Matio 26 : 6 - 13 . 
 15 , 16 . 
 Inona no soa raisintsika , noho i Jesosy niaina sy nanompo an’Andriamanitra tetỳ an - tany ? 
 Sambatra tokoa isika manana Mpitarika mahay mankasitraka toa an’i Jesosy ! 
 Ny fiainany tetỳ an - tany , raha ny marina , no nanomana azy ho amin’ilay asa nanendren’i Jehovah azy , izany hoe ho Mpisoronabe sy ho Mpanjaka . 
 Hanompo eo anivon’ny fiangonan’ny Kristianina voahosotra aloha izy , ary eo amin’izao tontolo izao avy eo . — Kolosianina 1 : 13 ; Hebreo 7 : 26 ; Apokalypsy 11 : 15 . 
 Efa nahaliana an’i Jesosy ny olombelona ary efa niraiki - po tamin’izy ireo izy , talohan’ny nahatongavany tetỳ an - tany . 
 Nanjary takany tsara kokoa ny fitsapana mahazo antsika eo am - panompoana an’Andriamanitra , noho izy niaina tetỳ an - tany . 
 Hoy ny apostoly Paoly : ‘ Tsy maintsy tonga tahaka an’ireo “ rahalahiny ” [ i Jesosy ] tamin’ny lafiny rehetra , mba ho tonga mpisoronabe miantra sy mahatoky . 
 Fa noho izy efa nijaly rehefa niharam - pitsapana , dia afaka manampy an’izay iharam - pitsapana izy . ’ 
 “ Mahay mangoraka antsika amin’ny fahalementsika ” i Jesosy , satria “ efa notsapaina tamin’ny lafiny rehetra toa antsika koa , nefa tsy nanota . ” — Hebreo 2 : 17 , 18 ; 4 : 15 , 16 . 
 17 , 18 . a ) Nahoana ny taratasy ho an’ny fiangonana fito tany Azia Minora no mampiseho fa tena takatr’i Jesosy izay manjo ny mpianany ? 
 b ) Nomanina ho amin’ny inona ireo Kristianina voahosotra ? 
 Vao mainka takatr’i Jesosy ny fitsapana manjo ny mpanara - dia azy , taorian’ny nitsanganany tamin’ny maty . 
 Miharihary izany tao amin’ny taratasiny ho an’ireo fiangonana fito tany Azia Minora , izay nasainy nosoratan’ny apostoly Jaona . 
 Hoy i Jesosy tamin’ny fiangonan’i Smyrna : “ Fantatro ny fahorianao sy ny fahantranao . ” 
 Toy ny nilaza i Jesosy teo hoe : ‘ Fantatro tsara ny olana atrehinao sy ny zavatra manjo anao . ’ 
 Noho izy efa niaritra hatramin’ny fahafatesana , dia afaka nangoraka sy nanome toky azy ireo izy hoe : “ Aoka hahatoky hatramin’ny fahafatesana ianao , dia homeko anao ny satroboninahitry ny fiainana . ” — Apokalypsy 2 : 8 - 10 . 
 Hita taratra amin’ireo tenin’i Jesosy ao amin’ny taratasiny ho an’ny fiangonana fito , fa fantany tsara ny zava - tsarotra atrehin’ny mpianany , ary tena ankasitrahany ny tsy fivadihan’izy ireo . 
 Tadidio fa Kristianina voahosotra manantena ny hiara - manjaka aminy any an - danitra no nanoratan’i Jesosy . 
 Nomanina ho amin’ny andraikitra lehibe miandry azy izy ireo , toa an’ilay Tompony ihany . 
 Izany dia ny hanampy amin’ny fampiharana ny soa entin’ny sorom - panavotan’i Kristy eo amin’ny taranak’olombelona mijaly . 
 Ho feno fangorahana izy ireo rehefa manao izany . — Apokalypsy 5 : 9 , 10 ; 22 : 1 - 5 . 
 19 , 20 . 
 Ahoana no ampisehoan’ny “ vahoaka be ” fa mankasitraka an’i Jehovah sy ny Zanany izy ireo ? 
 Mazava ho azy fa tsy ny Kristianina voahosotra ihany no tian’i Jesosy , fa eo koa ireo “ ondry hafa ” tsy mivadika an - tapitrisany . 
 Anisan’ny ‘ vahoaka be avy amin’ny firenena rehetra ’ izy ireo , ary manantena ny ho tafavoaka velona amin’ny “ fahoriana lehibe . ” 
 Miandany amin’i Jesosy izy ireo , satria mankasitraka ny sorom - panavotana nataony sy ny fanantenana fiainana mandrakizay . 
 Ahoana no anehoan’izy ireo ny fankasitrahany ? 
 “ Manao fanompoana masina ho [ an’Andriamanitra ] andro aman’alina ” izy ireo . — Apokalypsy 7 : 15 - 17 . 
 Porofoin’ny tatitra maneran - tany tamin’ny taom - panompoana 2006 , hita eo amin’ny pejy 27 ka hatramin’ny 30 , fa tena “ manao fanompoana masina ho [ an’i Jehovah ] andro aman’alina ” tokoa , ireo mpanompony tsy mivadika ireo . 
 Nandritra io taona io mantsy izy ireo sy ny sisa voahosotra vitsy an’isa , dia nanokana 1 333 966 199 ora teny amin’ny fanompoana . 
 Mitovy amin’ny 150 000 taona mahery izany ! 
 Mahaiza foana mankasitraka ! 
 21 , 22 . a ) Raha ny fahaizana mankasitraka no resahina , inona no tsy maintsy tandreman’ny Kristianina ankehitriny ary nahoana ? 
 b ) Inona no hodinihintsika ao amin’ny lahatsoratra manaraka ? 
 Tena mahavariana ny fanehoan’i Jehovah sy ny Zanany fankasitrahana , rehefa jerena ny fifandraisany tamin’ny olombelona tsy lavorary . 
 Mampalahelo anefa fa tsy miraharaha firy an’Andriamanitra ny ankamaroan’ny olona , fa mifantoka amin’izay hahasoa ny tenany . 
 Hoy i Paoly momba ny olona miaina amin’ny “ andro farany ” : ‘ Ho tia tena ny olona , ho tia vola , tsy mankasitraka . ’ 
 Mifanohitra tanteraka amin’izany ny tena Kristianina ! 
 Mankasitraka an’Andriamanitra izy ireo noho izay rehetra nataony ho azy ireo , ka mivavaka aminy amim - pahatsorana sy mankatò azy an - tsitrapo , ary manompo azy amin’ny fo manontolo . — Salamo 62 : 8 ; Marka 12 : 30 ; 1 Jaona 5 : 3 . 
 Maro ny zavatra omen’i Jehovah amim - pitiavana mba hanatanjahana ny finoantsika . 
 Ho hitantsika ao amin’ny lahatsoratra manaraka ny sasany amin’izany . 
 Enga anie ka hitombo hatrany ny fankasitrahantsika , rehefa misaintsaina ireny “ fanomezana tsara ” ireny isika . — Jakoba 1 : 17 . 
 Ahoana no Havalinao ? 
 • Ahoana no nampisehoan’i Jehovah fa Andriamanitra mahay mankasitraka izy ? 
 • Ahoana no ahafahantsika mampifaly ny fon’i Jehovah , na dia tsy misy mahita aza isika ? 
 • Ahoana avy no nanehoan’i Jesosy fankasitrahana ? 
 • Nahoana ny fiainan’i Jesosy tetỳ an - tany no nanampy azy ho lasa mpitondra mahay mangoraka sy mankasitraka ? 
 [ Sary , pejy 17 ] 
 Mankasitraka ny tsara indrindra avy amintsika i Jehovah , toy ny reny mankasitraka ny fanomezana tsotra ataon - janany 
 Mahaiza Foana Mankasitraka 
 “ Zava - tsoa . . . indrindra ny hevitrao , Andriamanitra ô ! 
 Akory ny hamaron’ny isany ! ” — SALAMO 139 : 17 . 
 1 , 2 . 
 Nahoana isika no tokony hankasitraka ny Tenin’Andriamanitra , ary ahoana no nanehoan’ilay mpanao salamo ny fankasitrahany azy io ? 
 NAHATALANJONA ilay zavatra hitan’i Hilkia Mpisoronabe , nandritra ny fanamboarana ny tempolin’i Jehovah tao Jerosalema . 
 Ilay “ bokin’ny lalàn’i Jehovah ” nosoratan’i Mosesy izy io , ary azo inoana fa vita tokony ho 800 taona talohan’izay . 
 Alao sary an - tsaina ange izay tsapan’i Josia rehefa natolotra azy ilay boky e ! 
 Tena sarobidy tamin’io mpanjaka natahotra an’Andriamanitra io ilay izy , ka tonga dia nasainy namaky azy io tamin’ny feo avo i Safana mpitan - tsoratra . — 2 Tantara 34 : 14 - 18 . 
 Olona an’arivony tapitrisa izao no afaka mamaky ny Tenin’Andriamanitra , na Baiboly feno no ananany na ampahany . 
 Mampihen - danja ny Soratra Masina ve anefa izany ? 
 Tsy izany mihitsy ! 
 Mirakitra ny hevitr’ilay Mahery Indrindra izy io , ary natao hitondra soa ho antsika . 
 Hoy i Davida mpanao salamo momba ny Tenin’Andriamanitra : “ Zava - tsoa amiko indrindra ny hevitrao , Andriamanitra ô ! 
 Akory ny hamaron’ny isany ! ” — Salamo 139 : 17 . 
 Inona no mampiseho fa nihevitra ho sarobidy ny fifandraisany tamin’Andriamanitra i Davida ? 
 Tsy lefy mihitsy ny fankasitrahan’i Davida an’i Jehovah sy ny Teniny ary ny fandaharana nataony mifandray amin’ny fivavahana marina . 
 Mirakitra ny fihetseham - pony ireo salamo mahafinaritra nataony , toy ilay ao amin’ny Salamo 27 : 4 hoe : “ Zavatra iray loha no nangatahiko tamin’i Jehovah , izany no hotadiaviko , dia ny hitoetra ao an - tranon’i Jehovah amin’ny andro rehetra hiainako , mba ho faly mijery ny fahasoavan’i Jehovah sy mandinika ny tempoliny . ” 
 Araka ny teny hebreo tany am - boalohany , ilay teny hoe “ mandinika ” dia midika hoe mijery maharitra , mamakafaka lalina , mijery amim - pifaliana sy amim - pahafinaretana . 
 Nihevitra ny fifandraisany tamin’Andriamanitra ho sarobidy tokoa i Davida , ary tena nankasitraka izay rehetra nataon’i Jehovah mba hanatanjahana ny finoany . 
 Nankafiziny avokoa ny fahamarinana nahariharin’Andriamanitra . 
 Mendri - kotahafina izany fahaiza - mankasitraka izany . — Salamo 19 : 7 - 11 . 
 Mahaiza mankasitraka ny fahalalana ny fahamarinana 
 Nahoana i Jesosy no “ faly aoka izany ” ? 
 Mampieboebo ny fahaizana sy ny fampianaran’ity tontolo ity . 
 Tsy miankina amin’ireo anefa ny fahatakarana ny hevitry ny Tenin’Andriamanitra , fa miankina amin’ny hatsaram - panahy tsy manam - paharoan’i Jehovah . 
 Io toetra io dia asehony amin’ny olona manetry tena sy tso - po , izay mahatsapa fa mila azy . 
 “ Faly aoka izany i Jesosy ” rehefa nieritreritra hoe voasoratra any an - danitra ny anaran’ny olona sasany tsy lavorary . 
 Hoy izy : “ Midera anao ampahibemaso aho , Ray ô , Tompon’ny lanitra sy ny tany , satria nataonao tsara afina tamin’ny hendry sy ny mahira - tsaina izany , fa nahariharinao tamin’ny zaza bodo kosa . ” — Lioka 10 : 17 - 21 . 
 Nahoana ny mpianatr’i Jesosy no tsy tokony hanamaivana ny fahamarinana naharihary tamin’izy ireo ? 
 Nitodika tany amin’ny mpianany i Jesosy rehefa avy nanao io vavaka avy amin’ny fo io , ka nilaza hoe : “ Sambatra ny maso mahita izay hitanareo . 
 Fa lazaiko aminareo fa mpaminany sy mpanjaka maro no naniry hahita izay hitanareo ankehitriny fa tsy nahita , sy naniry handre izay renareo ankehitriny fa tsy nahare . ” 
 Nampirisihin’i Jesosy ny mpianany nahatoky mba tsy hanamaivana ny fahamarinana sarobidy momba ilay Fanjakana , izay naharihary tamin’izy ireo . 
 Tsy naseho tamin’ny mpanompon’Andriamanitra tany aloha mantsy izany , ary azo antoka fa tsy naharihary tamin’ny “ hendry sy ny mahira - tsaina ” tamin’ny andron’i Jesosy koa . — Lioka 10 : 23 , 24 . 
 6 , 7 . a ) Inona no antony ankasitrahantsika ny fahamarinana ? 
 b ) Inona no tsy itovian’ny fivavahana marina sy ny diso ? 
 Maro kokoa ankehitriny ny antony tokony hankasitrahantsika ny fahamarinana . 
 Vao mainka mihalalina mantsy ny fahatakarantsika ny Soratra Masina , satria mampiasa ny “ mpanompo mahatoky sy malina ” i Jehovah mba hanampiana antsika . 
 Izao no nosoratan’i Daniela mpaminany momba ny andro farany : “ Maro no hazoto mandinika , ka hitombo ny fahalalana . ” 
 Tsy miaiky ve ianao fa tena ‘ mitombo ’ ny fahalalana an’Andriamanitra ankehitriny , ary tondraka ny sakafo ara - panahy azon’ny mpanompon’i Jehovah ? 
 Betsaka tokoa ny fahalalana azon’ny vahoakan’Andriamanitra ! 
 Tsy mba toy izany kosa ny an’i Babylona Lehibe ka manakorontan - tsaina ny fampianarany . 
 Olona maro àry no diso fanantenana na tofoka amin’ny fivavahan - diso , ka lasa manaraka ny fivavahana marina . 
 Toy ny ondry izy ireo , ary tsy te “ hiombona ota ” amin’i Babylona Lehibe na ho tratran’ny “ loza hanjo azy . ” 
 Asain’i Jehovah sy ny mpanompony ho ao amin’ilay tena fiangonana kristianina , ny olona rehetra toy izany . — Apokalypsy 18 : 2 - 4 ; 22 : 17 . 
 Miandany amin’Andriamanitra ny olona mahay mankasitraka 
 8 , 9 . 
 Ahoana no ahatanterahan’ny teny ao amin’ny Hagay 2 : 7 ankehitriny ? 
 Hoy i Jehovah momba ny tempoliny ara - panahy : “ Hampihorohoroiko koa ny firenena rehetra , ka ho avy izay irin’ny firenena rehetra ; ary hofenoiko voninahitra ity trano ity . ” 
 Tanteraka io faminaniana mahatalanjona io tamin’ny andron’i Hagay , rehefa avy nanorina indray ny tempoly tao Jerosalema ireo vahoakan’Andriamanitra nody an - tanindrazana . 
 Tanteraka amin’ny heviny lehibe kokoa anefa io faminaniana io ankehitriny , ary mifandray amin’ny tempoly ara - panahy lehiben’i Jehovah izany . 
 Olona an - tapitrisany no efa nirohotra ho ao amin’ilay tempoly ara - panahy mba hivavaka amin’Andriamanitra “ araka ny fanahy sy ny fahamarinana ” , ary ana hetsiny ireo “ irin’ny firenena rehetra ” manohy manao izany isan - taona . 
 Asehon’ny tatitra maneran - tany tamin’ny taom - panompoana 2006 , ohatra , fa 248 327 no nanolo - tena ho an’i Jehovah sy natao batisa , izany hoe olona 680 eo ho eo isan’andro ! 
 Tia ny fahamarinana ireo mpitory ilay Fanjakana ireo , ary te hanompo an’i Jehovah . 
 Izany no manaporofo fa tena notaomin’Andriamanitra izy ireo . — Jaona 6 : 44 , 65 . 
 10 , 11 . 
 Milazà fitantarana mampiseho fa mankasitraka ny fahamarinana ny olona . 
 Maro amin’ireo olona tso - po ireo no nanjary tia ny fahamarinana , satria hitany “ ny tsi - fitovian’ny marina sy ny meloka , dia ny manompo an’Andriamanitra sy ny tsy manompo Azy . ” 
 Diniho ny zavatra niainan’i Wayne sy Virginia , mpivady niangona tany amin’ny Protestanta . 
 Nanana fanontaniana maro momba ny fivavahana izy ireo , nefa tsy nahazo valiny nahafa - po . 
 Tsy tia ady izy ireo , ary sahiran - tsaina sy diso fanantenana rehefa nahita mpitondra fivavahana nitso - drano miaramila sy fitaovam - piadiana . 
 Tsapan’izy mivady fa tsy noraharahain’ny mpiara - mivavaka taminy izy ireo rehefa nihantitra , na dia mpampianatra sekoly alahady nandritra ny taona maro aza i Virginia . 
 Hoy izy ireo : “ Tsy mba nisy namangy anay mihitsy na niahy izay nilainay ara - panahy . 
 Ny volanay ihany no notadiavin’ny fiangonana . 
 Kivy tanteraka izahay . ” 
 Vao mainka izy ireo diso fanantenana , rehefa nahita fa nilefitra tamin’ny firaisan’ny samy lehilahy na samy vehivavy ny fiangonany . 
 Lasa Vavolombelon’i Jehovah ny zanany vavy sy ny zanak’izy io , tamin’izay . 
 Nahasosotra an’i Wayne sy Virginia izany tamin’ny voalohany . 
 Niova anefa izy ireo tatỳ aoriana ka nanaiky hianatra Baiboly . 
 Hoy i Wayne : “ Betsaka kokoa noho ny zavatra nianaranay tao amin’ny Baiboly nandritra ny 70 taona , ny zavatra fantatray tao anatin’ny telo volana ! 
 Tsy hainay mihitsy hoe Jehovah no anaran’Andriamanitra , ary tsy nahalala na inona na inona momba ny Fanjakan’Andriamanitra sy ny Paradisa an - tany izahay . ” 
 Tsy ela dia nanomboka nivory sy nitory ilay mpivady tso - po . 
 Hoy i Virginia : “ Te hiresaka ny fahamarinana amin’ny olona rehetra izahay . ” 
 Samy 80 taona mahery izy mivady rehefa natao batisa tamin’ny 2005 . 
 Hoy izy ireo : “ Nahita tena fianakaviana kristianina izahay . ” 
 Aoka isika hahay hankasitraka satria ‘ ampy fitaovana ho amin’ny asa tsara rehetra ’ 
 Inona no omen’i Jehovah ny mpanompony , ary inona no tsy maintsy ataontsika mba hahombiazana ? 
 Ampian’i Jehovah hanao ny sitrapony foana ny mpanompony . 
 Nahazo toromarika mazava sy voafaritra tsara momba ny fanamboarana ny sambofiara , ohatra , i Noa . 
 Tsy maintsy narahina an - tsakany sy an - davany hatrany am - boalohany ireny toromarika ireny . 
 “ Nataon’i Noa [ tokoa ] izany ; araka izay rehetra nandidian’Andriamanitra azy no nataony . ” 
 Manome fitaovana ampy ho an’ny mpanompony koa i Jehovah ankehitriny , mba hanaovan’izy ireo ny sitrapony . 
 Mazava ho azy fa ny andraikitsika voalohany dia ny hitory ny vaovao tsara momba ny Fanjakan’Andriamanitra efa miorina , sy ny hanampy an’ireo mendrika mba ho lasa mpianatr’i Jesosy Kristy . 
 Hahomby isika raha mankatò toa an’i Noa . 
 Tsy maintsy mankatò ny tari - dalana omen’i Jehovah amin’ny alalan’ny Teniny sy ny fandaminany isika . — Matio 24 : 14 ; 28 : 19 , 20 . 
 Ahoana no ampiofanan’i Jehovah antsika ? 
 Mba hamitana ny asa fitoriana sy fampianarana , dia ilaintsika ny mianatra ‘ manazava amin’ny fomba marina tsara ’ ny Tenin’Andriamanitra , ilay fitaovana lehibe indrindra ampiasaintsika . 
 “ Mahasoa [ izy io ] mba hampianarana , hananarana , hanitsiana izay diso , hanafaizana araka ny fahamarinana , mba hahatonga ny olon’Andriamanitra ho tena mahay sy ho ampy fitaovana tsara ho amin’ny asa tsara rehetra . ” 
 Manome fampiofanana sarobidy amin’ny alalan’ny fiangonana kristianina i Jehovah , toy ny nataony tamin’ny taonjato voalohany . 
 Atao isan - kerinandro any amin’ireo fiangonana 99 770 maneran - tany ny Sekolin’ny Fanompoana sy ny Fivoriana Momba ny Fanompoana . 
 Tena ilaina izy ireo satria manampy antsika hanatontosa ny fanompoantsika . 
 Mankasitraka izany fampiofanana izany ve ianao , ka manatrika tsy tapaka sy mampihatra izay ianaranao any amin’ireo fivoriana ireo ? — Hebreo 10 : 24 , 25 . 
 Ahoana no ampisehoan’ny Kristianina fa mankasitraka ny tombontsoany hanompo an’Andriamanitra izy ireo ? 
 ( Resaho koa ny tatitra eo amin’ny pejy 27 - 30 . ) 
 Mikely aina amin’ny fanompoana ny vahoakan’Andriamanitra an - tapitrisany maneran - tany , ho fankasitrahana ny fampiofanana azony . 
 Nandritra ny taom - panompoana 2006 , ohatra , dia nanokana 1 333 966 199 ora teny amin’ny fanompoana ireo mpitory ilay Fanjakana miisa 6 741 444 , ary nitarika fampianarana Baiboly 6 286 618 . 
 Santionany amin’ireo lafin - javatra mampahery ao amin’ilay tatitra maneran - tany izany . 
 Manasa anao izahay mba handinika tsara azy io sy handray fampaherezana avy amin’izany . 
 Raha manao izany ianao , dia ho toa an’ireo rahalahy tamin’ny taonjato voalohany , izay nandray fampaherezana avy tamin’ny tatitra momba ny fandrosoan’ny asa fitoriana . — Asan’ny Apostoly 1 : 15 ; 2 : 5 - 11 , 41 , 47 ; 4 : 4 ; 6 : 7 . 
 Nahoana no tsy tokony hisy ho kivy amin’ny fanompoana vitany , raha natao tamin’ny fo manontolo izany ? 
 Manakoako ny fiderana asandratry ny mpanompony ho an’i Jehovah isan - taona . 
 Asehon’izany fa tena ankasitrahan’izy ireo ny tombontsoa mahafantatra an’i Jehovah sy mitory momba azy . 
 Marina fa azo ampitahaina amin’ny farantsakelin’ilay mpitondrantena , ny sorona fiderana ataon’ny sasany amin’ireo rahalahy sy anabavintsika be taona , na marary , na efa osa . 
 Tsy tokony hohadinointsika mihitsy anefa fa tena ankasitrahan’i Jehovah sy ny Zanany daholo , ireo manompo an’Andriamanitra amin’ny fo manontolo ka manao izay rehetra azony atao . — Lioka 21 : 1 - 4 ; Galatianina 6 : 4 . 
 Inona avy ireo boky fampianarana nomen’Andriamanitra antsika vao haingana ? 
 Ankoatra ny fampiofanana ho amin’ny fanompoana , dia manome boky fampianarana faran’izay tsara ho antsika i Jehovah , amin’ny alalan’ny fandaminany . 
 Anisan’izany ireto boky ireto , izay navoaka tato anatin’ireo folo taona farany : Ny Fahamarinana Izay Mitarika ho Amin’ny Fiainana Mandrakizay , Azonao Atao ny Hiaina Mandrakizay ao Amin’ny Paradisa eto An - tany , Fahalalana Izay Mitarika ho Amin’ny Fiainana Mandrakizay , ary vao haingana dia ny boky Inona Marina no Ampianarin’ny Baiboly ? 
 Raha tena mankasitraka an’ireny boky ireny isika , dia mampiasa tsara azy ireny eny amin’ny fanompoana , mifanaraka amin’izay toromarika omen’ny fandaminana . 
 Ampiasao tsara ny boky Ampianarina 
 17 , 18 . a ) Inona ao amin’ny boky Ampianarina no tianao hasongadina eny amin’ny fanompoana ? 
 b ) Inona no nolazain’ny mpiandraikitra ny faritra iray momba ny boky Ampianarina ? 
 Misy toko 19 sy fanazavana fanampiny , izay manazava loha hevitra ara - baiboly amin’ny an - tsipiriany , ao amin’ny boky Inona Marina no Ampianarin’ny Baiboly ? 
 Tsotra sy mazava koa ny teny ampiasainy . 
 Tena manampy amin’ny fanompoana izy io noho izany . 
 Resahin’ny toko faha - 12 , ohatra , ny loha hevitra hoe “ Fomba Fiaina Mampifaly An’Andriamanitra . ” 
 Hazavain’io toko io ny fomba hahatongavan’ilay mpianatra ho naman’Andriamanitra , na dia maro aza no mihevitra fa tsy ho azo atao mihitsy izany . 
 Ahoana no fahitan’ny olona an’io boky io ? 
 Hoy ny mpiandraikitra ny faritra iray any Aostralia momba ny boky Ampianarina : “ Manintona ny olona avy hatrany izy io ka tonga dia miresaka izy ireo . ” 
 Nilaza koa izy fa tena mora ampiasaina ilay boky , ka “ mpitory maro no nanjary natoky tena sy nahita fifaliana tamin’ny fanompoana indray . 
 Tsy mahagaga raha misy milaza fa sarobidy toy ny volamena izy io ! ” 
 19 - 21 . 
 Milazà fitantarana manasongadina ny hasarobidin’ny boky Ampianarina . 
 Hoy ny vehivavy iray any Guyana tamin’ilay mpisava lalana tonga tao aminy : “ Andriamanitra mihitsy no naniraka anao . ” 
 Vao nilaozan’ilay lehilahy niarahany izy sy ny zanak’izy ireo mianadahy . 
 Nosokafan’ilay mpisava lalana ny toko voalohany amin’ny boky Ampianarina , ary novakiny ny fehintsoratra faha - 11 eo ambanin’ny lohatenikely hoe “ Ahoana no fiheveran’Andriamanitra ny tsy rariny mihatra amintsika ? ” 
 Hoy ilay mpisava lalana : “ Nanohina ny fony izay voalaza tao . 
 Nitsangana mihitsy izy ka nankao ambadiky ny fivarotany , ary nitomany be . ” 
 Nanaiky hianatra Baiboly io vehivavy io ary nandroso tsara . 
 Namoy ny vadiny tamin’ny lozam - piarakodia i José , mipetraka any Espaina . 
 Nampiasa zava - mahadomelina izy mba hampiononan - tena , sady nitady fanampiana tamin’ny manam - pahaizana momba ny saina . 
 Tsy voavalin’izy io anefa ny fanontaniana nanahiran - tsaina an’i José indrindra , dia ny hoe : “ Nahoana no navelan’Andriamanitra ho faty ny vadiko ? ” 
 Nolazainy tamin’i Francesc , mpiara - miasa taminy , izany indray andro . 
 Nanasa azy àry i Francesc mba hiara - mandinika aminy ny toko faha - 11 amin’ny boky Ampianarina hoe “ Nahoana Andriamanitra no Mamela ny Fijaliana Hisy ? ” 
 Tena nampiaiky volana an’i José ilay fanazavana avy ao amin’ny Baiboly sy ilay fanoharana momba ny mpampianatra sy mpianatra . 
 Nazoto nianatra Baiboly izy nanomboka teo ary nanatrika fivoriamben’ny faritra . 
 Efa mivory koa izy izao . 
 Mpandraharaha any Polonina i Roman ary 40 taona izy . 
 Nihevitra ny Baiboly ho sarobidy foana izy , ka nianatra azy io niaraka tamin’ny Vavolombelona . 
 Sahirana be tamin’ny asany anefa izy ka tsy nitohy ny fianarany . 
 Na izany aza , dia nanatrika ny fivoriamben’ny vondrom - paritra izy ary nahazo boky Ampianarina . 
 Niova be izy taorian’izay . 
 Hoy izy : “ Toy ny hoe natambatra tao amin’io boky io avokoa ireo fampianarana fototra ao amin’ny Baiboly . ” 
 Mianatra Baiboly tsy tapaka izao i Roman ary mandroso tsara . 
 Mahaiza foana mankasitraka 
 22 , 23 . 
 Ahoana no ampisehoantsika fa mankasitraka foana an’ilay fanantenana ananantsika isika ? 
 Maniry fatratra an’ilay “ fanafahana mandrakizay ” ampanantenain’Andriamanitra ny tena Kristianina , araka ny nohazavaina tany amin’ilay fivoriamben’ny vondrom - paritra nampietam - po hoe “ Akaiky ny Fanafahana ! ” 
 Afaka mahazo an’io fanafahana io isika noho ny ra nalatsak’i Jesosy Kristy . 
 Tokony hiala “ amin’ny asa maty ” àry isika ka tsy hiverina amin’izany intsony , “ mba hanaovantsika fanompoana masina ho an’ilay Andriamanitra velona . ” 
 Izany no fomba tsara indrindra ampisehoantsika fa tena mankasitraka an’io fanantenana sarobidy io isika . — Hebreo 9 : 12 , 14 . 
 Mahatalanjona tokoa ny mahita fa mpitory enina tapitrisa mahery no mahafoy tena manompo an’Andriamanitra , na dia mampirisika mafy azy ireo tsy hihevitra afa - tsy ny tenany aza ity tontolo ity . 
 Izany no manaporofo , fa raisin’ny mpanompon’i Jehovah ho voninahitra ny fanompoana an’Andriamanitra ary tena mankasitraka izany izy ireo . 
 Fantany mantsy fa ‘ tsy very maina ny asa mafy ataony ao amin’ny Tompo . ’ 
 Enga anie ka tsy hihena na oviana na oviana izany fankasitrahana izany ! — 1 Korintianina 15 : 58 ; Salamo 110 : 3 . 
 Ahoana no Havalinao ? 
 • Nankasitraka an’Andriamanitra ny mpanao salamo sady velom - pisaorana noho izay nataon’i Jehovah mba hanatanjahana ny finoany . 
 Inona no ianarantsika avy amin’izany ? 
 • Ahoana no ahatanterahan’ny teny ao amin’ny Hagay 2 : 7 ankehitriny ? 
 • Ahoana no anampian’i Jehovah ny mpanompony mba hahomby amin’ny fanompoana azy ? 
 • Inona no azonao atao mba hampisehoana fa mankasitraka ny hatsaram - pon’i Jehovah ianao ? 
 [ Tabilao , pejy 27 - 30 ] 
 TATITRA MANERAN - TANIN’NY VAVOLOMBELON’I JEHOVAH , TAOM - PANOMPOANA 2006 
 ( Jereo ny gazety ) 
 [ Sary , pejy 25 ] ] 
 Manampy antsika hanao ny sitrapony i Jehovah 
 Ry Lehilahy Manambady , Ekeo ny Fahefan’i Kristy 
 “ Kristy no lohan’ny lehilahy rehetra . ” — 1 KORINTIANINA 11 : 3 . 
 1 , 2 . a ) Lehilahy manao ahoana no atao hoe vady tsara ? 
 b ) Nahoana ianao no mila manaiky fa avy amin’Andriamanitra ny fanambadiana ? 
 LEHILAHY manao ahoana no atao hoe vady tsara ? 
 Ny lehilahy manam - pahaizana na matanjaka na mahay mitady vola ve ? 
 Sa kosa ny lehilahy tsara fanahy sy tia vady aman - janaka ? 
 Maro no tsy manana ireo toetra farany ireo , satria voataonan’ny toe - tsain’ity tontolo ity sy manaraka fitsipik’olombelona . 
 Nahoana ? 
 Matetika izy ireo no tsy manaiky sy tsy mankatò ny tari - dalan’ilay namorona ny fanambadiana . 
 Tsy iza izany fa ilay ‘ naka taolan - tehezana tamin - dralehilahy ka nanao vehivavy , ary nitondra azy io tany amin - dralehilahy . ’ — Genesisy 2 : 21 - 24 . 
 Avy amin’Andriamanitra ny fanambadiana , araka io andininy io . 
 Nanamafy izany i Jesosy , ka nilaza tamin’ireo mpanakiana azy hoe : “ Mbola tsy novakinareo ve fa izay nahary azy , dia nahary azy ho lahy sy vavy , tany am - piandohana , ka nilaza hoe : ‘ Noho izany , ny lehilahy dia handao ny rainy sy ny reniny ka hikambana amin’ny vadiny , ary ho nofo iray ihany izy roa ’ ? 
 Koa tsy roa intsony izy , fa nofo iray ihany . 
 Aoka àry izay nampiraisin’Andriamanitra zioga [ tao amin’ny fanambadiana ] , tsy hosarahin’olona . ” 
 Mba hananana tokantrano sambatra àry , dia mila manaiky ianao fa avy amin’Andriamanitra ny fanambadiana , ary tokony hampihatra ny toromarika ao amin’ny Teniny ianao . 
 Inona no hanampy anao ho vady tsara ? 
 3 , 4 . a ) Nahoana i Jesosy no mahafantatra tsara momba ny fanambadiana ? 
 b ) Iza no lazaina hoe vadin’i Jesosy , ary ahoana no tokony hitondran’ny lehilahy ny vadiny ? 
 Inona no hanampy ny lehilahy ho vady tsara ? 
 Mila mianatra izay nolazain’i Jesosy izy , ary manahaka azy . 
 Mahafantatra tsara momba ny fanambadiana i Jesosy , satria teo izy rehefa noforonina ny mpivady voalohany . 
 Teo koa izy tamin’ny fampakaram - badin’izy ireo . 
 Hoy i Jehovah Andriamanitra taminy : “ Andeha Isika hamorona olona tahaka ny endritsika , araka ny tarehintsika . ” 
 Hita avy amin’izany , fa niresaka tamin’ilay noforoniny talohan’ny zavatra hafa rehetra Andriamanitra , izany hoe tamin’ilay “ mpità - marika teo anilany . ” 
 Izy io no “ lahimatoa amin’ny zavaboary rehetra ” sy “ fiandohan’ny zavatra noforonin’Andriamanitra . ” 
 Efa nisy talohan’izao rehetra izao hita maso àry i Jesosy . — Kolosianina 1 : 15 ; Apokalypsy 3 : 14 . 
 Antsoina hoe “ ny Zanak’ondrin’Andriamanitra ” i Jesosy , ary aseho an’ohatra ho toy ny lehilahy manambady . 
 Hoy ny anjely iray : “ Avia atỳ fa hasehoko anao ny ampakarina , vadin’ny Zanak’ondry . ” 
 Iza àry no lazaina hoe vadin’i Jesosy na ampakariny ? 
 Ny “ vadin’ny Zanak’ondry ” dia ireo Kristianina mahatoky voahosotry ny fanahy , izay hiara - manjaka aminy any an - danitra . 
 Toy ny fomba nitondran’i Jesosy ny mpianany àry no tokony hitondran’ny lehilahy ny vadiny . 
 Modely ho an’iza i Jesosy ? 
 Marina fa lazain’ny Baiboly hoe modely ho an’izay rehetra manara - dia azy i Jesosy , araka izao vakintsika izao : “ I Kristy aza nijaly ho anareo , ka nanome modely ho anareo mba hanarahanareo tsara ny diany . ” 
 Modely ho an’ny lehilahy anefa izy , voalohany indrindra . 
 Hoy ny Baiboly : “ Kristy no lohan’ny lehilahy rehetra , ny lehilahy no lohan’ny vehivavy , ary Andriamanitra kosa no lohan’i Kristy . ” 
 I Kristy no lohan’ny lehilahy rehetra , ka tokony hanahaka azy ny lehilahy manambady . 
 Tsy maintsy ampiharina àry io toro lalana io , raha tiana ho sambatra ny tokantrano . 
 Tokony ho tia ny vadiny toy ny nitiavan’i Jesosy ny mpianany voahosotra ny lehilahy . 
 Ahoana no hiatrehana ny olana eo amin’ny mpivady ? 
 Ahoana no tokony hiarahan’ny lehilahy mitoetra amin’ny vadiny ? 
 Eto amin’ity tontolo mikorontana ity , dia ny lehilahy manambady indrindra no tena mila manahaka an’i Kristy , ka haneho faharetana sy fitiavana ary hanaraka hatrany ny toro lalan’Andriamanitra . 
 Hoy ny Baiboly momba ny modely navelan’i Jesosy : “ Ianareo lehilahy , aoka ianareo hiara - mitoetra foana amin’ny vadinareo araka ny fahalalana . ” 
 Misy fahalalana mila ananan’ny lehilahy na zavatra tokony ho fantany àry , mba hahafahany hiatrika ny olana eo aminy sy ny vadiny . 
 Izany no nanampy an’i Jesosy hiatrika zava - tsarotra . 
 Mafy kokoa noho ny an’ny olon - kafa rehetra ny fitsapana nanjo azy . 
 Fantany anefa fa i Satana sy ny demoniany ary ity tontolo ratsy ity no nahatonga izany . 
 Tsy gaga mihitsy àry izy rehefa niharam - pitsapana . 
 Tsy tokony ho gaga koa ny mpivady , rehefa mahita olana . 
 Efa nampiomana mantsy ny Baiboly fa “ hanam - pahoriana amin’ny nofony ” ny olona manambady . — 1 Korintianina 7 : 28 . 
 7 , 8 . a ) Inona no tokony hataon’ny lehilahy , mba hiarahany mitoetra amin’ny vadiny araka ny fahalalana ? 
 b ) Nahoana ny vehivavy no mendrika ny homena voninahitra ? 
 Tokony hiara - mitoetra foana amin’ny vadiny “ araka ny fahalalana ” ny lehilahy , ka “ hanome voninahitra azy , toy ny atao amin’ny fanaka malemy kokoa , dia ny vehivavy . ” 
 Manome voninahitra ny vadiny àry ny lehilahy ankasitrahan’Andriamanitra , fa tsy manjakazaka aminy toy ny ataon’ny lehilahy maro , araka ny efa voalaza mialoha ao amin’ny Baiboly . 
 Tokony hihevitra ny vadiny ho toy ny fananana sarobidy izy , ka tsy hampiasa ny heriny handratrana azy , na dia matanjaka kokoa aza izy . 
 Tokony hitsinjo ny fihetseham - pony kosa izy , ka hanaja sy hanisy vidiny azy foana . 
 Nahoana no tokony hanome voninahitra ny vadiny ny lehilahy ? 
 Hoy ny Baiboly : “ Mba tsy ho voasakana ny vavaka ataonareo . 
 Mpiara - mandova aminy mantsy ianareo , eny , mpiara - mandova ilay fanomezana tsy manam - paharoa , dia ny fiainana . ” 
 Tokony ho takatry ny lehilahy manambady , fa tsy mihevitra mihitsy i Jehovah hoe ambony kokoa noho ny anabavy ny rahalahy . 
 Homen’Andriamanitra valisoa mitovy amin’ny an’ny lehilahy ihany ny vehivavy ankasitrahany . 
 Tsy inona izany fa ny fiainana mandrakizay . 
 Maro mihitsy aza ny vehivavy lasa any an - danitra , izay toerana tsy hisian’ny hoe “ lahy na vavy ” intsony . 
 Tokony hotadidin’ny lehilahy àry fa ny tsy fivadihan’ny olona iray no mahatonga azy ho sarobidy amin’Andriamanitra , fa tsy hoe noho izy lahy na vavy na ankizy . — 1 Korintianina 4 : 2 . 
 a ) Nahoana no tokony hanome voninahitra ny vadiny ny lehilahy ? 
 b ) Ahoana no nampisehoan’i Jesosy fa nanome voninahitra ny vehivavy izy ? 
 Mbola misy antony hafa koa tokony hanomezan’ny lehilahy voninahitra ny vadiny , araka ny hita eo amin’ny fiandohan’ny 1 Petera 3 : 7 . 
 Izao no voalaza eo : “ Mba tsy ho voasakana ny vavaka ataonareo . ” 
 Loza tokoa raha izany no mitranga ! 
 Mety ho voasakana anefa ny vavaka ataon’ny lehilahy tsy manome voninahitra ny vadiny , toy izay nitranga tamin’ny mpanompon’Andriamanitra sasany fahiny . 
 Hendry ny lehilahy kristianina efa manambady na mikasa hanambady , raha mianatra ny fomba nitondran’i Jesosy ny vehivavy . 
 Nanome voninahitra azy ireo izy . 
 Noraisiny an - tanan - droa , ohatra , ny vehivavy sasany naniry hiara - mitory aminy sy ny mpianany , ary tsara fanahy sy nanaja azy ireny izy . 
 Vehivavy mihitsy aza no voalohany nanambarany fahamarinana iray tena lehibe . 
 Mbola nilazany koa izy ireo mba hampahafantatra izany tamin’ny lehilahy ! — Matio 28 : 1 , 8 - 10 ; Lioka 8 : 1 - 3 . 
 Modely ho an’ny rehetra , indrindra ho an’ny lehilahy 
 10 , 11 . a ) Nahoana ny lehilahy no tena mila mandinika ny fomba nampiharan’i Jesosy ny fahefany ? 
 b ) Ahoana no tokony hitiavan’ny lehilahy ny vadiny ? 
 Araka ny voalaza tetsy aloha , dia ampitahain’ny Baiboly amin’ny fifandraisan’i Kristy amin’ny ‘ ampakariny ’ na ny fiangonan’ny Kristianina voahosotra , ny fifandraisan’ny lehilahy amin’ny vadiny . 
 Hoy ny Baiboly : “ Ny lehilahy no lohan’ny vadiny , toa an’i Kristy izay lohan’ny fiangonana , noho izy mpamonjy an’io vatana io . ” 
 Tokony hahatonga ny lehilahy handinika ny fomba nampiharan’i Jesosy ny fahefany tamin’ny mpianany ireo teny ireo . 
 Raha tsy manao izany izy , dia tsy ho afaka hanaraka tsara ny modely navelan’i Jesosy . 
 Tsy ho hainy ny hitari - dalana sy hitia ary hikarakara ny vadiny , toy ny nataon’i Jesosy tamin’ny fiangonana . 
 Hoy ny apostoly Paoly : “ Ry lehilahy , tiavo mandrakariva ny vadinareo , tahaka ny nitiavan’i Kristy ny fiangonana sy ny nanolorany ny tenany hamonjy azy . ” 
 Antsoina hoe “ vatan’i Kristy ” ny “ fiangonana ” ao amin’ny Efesianina toko faha - 4 . 
 Manana rantsana io vatana io , ary lehilahy sy vehivavy izy ireo . 
 Samy ilaina izy rehetra mba hampandeha tsara ny fiangonana . 
 Mazava ho azy fa i Jesosy no “ loha amin’ny vatana , dia ny fiangonana . ” — Efesianina 4 : 12 ; Kolosianina 1 : 18 ; 1 Korintianina 12 : 12 , 13 , 27 . 
 Ahoana no nampisehoan’i Jesosy fa tiany ny vatany an’ohatra ? 
 Tia ny vatany an’ohatra i Jesosy , ka niahy sy nitady izay hahasoa ny rantsana teo amin’izy io , izany hoe ireo mpianany izay ho lasa anisan’ny “ fiangonana . ” 
 Nilaza toy izao , ohatra , izy rehefa reraka ny mpianany : ‘ Andao hitokana any amin’ny toerana mangina ka mialà sasatra kely . ’ 
 Nitantara izay nataon’i Jesosy , ora vitsivitsy talohan’ny hamonoana azy , ny iray tamin’ireo apostoliny , ka nilaza hoe : ‘ Tia ny mpianany [ na ny rantsana eo amin’ilay vatany an’ohatra ] i Jesosy , eny , tiany hatramin’ny farany ireo . ’ 
 Tokony hitovy amin’izany ny fomba hitondran’ny lehilahy ny vadiny . 
 Tsara tokoa ny modely navelan’i Jesosy ho azy ireo ! 
 Ahoana koa no tokony hitiavan’ny lehilahy ny vadiny ? 
 Mbola niresaka bebe kokoa momba ny modely navelan’i Jesosy ho an’ny lehilahy manambady ny apostoly Paoly . 
 Nanoro hevitra azy ireo izy hoe : ‘ Tokony ho tia ny vadiny tahaka ny tenany ny lehilahy . 
 Izay tia ny vadiny dia tia ny tenany . 
 Fa tsy misy olona mankahala ny nofony , fa mamelona azy io kosa , ary mikarakara azy amim - pitiavana tahaka ny ataon’i Kristy amin’ny fiangonana . ’ 
 Hoy koa izy : ‘ Aoka ny lehilahy tsirairay avy ho tia ny vadiny tahaka ny tenany . ’ — Efesianina 5 : 28 , 29 , 33 . 
 Inona no tsy ataon’ny lehilahy amin’ny vatany , na dia tsy lavorary aza izy io ? 
 Ahoana no tokony hitondrany ny vadiny , rehefa jerena izany ? 
 Eritrereto ange izany tenin’i Paoly izany e ! 
 Hanao fanahy iniana handratra ny vatany ve ny lehilahy iray salama saina ? 
 Hikapoka ny tongony ve izy , raha tafintohina ka saika nianjera ? 
 Mazava ho azy fa tsia ! 
 Hanala baraka ny tenany amin’ny namany ve izy , na hiresadresaka etsy sy eroa momba ny fahadisoany ? 
 Tsia ! 
 Koa nahoana àry izy no hanao teny mandratra ny vadiny , na hamono azy mihitsy , raha sendra nanao fahadisoana izy io ? 
 Tsy izay hahasoa ny tenany ihany no tokony hotadiavin’ny lehilahy , fa izay hahasoa ny vadiny koa . — 1 Korintianina 10 : 24 ; 13 : 5 . 
 a ) Inona no nataon’i Jesosy , na dia tsy nahavita nanatanteraka izay nangatahiny aza ny mpianany ? 
 b ) Inona avy no lesona azontsika raisina avy amin’izany ? 
 Diniho ny fomba niahian’i Jesosy ny mpianany , tamin’ny alina talohan’ny hahafatesany , na dia tsy vitan’izy ireo aza ny nanatanteraka izay nangatahiny . 
 Imbetsaka i Jesosy , tao amin’ny zaridainan’i Getsemane , no niangavy azy ireo hivavaka , nefa intelo resin - tory izy ireo . 
 Tampoka teo dia nisy olona nitam - piadiana nanodidina azy ireo . 
 Nanontany an’ireo olona ireo i Jesosy hoe : “ Iza no tadiavinareo ? ” 
 Hoy ireo taminy : “ I Jesosy , avy any Nazareta . ” 
 Hoy ny navalin’i Jesosy : “ Izaho no izy . ” 
 Fantany fa “ efa tonga ny ora ” hahafatesany , ka hoy izy : ‘ Avelao handeha àry ireto raha izaho no tadiavinareo . ’ 
 Nihevitra izay hahasoa ny mpianany foana i Jesosy , ary nitady fomba hamonjena azy ireo . 
 Raha mianatra ny fomba nitondran’i Jesosy ny mpianany àry ny lehilahy , dia hahita toro lalana maro azony ampiharina eo amin’ny fomba tokony hitondrany ny vadiny . — Jaona 18 : 1 - 9 ; Marka 14 : 34 - 37 , 41 . 
 Tena tia i Jesosy ka nananatra 
 Nanao ahoana ny fitiavan’i Jesosy an’i Marta ? 
 Ahoana anefa no nananarany azy ? 
 Milaza ny Baiboly fa tena “ tia an’i Marta sy ny rahavaviny ary Lazarosy ” i Jesosy , ka nivahiny matetika tany amin’izy ireo . 
 Tsy nisalasala nananatra an’i Marta anefa i Jesosy , rehefa nisahirana be loatra nikarakara sakafo izy , ka tsy nanam - potoana firy nihainoana ny fampianarany . 
 Hoy i Jesosy : “ Marta a , Marta a , maro ahina sy sahiran - tsaina amin - javatra maro ianao . 
 Zavatra vitsivitsy ihany anefa no ilaina , eny , iray monja aza . ” 
 Azo antoka fa mora tamin’i Marta ny nanaiky ny toroheviny , satria hitany fa tena tia azy i Jesosy . 
 Tokony ho tsara fanahy sy ho tia ny vadiny koa ny lehilahy , ka hampiasa teny voafidy tsara . 
 Tsy tokony hisalasala hananatra ny vadiny anefa izy , rehefa ilaina izany . 
 17 , 18 . a ) Inona no nolazain’i Petera rehefa niteny mafy an’i Jesosy izy , ary nahoana i Petera no nila nahitsy ? 
 b ) Inona no adidin’ny lehilahy manambady ? 
 Indray andro , dia nilaza tamin’ny apostoliny i Jesosy , fa tsy maintsy mankany Jerosalema . 
 “ Hampijalin’ny anti - panahy sy ny lohan’ny mpisorona ary ny mpanora - dalàna ” izy rehefa tonga any , ka “ hovonoina ho faty ary hatsangana amin’ny andro fahatelo . ” 
 Nentin’i Petera hihataka kely izy , ary noteneniny mafy hoe : “ Tokony mba ho tsara fanahy amin’ny tenanao ianao , Tompo ô . 
 Tsy ho izany mihitsy no hiafaranao . ” 
 Tia loatra an’i Jesosy i Petera , ka tsy nandinika tsara intsony . 
 Nila fanitsiana àry izy , ka hoy i Jesosy taminy : “ Mankanesa ato ivohoko , ry Satana ! 
 Vato mahatafintohina ahy ianao , satria tsy ny hevitr’Andriamanitra no eritreretinao , fa ny an’ny olombelona . ” — Matio 16 : 21 - 23 . 
 Vao avy nilaza i Jesosy , fa hiaritra zavatra maro ary hovonoina avy eo . 
 Izany no sitrapon’Andriamanitra . 
 Tsy nety àry ny nataon’i Petera . 
 Nila fananarana mafy izy , ary toy izany koa isika rehetra indraindray . 
 Ny lehilahy no loham - pianakaviana , ka izy no manana fahefana sy adidy hananatra ny ankohonany , anisan’izany ny vadiny . 
 Tokony ho tsara fanahy sy be fitiavana foana izy rehefa manao izany , na dia tsy maintsy hentitra aza . 
 Nampian’i Jesosy hanova ny fomba fisainany i Petera . 
 Mila manao toy izany amin’ny vadiny koa ny lehilahy indraindray . 
 Aoka hatao hoe manomboka tsy mendrika ny akanjo na firavaka na makiazin’ny vadiny , fa tsy toy ny an’ireo vehivavy voaresaka ao amin’ny Soratra Masina . 
 Mila manazava amin - katsaram - panahy ny antony tokony hanitsiana izany ilay lehilahy . — 1 Petera 3 : 3 - 5 . 
 Tsara ny manam - paharetana 
 19 , 20 . a ) Inona no olana nisy teo amin’ny apostolin’i Jesosy , ary ahoana no nandaminan’i Jesosy izany ? 
 b ) Nisy vokany tsara ve ny ezaka nataon’i Jesosy ? 
 Raha manao fahadisoana ny vadin’ny lehilahy iray , dia tsy tokony hanantena izy hoe hisy vokany tsara eo no ho eo ny ezaka ataony , mba hanitsiana izany . 
 Imbetsaka i Jesosy no nanitsy ny apostoliny , fa tsy indray mandeha monja . 
 Nifanditra , ohatra , izy ireo , hoe iza taminy no ambony indrindra . 
 Niverina indray izany , taloha kelin’ny hahafatesan’i Jesosy . 
 Taoriana kelin’io fifandirana faharoa io , dia niara - nankalaza farany ny Paska tamin’izy ireo i Jesosy . 
 Tokony ho nifanasa tongotra ireo apostoly tamin’izay , raha ny fanao teo an - toerana . 
 Noheverina ho asa ambany anefa ilay izy , ka tsy nisy nanolo - tena hanao izany izy ireo . 
 I Jesosy àry no nanasa ny tongotr’izy ireo . 
 Hoy izy avy eo : “ Modely no nomeko anareo . ” — Jaona 13 : 2 - 15 . 
 Raha manetry tena toa an’i Jesosy ny lehilahy , dia hankatò sy hanohana azy ny vadiny . 
 Ilaina anefa ny faharetana . 
 Mbola nifanditra indray ny apostoly , tamin’ilay alin’ny Paska , hoe iza taminy no ambony indrindra . 
 Elaela mazàna vao miova ny toe - tsaina sy ny fitondran - tena , ary mandeha tsikelikely izany . 
 Ho faly anefa ianao rehefa mahita vokatra tsara . 
 Izany indrindra no tsapan’i Jesosy tamin’ireo apostoliny ! 
 Inona no ampirisihana hotadidin’ny lehilahy sy hataony , rehefa miatrika ny olana fahita ankehitriny izy ? 
 Miatrika olana sarotra kokoa noho ny hatramin’izay ny mpivady ankehitriny . 
 Maro no tsy manaja ny voadim - panambadiany . 
 Ampirisihinay àry ianareo lehilahy manambady mba hitadidy tsara , fa avy amin’i Jehovah , ilay Andriamanitsika be fitiavana , ny fanambadiana . 
 Izy no namorona azy io . 
 Tsy ho Mpanavotra sy Mpamonjy antsika ihany no nanomezany an’i Jesosy Zanany , fa ho modely hotahafin’ny lehilahy manambady koa . — Matio 20 : 28 ; Jaona 3 : 29 ; 1 Petera 2 : 21 . 
 Ahoana no Havalinao ? 
 • Nahoana no tena ilaina ny manaiky fa avy amin’Andriamanitra ny fanambadiana ? 
 • Ahoana avy no tokony hitiavan’ny lehilahy ny vadiny ? 
 • Ahoana no nitondran’i Jesosy ny mpianany , ka tokony hotahafin’ny lehilahy rehefa mampihatra fahefana ? 
 Manomeza ohatra . 
 [ Sary , pejy 14 ] 
 Nahoana ny lehilahy manambady no tokony handinika ny fomba nitondran’i Jesosy ny vehivavy ? 
 [ Sary , pejy 15 ] 
 Niahy ny mpianany i Jesosy rehefa reraka izy ireo 
 [ Sary , pejy 16 ] 
 Tokony ho tsara fanahy amin’ny vadiny ny lehilahy , ka hampiasa teny voafidy tsara rehefa mananatra azy 
 Ry Vehivavy , Aoka Ianareo Hanaja Lalina ny Vadinareo 
 ‘ Aoka ianareo vehivavy hanaiky ny vadinareo . ’ — EFESIANINA 5 : 22 . 
 Nahoana no sarotra amin’ny vehivavy matetika ny manaja ny vadiny ? 
 REHEFA mivady ny olon - droa any amin’ny tany maro , dia mivoady ilay vehivavy fa hanaja lalina ny vadiny . 
 Sarotra amin’ny vehivavy maro matetika ny manaja an’io voady io , noho ny fomba itondran’ny vadiny azy . 
 Tsara fiandohana anefa ny fanambadiana voalohany . 
 Naka taolan - tehezana tamin’ilay lehilahy voalohany , atao hoe Adama , Andriamanitra ary nataony vehivavy ilay izy . 
 Hoy i Adama : “ Taolana avy amin’ny taolako sy nofo avy amin’ny nofoko ity . ” — Genesisy 2 : 19 - 23 . 
 Inona no zava - nitranga tato ho ato momba ny vehivavy sy ny fanambadiana ? 
 Na teo aza izany fiandohana tsara izany , dia vehivavy maro no niady mafy mba tsy hofehezin’ny lehilahy . 
 Nanomboka nanao hetsika ho fitakiana ny zony ny vehivavy tany Etazonia , taoriana kelin’ny 1960 . 
 Ny lehilahy foana mazàna no nandao ny tokantranony , tamin’izany . 
 Nitombo be anefa ny isan’ny vehivavy nanao izany , taona vitsivitsy tatỳ aoriana . 
 Lasa miteny ratsy , misotro toaka be , mifoka sigara , ary ratsy fitondran - tena toy ny lehilahy izao ny vehivavy . 
 Sambatra kokoa àry ve izy ireo ? 
 Tsia . 
 Any amin’ny tany sasany dia ny antsasany eo ho eo amin’ny olona manambady no misara - panambadiana . 
 Nisy vokany tsara ve ny ezaka nataon’ny vehivavy sasany mba hanatsarana ny fiainany ao an - tokantrano ? 
 Sa vao mainka ratsy ny vokany ? — 2 Timoty 3 : 1 - 5 . 
 Inona no tena mahatonga ny fanambadiana tsy hilamina ? 
 Inona no tena mahatonga ny fanambadiana tsy hilamina ? 
 Nanomboka nikorontana izy io rehefa namitaka an’i Eva ny anjely iray nikomy , dia ‘ ilay menarana tany am - boalohany , antsoina hoe Devoly sy Satana . ’ 
 Nanova ny fampianaran’Andriamanitra i Satana . 
 Nataony , ohatra , izay iheverana fa maneritery sy mahasorena ny fanambadiana . 
 Mampita hevi - diso izy amin’ny alalan’ny fampitam - baovao eto amin’ity tontolo feheziny ity . 
 Ny tanjony dia ny hahatonga ny olona hino , fa tsy ara - drariny sady lany andro ny fampianaran’Andriamanitra . 
 Ho hitantsika anefa fa tsara sy mahasoa izay lazain’Andriamanitra momba ny anjara asan’ny vehivavy manambady , rehefa dinihina amin’ny saina tsy miangatra . 
 Fampitandremana ho an’ireo maniry hanambady 
 4 , 5 . a ) Nahoana no mila mitandrina ireo maniry hanambady ? 
 b ) Inona no tokony hataon’ny vehivavy , alohan’ny hanekeny hanambady olona iray ? 
 Avy amin’Andriamanitra ny fanambadiana . 
 Ahitana fampitandremana ho an’ireo maniry hanambady anefa ao amin’ny Baiboly . 
 Voalaza ao mantsy fa na ny mpivady manana tokantrano sambatra aza , dia “ hanam - pahoriana ” raha mbola eto amin’ity tontolo fehezin’ny Devoly ity . 
 Hoy koa ny Baiboly momba ny vehivavy maty vady , ka afaka manambady indray : ‘ Sambatra kokoa izy , raha mitoetra amin’izao . ’ 
 Nampirisika an’izay afaka mijanona ho mpitovo koa i Jesosy , mba “ hanao izany ” raha mety aminy . 
 Raha misy mifidy ny hanambady anefa , dia tokony ho “ ao amin’ny Tompo ” ihany ilay olona kasainy hovadina , izany hoe mpanompon’Andriamanitra vita fanoloran - tena sy batisa . — 1 Korintianina 7 : 28 , 36 - 40 ; Matio 19 : 10 - 12 . 
 Ny vehivavy indrindra no tokony handinika tsara hoe iza no hekeny ho vadiny . 
 Mampitandrina mantsy ny Baiboly hoe : “ Voafatotry ny lalàna amin’ny vadiny ny vehivavy . ” 
 Tsy “ afaka amin’ny lalàn’ny vadiny ” mihitsy izy , raha tsy efa maty izy io , na nijangajanga ka nisarahany . 
 Mety hahafinaritra be ny miaraka amin’ny olona iray tonga dia nambabo anao . 
 Tsy midika anefa izany fa hanana tokantrano sambatra ianareo . 
 Mila manontany tena àry ny vehivavy mpitovo hoe : ‘ Tena vonona hanambady an’io lehilahy io ve aho , ka hanaiky ho voafatotry ny lalàny ? ’ 
 Alohan’ny hanambadiana ianao no tokony handinika izany , fa tsy rehefa tafiditra ao . 
 Inona no safidy azon’ny ankamaroan’ny vehivavy atao , ary nahoana izany no tena zava - dehibe ? 
 Any amin’ny tany maro , dia azon’ny vehivavy atao ny mifidy na hanaiky an’izay mangataka azy ho vady izy na tsia . 
 Mety ho sarotra be aminy anefa ny hanao safidy tsara , satria mety haniry mafy hanana namana akaiky sy hotiavina izy . 
 Mety tsy handinika tsara intsony àry izy , ka toy ny olona iray mitsambiki - mikimpy . 
 Nilaza zavatra mitovitovy amin’izany ny mpanoratra iray : ‘ Arakaraka ny aniriantsika hanao zavatra iray no iheverantsika fa mety ilay izy . 
 Tsy mandinika tsara intsony isika , ka tsy mahita afa - tsy ny lafy tsarany . ’ 
 Mety hahita loza ny olona raha sady mikimpy no mitsambikina . 
 Toy izany koa fa hahita loza isika , raha tsy mandinika tsara , rehefa handray fanapahan - kevitra . 
 Mety hahita olana goavana àry isika , raha tsy mahay mifidy vady . 
 Inona no torohevitra tena tsara nomen’ny Kristianina iray ho an’izay te hanambady ? 
 Tokony hoeritreretin’ny vehivavy tsara hoe inona no hiandry azy , raha manaiky ho voafatotry ny lalàn’ilay lehilahy mangataka azy izy . 
 Tena mila ny fanampian’ny ray aman - dreniny sy ny olon - kafa izy amin’izany . 
 Taona maro lasa izay , dia nitsotra toy izao ny tovovavy indianina iray : “ Be taona sy hendry kokoa noho isika ny ray aman - drenintsika . 
 Tsy mora voafitaka izy ireo raha oharina amintsika . ” 
 Imbetsaka ny Kristianina matotra iray no nanoro hevitra ny tanora , mba hamantatra tsara ny ray aman - drenin’ilay olona tiany hovadina na te haka vady azy . 
 Nasainy nodinihin’izy ireo tsara koa ny fifandraisan’ilay olona amin’ny ray aman - dreniny sy ny mpianakaviny hafa . 
 Nanaiky fahefana i Jesosy 
 8 , 9 . a ) Ahoana no niheveran’i Jesosy ny fanekena an’Andriamanitra ? 
 b ) Inona no vokatra tsara azo rehefa manaiky fahefana ny vehivavy ? 
 Mety ho sarotra amin’ny vehivavy ny manaiky fahefana . 
 Toa an’i Jesosy anefa , dia tokony hihevitra izany ho voninahitra lehibe izy . 
 Nahafaly an’i Jesosy ny nanaiky an’Andriamanitra , na dia nijaly sy maty teo amin’ny hazo fijaliana aza izy . 
 Afaka manahaka ny modely navelan’i Jesosy ny vehivavy , satria hoy ny Baiboly : “ Ny lehilahy no lohan’ny vehivavy , ary Andriamanitra kosa no lohan’i Kristy . ” 
 Tsara homarihina anefa fa tokony hanaiky ny fahefan’ny lehilahy foana ny vehivavy , na dia tsy manambady aza . 
 Resahin’ny Baiboly fa tokony hanaiky ny fahefan’ny lehilahy mpiandraikitra eo anivon’ny fiangonana ny vehivavy , na manambady izy na mpitovo . 
 Rehefa mankatò izany toromarika izany ny vehivavy , dia lasa modely ho an’ny anjely eo anivon’ny fandaminan’Andriamanitra . 
 Mampianatra ny vehivavy tanora hanaiky ny vadiny koa ny vehivavy manambady efa zokiolona , raha miezaka ny ho fakan - tahaka sy manome torohevitra mahasoa azy ireny . — Titosy 2 : 3 - 5 . 
 Inona no modely navelan’i Jesosy raha ny amin’ny fanekena fahefana ? 
 Takatr’i Jesosy fa tena ilaina ny manaiky fahefana , raha mbola azo atao . 
 Nirahiny , ohatra , ny apostoly Petera mba handoa ny hetran’izy mirahalahy any amin’ny manam - pahefana olombelona . 
 Nomeny vola handoavana izany mihitsy aza i Petera . 
 Hoy i Petera tatỳ aoriana : “ Noho ny Tompo , dia maneke izay rehetra natsangan’olombelona . ” 
 Niharihary kokoa , tatỳ aoriana , fa modely miavaka i Jesosy raha ny amin’ny fanekena fahefana . 
 Hoy mantsy ny Baiboly : ‘ Nofoanany ny tenany ary naka ny endriky ny mpanompo izy , ka nanjary nitovy tamin’ny olombelona . 
 Ary tsy izany ihany , fa rehefa hitany fa nitovy tamin’ny olombelona izy , dia nanetry tena ka nankatò ary tonga hatramin’ny fahafatesana ny fankatoavany . ’ — Filipianina 2 : 5 - 8 . 
 Nahoana i Petera no nanoro hevitra ny vehivavy mba hanaiky ny vadiny , na dia tsy manompo an’i Jehovah aza izy io ? 
 Nampirisika ny Kristianina i Petera mba hankatò ny manam - pahefana eto amin’ity tontolo ity , na dia masiaka sy manao ny tsy rariny aza izy ireo . 
 Hoy izy avy eo : “ Ho amin’izany lalana izany tokoa mantsy no niantsoana anareo , satria na i Kristy aza nijaly ho anareo , ka nanome modely ho anareo mba hanarahanareo tsara ny diany . ” 
 Nilaza i Petera , taorian’izay , fa nijaly be i Jesosy nefa niaritra ary nankatò hatrany . 
 Nanoro hevitra ny vehivavy manambady lehilahy tsy mpanompon’i Jehovah izy , avy eo , hoe : “ Toy izany koa ianareo vehivavy , maneke ny vadinareo mba hahazoanareo azy tsy amin’ny teny , raha misy tsy mankatò ny teny masina , fa amin’ny fitondran - tena kosa , noho izy mahita ny fitondran - tena madio anananareo , sy ny fanajana lalina asehonareo . ” — 1 Petera 3 : 1 , 2 . 
 Inona no vokany rehefa nanaiky fahefana i Jesosy ? 
 Maneso ny vadiny ny lehilahy sasany sady manao teny mandratra aminy . 
 Mety hisy hihevitra àry fa diso ilay vehivavy raha mbola manaiky ny fahefany ihany . 
 Tsy mitovy hevitra amin’izany anefa i Jesosy . 
 Hoy i Petera : “ Rehefa notevatevaina izy , dia tsy mba nanevateva . 
 Rehefa nijaly izy , dia tsy mba nandrahona . ” 
 Lasa nino an’i Jesosy ny olona sasany nahita azy nijaly , anisan’izany ny iray tamin’ireo jiolahy niara - nofantsihana taminy sy ilay manamboninahitra nahita ny namonoana azy . 
 Ho lasa Kristianina koa , araka ny tenin’i Petera , ny lehilahy sasany tsy mpanompon’i Jehovah , na dia ireo mpampijaly vady aza , rehefa hitany fa manaiky ny fahefany ny vadiny . 
 Mahita izany tokoa isika ankehitriny . 
 Ahoana no mety hahatonga ny vadinao ho Vavolombelona ? 
 13 , 14 . 
 Misy vokany tsara ny fanekena ny fahefan’ny lehilahy , na dia tsy Vavolombelona aza izy . 
 Manomeza ohatra . 
 Lasa Vavolombelon’i Jehovah ny vadin’ny anabavy sasany , satria nahita ny fitondran - tena tsaran’izy ireo . 
 Hoy ny lehilahy iray momba ny vadiny , tamin’ny fivoriamben’ny vondrom - paritra nataon’ny Vavolombelon’i Jehovah vao haingana : “ Nasiaka be taminy aho . 
 Tena nanaja ahy foana anefa izy . 
 Tsy nanambany ahy mihitsy izy , na indray mandeha aza . 
 Tsy nanery ahy hanaraka ny finoany izy . 
 Nikarakara ahy tamim - pitiavana foana izy . 
 Karakarainy aloha be ny sakafoko rehefa manatrika fivoriambe izy , ary vitainy tsara daholo ny raharaha ao an - trano . 
 Nahatonga ahy ho liana tamin’ny Baiboly izany . 
 Ary dia izao hitanareo eto izao aho . 
 Lasa Vavolombelona aho ankehitriny ! ” 
 ‘ Azo tsy tamin’ny teny ’ tokoa io lehilahy io , noho ny fitondran - tenan’ny vadiny . 
 Tsy izay lazain’ny vehivavy loatra no ahazoana vokatra tsara , araka ny nasongadin’i Petera , fa izay ataony . 
 Manaporofo izany ny tantaran’ny vehivavy iray nianatra Baiboly , ka tapa - kevitra hanatrika fivoriana kristianina . 
 Nivazavaza taminy ny vadiny hoe : “ Tsy mahazo miverina eto intsony ianao , ry Agnès , raha mivoaka an’io varavarana io ! ” 
 Tsy nivoaka teo amin’ilay varavarana notondroin’ilay rangahy àry izy , fa tamin’ny varavarana hafa . 
 Nandrahona azy toy izao indray ilay rangahy , tamin’ny fotoam - pivoriana nanaraka : “ Tsy hahita ahy eto intsony ianao rehefa miverina ! ” 
 Ary dia tsy tao an - trano tokoa izy ! 
 Tsy nody izy nandritra ny telo andro . 
 Rehefa niverina izy dia nanontany azy moramora ilay anabavy hoe : “ Sao dia te hihinan - javatra ianao ? ” 
 Tsy nanaiky lembenana mihitsy i Agnès , fa nifikitra tamin’i Jehovah foana . 
 Nanaiky hianatra Baiboly ny vadiny , tatỳ aoriana , ary nanolo - tena ho an’Andriamanitra . 
 Lasa mpiandraikitra izy nony farany , ary nahazo tombontsoam - panompoana maro . 
 Inona no ‘ haingo ’ ampirisihana hanaovan’ny vehivavy kristianina manambady ? 
 Nanaraka ny torohevitry ny apostoly Petera ireo vehivavy voaresaka tetsy aloha ireo . 
 Tsy ny “ firandranam - bolo ” na ny ‘ fanaovana akanjo ivelany ’ no ‘ haingo ’ tena nifantohan’izy ireo , fa zavatra hafa . 
 Hoy mantsy i Petera : “ Aoka kosa [ ny haingonareo ] ho ilay toetra miafina ao am - po , izay manao fitafiana tsy mety simba , dia ny toetra tony sy malemy paika , izay tena sarobidy eo imason’Andriamanitra . ” 
 Malemy paika izy ireo , fa tsy mila ady na mila vaniny . 
 Mahafinaritra kosa ny fomba fiteniny sy ny toetrany . 
 Manaja lalina ny vadiny ny vehivavy kristianina toy izany . — 1 Petera 3 : 3 , 4 . 
 Modely fanampiny 
 Nahoana i Saraha no modely ho an’ny vehivavy kristianina manambady ? 
 Hoy i Petera : “ Fa toy izany koa taloha no niravahan’ny vehivavy masina izay nanantena an’Andriamanitra . 
 Nanaiky ny vadiny izy ireny . ” 
 Takatr’ireny vehivavy ireny fa ho sambatra ny fianakaviany , ary hiaina mandrakizay izy , raha mampifaly an’i Jehovah ka manaraka ny toroheviny . 
 Niresaka momba an’i Saraha , ilay vehivavy tsara tarehy vadin’i Abrahama , ohatra , i Petera . 
 Nilaza izy fa “ nankatò an’i Abrahama ” i Saraha , ka “ niantso azy hoe ‘ tompo . ’ 
 ” Nanohana an’i Abrahama vadiny i Saraha , rehefa nasain’Andriamanitra nankany an - tany lavitra io lehilahy natahotra an’Andriamanitra io . 
 Nanana fiainana nampiadana izy , nefa nafoiny izany . 
 Nanao vivery ny ainy mihitsy aza izy . 
 Noderain’i Petera i Saraha , noho ny herim - pony . 
 Hoy izy : “ Zanak’i Saraha ianareo raha manao ny tsara foana , sady tsy matahotra izay mampihorohoro . ” — 1 Petera 3 : 6 . 
 Nahoana isika no milaza fa mety ho nihevitra an’i Abigaila ho modely ho an’ny vehivavy kristianina manambady koa i Petera ? 
 Mety ho tao an - tsain’i Petera koa angamba i Abigaila , izay vehivavy be herim - po sady nanantena an’Andriamanitra . 
 “ Hendry ” izy , fa i Nabala vadiny kosa “ saro - po sy ratsy amin’izay ataony . ” 
 Nikasa hamono an’i Nabala sy ny ankohonany rehetra i Davida sy ny namany , satria tsy nety nanampy azy ireo izy . 
 Nanao zavatra hamonjena ny ankohonany anefa i Abigaila . 
 Naka sakafo izy , ka nametraka izany teo ambonin’ny ampondra , ary lasa nitsena an’i Davida sy ny miaramilany . 
 Raha vao nahita an’i Davida izy , dia nidina haingana avy teo amin’ny ampondrany , ka niankohoka tamin’ny tany teo anatrehany , ary nitalaho taminy mba tsy hanao zavatra maimaika . 
 Tena nampihetsi - po an’i Davida izany . 
 Hoy izy : “ Isaorana anie Jehovah , Andriamanitry ny Isiraely , Izay naniraka anao hihaona amiko andro - any . 
 Ary hotahiny anie ny fahendrenao . ” — 1 Samoela 25 : 2 - 33 . 
 Iza no modely azon’ny vehivavy saintsainina , raha misy lehilahy ankoatra ny vadiny tia azy ? 
 Nahoana izy ireo no tokony hanao izany ? 
 Modely tsara ho an’ny vehivavy manambady koa ilay tovovavy solemita . 
 Tsy nivadika tamin’ilay fofombadiny , izay mpiandry ondry mahantra , izy . 
 Tena tiany foana izy io , na dia nisy mpanjaka nanan - karena aza nangataka azy ho vady . 
 Izao no nilazany ny fitiavany an’ilay mpiandry ondry : “ Ataovy toy ny fanombohan - kase ao am - ponao aho sy toy ny fanombohan - kase eo an - tsandrinao ; fa mahery toy ny fahafatesana ny fitiavana . . . . 
 Na dia ny ony maro aza tsy mahavono ny afon’ny fitiavana , ary ny renirano tsy mahapaoka azy . ” 
 Enga anie izay vehivavy rehetra efa nanaiky ny fangatahana azy ho vady , ka ho tapa - kevitra toy izany koa ny tsy hivadika amin’ny vadiny , ary hanaja azy lalina . 
 Torohevitra fanampiny avy amin’Andriamanitra 
 19 , 20 . a ) Nahoana ny vehivavy no tokony hanaiky ny vadiny ? 
 b ) Iza avy no modely tokony hotahafin’ny vehivavy ? 
 Farany , dia diniho indray ny Efesianina 5 : 22 , manao hoe : ‘ Aoka ianareo vehivavy hanaiky ny vadinareo . ’ 
 Nahoana ny vehivavy no mila manaiky ny vadiny ? 
 “ Satria ny lehilahy no lohan’ny vadiny , toa an’i Kristy izay lohan’ny fiangonana . ” 
 Toroana hevitra toy izao àry ny vehivavy manambady : “ Toy ny aneken’ny fiangonana an’i Kristy no tokony haneken’ny vehivavy ny vadiny amin’ny zavatra rehetra . ” — Efesianina 5 : 23 , 24 , 33 . 
 Inona no hanampy ny vehivavy hankatò io didy io ? 
 Mila mandinika ny modely navelan’ny fiangonan’ny Kristianina voahosotra izy , ary manahaka izany . 
 Resahin’ny 2 Korintianina 11 : 23 - 28 ny zavatra nanjo ny apostoly Paoly , izay anisan’io fiangonana io . 
 Asaina ianao hamaky ireo andininy ireo . 
 Ho hitanao fa niaritra zavatra maro izy , mba tsy hivadihana tamin’i Jesosy Kristy , ilay Lohany . 
 Toa an’i Paoly , dia tokony hanaiky foana ny fahefan’i Jesosy ny vehivavy manambady sy ny olon - kafa eo anivon’ny fiangonana . 
 Manao izany izy ireo rehefa manaiky ny fahefan’ny vadiny . 
 Inona no hanampy ny vehivavy hanaiky hatrany ny fahefan’ny vadiny ? 
 Mahasorena vehivavy maro ny manaiky ny fahefan’ny vadiny . 
 Handinika ny soa azo avy amin’ny fanekena fahefana anefa ny vehivavy hendry . 
 Mety ho ‘ voavonjiny ’ , ohatra , ny vadiny tsy Vavolombelona , raha manaiky ny fahefany izy amin’ny zava - drehetra tsy mifanohitra amin’ny lalàn’Andriamanitra na ny toro lalany . 
 Valisoa tsara tokoa izany ! 
 Ho faly koa izy satria fantany fa mankasitraka azy i Jehovah Andriamanitra , ary hamaly soa azy , noho izy nanahaka ny modely navelan’ny Zanany malala . 
 Tadidinao Ve ? 
 • Nahoana no mety ho sarotra amin’ny vehivavy ny manaja ny vadiny ? 
 • Nahoana ny vehivavy no tena mila mieritreritra tsara , alohan’ny hanekeny olona iray mangataka azy ho vady ? 
 • Nahoana i Jesosy no modely ho an’ny vehivavy manambady ? 
 Inona no soa ho azon’izy ireo raha manahaka azy ? 
 [ Sary , pejy 19 ] 
 Nahoana ny vehivavy no tena mila mieritreritra tsara , alohan’ny hanekeny olona iray mangataka azy ho vady ? 
 [ Sary , pejy 21 ] 
 Inona no azon’ny vehivavy manambady ianarana avy amin’ireo vehivavy voaresaka ao amin’ny Baiboly , toa an’i Abigaila ? 
 “ Ianareo Zanaka , Ankatoavy ny Ray Aman - dreninareo ” 
 “ Ianareo zanaka , ankatoavy ny ray aman - dreninareo araka ny sitrapon’ny Tompo , fa marina izany . ” — EFESIANINA 6 : 1 . 
 Nahoana no miaro anao ny fankatoavana ? 
 MBOLA velona isika hatramin’izao , noho isika mankatò . 
 Efa nisy olon - kafa maty kosa , satria tsy nanao izany . 
 Fa inona anefa no tokony hankatoavina ? 
 Tokony hankatò fampitandremana isika . 
 Manome fampitandremana ho antsika , ohatra , ny vatantsika , izay natao tamin’ny fomba mahatalanjona . 
 Aoka hatao hoe mahita rahona mainty ny masontsika , ary mandre kotroka ny sofintsika . 
 Iny koa fa misy tselatra eny amin’ny lanitra , ka matahotra be isika . 
 Efa fampitandremana izany fa ho avy be ny orana , ary mety hisy varatra sy havandra . 
 Nolazaina tamintsika koa fa mety hahafaty ireo zavatra ireo , ka lasa haingana isika mitady toerana mety tsara hialofana . 
 Nahoana ny ankizy no mila fampitandremana , ary nahoana izy ireo no tokony hankatò ny ray aman - dreniny ? 
 Mila fampitandremana ianareo rankizy , satria mety hisy loza hanjo anareo . 
 Ny ray aman - dreninareo no manana andraikitra hampitandrina anareo . 
 Milaza , ohatra , izy ireo hoe : “ Aza kitihina io fatana io , fa mahamay ! ” 
 “ Lalina be io rano io , fa aza mankeo ! ” 
 “ Jereo tsara ny ankavia sy ankavanana vao miampita arabe . ” 
 Mampalahelo fa nisy ankizy naratra na maty mihitsy satria tsy nankatò an’ireo . 
 Mila mankatò ny ray aman - dreny ianareo , satria “ marina ” izany . 
 Ny hoe “ marina ” dia midika hoe mety sy tsara . 
 Hendry koa ianareo raha mankatò . 
 Misy andininy hafa milaza fa “ ankasitrahana ” eo anatrehan’i Jesosy Kristy Tompo izany . 
 Takin’Andriamanitra àry ny hankatoavanareo ny ray aman - dreninareo . — Kolosianina 3 : 20 ; 1 Korintianina 8 : 6 . 
 Mitondra valisoa lehibe ny fankatoavana 
 Inona ilay “ tena fiainana ” ho azon’ny ankamaroantsika , ary inona no tokony hataon’ny ankizy mba hahazoana azy io ? 
 Miaro ny ‘ fiainanao ankehitriny ’ ny fankatoavanao ny ray aman - dreninao . 
 Mety hahazo an’ilay fiainana “ ho avy ” koa ianao , dia ny “ tena fiainana . ” 
 Ny atao hoe tena fiainana dia fiainana mandrakizay ampanantenain’Andriamanitra . 
 Fiainana mandrakizay ao amin’ny tontolo vaovao eto an - tany no ho azon’ny ankamaroantsika , raha mankatò hatrany ny didiny isika . 
 Nanome izao didy tena lehibe izao , ohatra , izy : “ ‘ Hajao ny rainao sy ny reninao . ’ 
 Izany no didy voalohany mirakitra fampanantenana hoe : ‘ Mba hahita soa ianao , ary mba ho ela velona eto ambonin’ny tany . ’ 
 ” Ho sambatra àry ianao , raha mankatò ny ray aman - dreninao . 
 Ho azo antoka ny hoavinao , ary mety ho afaka hiaina mandrakizay ao amin’ny paradisa eto an - tany ianao ! — Efesianina 6 : 2 , 3 . 
 Inona no tokony hataon’ny ankizy ho fanajana an’Andriamanitra , ary inona no soa ho azony ? 
 Manaja an’Andriamanitra ianao rehefa manaja ny ray aman - dreninao , ka mankatò azy ireo . 
 Andriamanitra mantsy no mandidy anao hanao izany . 
 Mandray soa ianao raha mankatò . 
 Hoy ny Baiboly : “ Izaho , Jehovah Andriamanitrao , no mampianatra anao hahita soa . ” 
 Nahoana moa no mahasoa ny fankatoavana ? 
 Satria hahafaly ny ray aman - dreninao izany , ka hanao zavatra maro hahasambatra kokoa anao izy . 
 Ilay Rainao any an - danitra anefa no tena ho faly , ary hanome zava - tsoa maro ho anao izy ! 
 Andeha hojerentsika ny fomba nitahian’i Jehovah sy niarovany an’i Jesosy , izay nilaza toy izao momba ny tenany : “ Manao izay sitrany foana aho . ” — Jaona 8 : 29 . 
 Mpiasa mazoto sy tena mahay i Jesosy 
 Nahoana isika no mino fa mpiasa tena nahay i Jesosy ? 
 I Jesosy no lahimatoan’i Maria . 
 Mpandrafitra no asan’i Josefa rainy nitaiza azy . 
 Lasa mpandrafitra koa i Jesosy , ary azo inoana fa i Josefa no nampianatra azy io asa io . 
 Nahay tsara ny asany ve i Jesosy ? 
 Nantsoina hoe fahendrena izy tany an - danitra , talohan’ny nametrahana azy tamin’ny fomba mahagaga tao an - kibon’i Maria . 
 Izao no nolazainy tamin’izany : ‘ Nanampy an’Andriamanitra toy ny mpanao mari - trano aho ka sady antom - piravoravoany isan’andro isan’andro . ’ 
 Mpiasa tena mahay no tena hevitr’ilay teny hebreo nadika hoe “ mpanao mari - trano . ” 
 Naharavoravo an’Andriamanitra i Jesosy tany an - danitra , izany hoe nankasitrahany , noho izy mpiasa tena nahay . 
 Azo inoana koa àry fa niezaka mafy ho tonga mpandrafitra mahay i Jesosy , rehefa lasa ankizy teto an - tany . — Ohabolana 8 : 30 , Dikan - teny Iombonana eto Madagasikara ; Kolosianina 1 : 15 , 16 . 
 a ) Mety ho nanao raharaha ve i Jesosy tao an - trano , ary nahoana ? 
 b ) Ahoana avy no azon’ny ankizy anahafana an’i Jesosy ? 
 Azo antoka fa nilalao i Jesosy indraindray , tamin’ny mbola kely . 
 Milaza mantsy ny Baiboly fa nilalao koa ny ankizy fahiny . 
 Mety ho nanao raharaha anefa izy , ankoatra ny fianarana mandrafitra . 
 Izy mantsy no lahimatoa , ary maro be ny zandriny . 
 Ny ray aman - dreniny rahateo tsy dia nanam - bola firy . 
 Lasa mpitory i Jesosy tatỳ aoriana , ary nandany ny fotoanany rehetra tamin’io asa io , fa tsy nitady izay hampiadana ny tenany . 
 Mahita fomba hanahafana an’i Jesosy ve ianao amin’izany rehetra izany ? 
 Ahoana raha asain’ny ray aman - dreninao manadio trano ianao na manao raharaha hafa ? 
 Mampirisika anao hanompo an’Andriamanitra ve izy ireo , ka hivory sy hitory ? 
 Inona no ho nataon’i Jesosy , araka ny hevitrao , raha izy no nasaina nanao an’ireo ? 
 Nazoto nianatra sy nampianatra ny Baiboly 
 a ) Iza avy no mety ho niaraka tamin’i Jesosy , mba handeha hankalaza ny Paska ? 
 b ) Taiza ny toerana nisy an’i Jesosy rehefa teny an - dalana hody ny fianakaviany , ary nahoana izy no tany ? 
 Tsy maintsy nankany amin’ny tempolin’i Jerosalema ny lehilahy israelita rehetra nandritra ireo fety jiosy telo , mba hivavaka tamin’i Jehovah . 
 Tamin’i Jesosy 12 taona , dia mety ho niaraka nankany izy sy ny fianakaviany , mba hankalaza ny Paska . 
 Azo inoana fa nandeha daholo ny iray tam - po aminy . 
 Niaraka tamin’izy ireo koa angamba i Salome sy Zebedio vadiny ary Jakoba sy Jaona zanak’izy ireo , izay lasa apostoly tatỳ aoriana . 
 Toa rahavavin’i Maria i Salome . 
 * Nihevitra i Josefa sy Maria teny an - dalana hody , fa niaraka tamin’ny havan’izy ireo i Jesosy . 
 Tsy niaraka tamin’izy ireo anefa izy , ary tsy nisy nahatsikaritra izany tamin’ny voalohany . 
 Hitan’i Maria sy Josefa ihany i Jesosy , telo andro tatỳ aoriana . 
 Tao amin’ny tempoly izy , “ nipetraka teo afovoan’ny mpampianatra , ary nihaino sady nanontany . ” — Lioka 2 : 44 - 46 . 
 Inona no nataon’i Jesosy tao amin’ny tempoly , ary nahoana ny olona no gaga ? 
 Nahoana i Jesosy no “ nanontany ” an’ireo mpampianatra ? 
 Tsy hoe te hahalala zavatra fotsiny izy . 
 Ilay teny grika nadika hoe “ nanontany ” dia manondro an’ireny fanontaniana fampiasa eny amin’ny fitsarana ireny , mba hamotopotorana na hanadihadiana olona . 
 Hita tokoa fa tena tia nianatra Baiboly i Jesosy , na dia mbola kely aza , ka nahagaga an’ireo mpampianatra momba ny fivavahana izany ! 
 Hoy ny Baiboly : “ Talanjona izay rehetra nihaino azy noho ny fahiratan - tsainy sy noho ny valin - teniny . ” — Lioka 2 : 47 . 
 Ahoana no azonao anahafana an’i Jesosy ? 
 Mbola kely i Jesosy dia efa nahalala tsara ny Baiboly . 
 Gaga tamin’ny fahaizany , na dia ny mpampianatra tena nahay aza . 
 Inona no anton’izany , araka ny hevitrao ? 
 Nanana ray aman - dreny matahotra an’Andriamanitra i Jesosy . 
 Mbola kely izy , dia efa nampianarin’izy ireo ny toromarik’Andriamanitra . 
 Azo inoana koa fa nentin’i Josefa tany amin’ny synagoga izy , mba hihaino ny famakiana sy ny fanazavana ny Soratra Masina . 
 Manana ray aman - dreny mampianatra anao Baiboly koa ve ianao ? 
 Mitondra anao mivory ve izy ireo ? 
 Nankasitraka ny ezaka mafy nataon’ny ray aman - dreniny i Jesosy , ary niresaka tamin’ny olon - kafa ny zavatra nianarany . 
 Mankasitraka ny ezaka mafy ataon’ny ray aman - dreninao koa ve ianao ? 
 Miresaka amin’ny olon - kafa ny zavatra ianaranao ve ianao ? 
 Nankatò i Jesosy 
 a ) Nahoana no tokony ho fantatry ny ray aman - drenin’i Jesosy ny toerana nisy azy ? 
 b ) Inona no modely navelan’i Jesosy ho an’ny ankizy ? 
 Inona no tsapan’i Josefa sy Maria , araka ny hevitrao , tamin’izy nahita an’i Jesosy tao amin’ny tempoly rehefa afaka telo andro ? 
 Azo inoana fa faly be izy ireo . 
 Gaga anefa i Jesosy hoe nahoana no tsy fantatry ny ray aman - dreniny hoe taiza izy . 
 Samy nahalala mantsy izy mivady fa teraka tamin’ny fomba mahagaga i Jesosy . 
 Azo inoana koa fa fantatr’izy ireo hoe ho lasa Mpamonjy sy Mpanjaka ao amin’ny Fanjakan’Andriamanitra i Jesosy , na dia tsy nahalala ny tsipiriany rehetra momba izany aza izy ireo . 
 Nanontany azy ireo àry i Jesosy hoe : “ Nahoana no nitady ahy ianareo ? 
 Tsy fantatrareo ve fa tsy maintsy ho ato an - tranon’ny Raiko aho ? ” 
 Nankatò ny ray aman - dreniny anefa i Jesosy , ka niara - nody tamin’izy ireo tany Nazareta . 
 Hoy ny Baiboly : ‘ Nankatò azy ireo foana izy . ’ 
 Ankoatra izany , dia ‘ nitahiry tsara tao am - pony ny teny rehetra ’ nolazain’i Jesosy ny reniny . — Lioka 2 : 48 - 51 . 
 Nanao ahoana ny fankatoavan’i Jesosy ny ray aman - dreniny , ary inona no azonao ianarana avy amin’izany ? 
 Nankatò foana ny ray aman - dreniny i Jesosy . 
 Mora ve aminao ny manao toy izany ? 
 Sa hitanao kosa fa matetika izy ireo no tsy maharaka ny zava - misy ankehitriny , ary ianao indray no mahay noho izy ? 
 Marina fa nahita fianarana kokoa noho ny ray aman - dreninao angamba ianao , ary mahay kokoa mampiasa ny fitaovana maoderina sasany . 
 Eritrereto anefa i Jesosy , izay nampitolagaga ny mpampianatra tena nahay , noho ny “ fahiratan - tsainy sy noho ny valin - teniny . ” 
 Ekenao angamba fa kely dia kely ny zavatra fantatrao raha oharina amin’ny azy . 
 Nankatò ny ray aman - dreniny anefa izy . 
 Tsy midika izany hoe tiany foana ny fanapahan - kevitr’izy ireo . 
 “ Nankatò azy ireo foana ” anefa izy , mandra - pahalehibeny . 
 Inona no azonao ianarana avy amin’izany ? — Deoteronomia 5 : 16 , 29 . 
 Sarotra ny mankatò 
 Miaro ny ainao ve ny fankatoavana ? 
 Manomeza ohatra . 
 Tsy mora foana ny mankatò , araka ny hita avy amin’izao tantara izao , izay nitranga taona vitsivitsy lasa izay . 
 Tsy azo iampitana ny arabe sasany any andafy , satria natokana ho an’ny fiara ihany . 
 Efa misy tetezana natao hiampitan’ny mpandeha an - tongotra eo ambonin’ilay arabe . 
 Nisy ankizivavy roa anefa nanandrana niampita teo amin’ilay arabe ihany . 
 Nanapa - kevitra handeha tamin’ilay tetezana kosa ny naman’izy ireo anankiray . 
 Hoy àry izy roa vavy taminy : “ Andao hiaraka aminay John a ! 
 Handeha ianao sa tsy handeha e ? ” 
 Nisalasala i John . 
 Hoy ilay ankizivavy iray taminy : “ Saro - tahotra mihitsy ianao ity ! ” 
 Tsy marina anefa izany . 
 Nohazavain’i John ny antony tsy hiarahany amin’izy ireo . 
 Hoy izy : “ Bedin’i Neninay aho raha miampita eo . ” 
 Raha mbola teny ambonin’ilay tetezana i John , dia nahare feona fiara nijanona tampoka . 
 Notazaniny ilay izy . 
 Indreo fa voadonan’ny fiara izy mirahavavy ! 
 Maty ny iray , ary ilay faharoa kosa voadona mafy ka tsy maintsy notapahina ny tongony . 
 Efa nilazan’ny reniny izy mirahavavy mba handeha eo amin’ilay tetezana eo ambony . 
 Niteny tamin’ny renin’i John io ramatoa io , tatỳ aoriana , hoe : “ Raha mba nankatò toy ny zanakao mantsy izy ireo . ” — Efesianina 6 : 1 . 
 a ) Nahoana ianao no tokony hankatò ny ray aman - dreninao ? 
 b ) Rahoviana ihany ny ankizy no tsy tokony hankatò ny ray aman - dreniny ? 
 Nahoana Andriamanitra no milaza hoe : “ Ianareo zanaka , ankatoavy ny ray aman - dreninareo ” ? 
 Mankatò an’Andriamanitra ianao raha mankatò ny ray aman - dreninao . 
 Efa nahita zavatra maro koa ny ray aman - dreninao raha oharina aminao . 
 Dimy taona monja talohan’ilay lozam - piarakodia voalaza tetsy aloha , ohatra , dia maty teo amin’io arabe io ny zanaky ny naman’ny renin’i John . 
 Nanandrana niampita teo koa ilay ankizy tamin’izay ! 
 Marina fa tsy mora foana ny mankatò ny ray aman - dreninao . 
 Milaza anefa Andriamanitra fa tokony hanao izany ianao . 
 Raha mampirisika anao handainga na hangalatra na hanao zavatra hafa tsy tian’Andriamanitra kosa anefa ny ray aman - dreninao na ny olon - kafa , dia tsy maintsy manaraka an’ity toro lalana ity ianao : “ Andriamanitra , fa tsy olona , no tsy maintsy ankatoavinay satria izy no mpitondra anay . ” 
 Izany no mahatonga ny Baiboly hilaza hoe “ araka ny sitrapon’ny Tompo ” , aorian’ilay hoe “ ankatoavy ny ray aman - dreninareo . ” 
 Midika izany fa tsy tokony hankatò ny ray aman - dreninao ianao , raha mifanohitra amin’ny lalàn’Andriamanitra ny zavatra asainy hataonao . — Asan’ny Apostoly 5 : 29 . 
 Nahoana no mora kokoa amin’ny olombelona lavorary ny mankatò , nefa nahoana izy no mila mianatra manao izany ? 
 Mihevitra ve ianao fa ho mora ny hankatò ny ray aman - dreninao raha olombelona lavorary toa an’i Jesosy ianao , izany hoe ‘ tsy misy loto sy tafasaraka amin’ny mpanota ’ ? 
 Raha lavorary ianao , dia tsy ho mora manao ratsy toa antsika izao . 
 Tsy maintsy nianatra nankatò anefa , na i Jesosy aza . 
 Hoy ny Baiboly : ‘ Na dia Zanaka aza i Jesosy , dia nianatra nankatò avy tamin’ny zavatra niaretany . ’ 
 Nahoana ny zavatra niaretany no nanampy an’i Jesosy hianatra hankatò , izay zavatra mbola tsy nataony mihitsy tany an - danitra ? 
 15 , 16 . 
 Ahoana no nianaran’i Jesosy nankatò ? 
 Narovan’i Josefa sy Maria tamin’ny loza i Jesosy , tamin’izy mbola kely . 
 Nanampy azy ireo hanao izany i Jehovah . 
 Tsy niaro an’i Jesosy tamin’ny fomba mahagaga intsony anefa i Jehovah , tatỳ aoriana . 
 Niady saina mafy i Jesosy sady nanaintaina , ka milaza ny Baiboly fa ‘ nitalaho sy niangavy ary nitaraindraina mafy sy nitomany ’ izy . 
 Oviana izany no nitranga ? 
 Taloha kelin’ny nahafatesany no nitrangan’izany . 
 Nanao araka izay fara heriny i Satana tamin’izay , mba hahatonga an’i Jesosy hivadika amin’i Jehovah . 
 Noheverina ho mpanao ratsy izy , ary nohelohina ho faty . 
 Azo inoana fa nampijaly mafy azy ny nieritreritra hoe mety hanala baraka ny Rainy izany . 
 Noho izany , dia “ vao mainka nivavaka mafimafy kokoa hatrany izy ” tao amin’ny zaridainan’i Getsemane , ka “ nanjary tahaka ny ra nitete teo amin’ny tany ny hatsembohany . ” 
 Tena nangirifiry izy rehefa nofantsihana teo amin’ny hazo fijaliana , ka izany no nahatonga azy ‘ hitaraindraina mafy sy hitomany . ’ 
 “ Nianatra nankatò avy tamin’ny zavatra niaretany ” àry izy , ka nahafaly ny fon’ny Rainy . 
 Any an - danitra izao i Jesosy , ary mangoraka antsika izy , rehefa mahita antsika miady mafy mba hankatò . — Ohabolana 27 : 11 ; Hebreo 2 : 18 ; 4 : 15 . 
 Mianara mankatò 
 Ahoana no tokony handraisantsika ny famaizana sy fananarana ? 
 Manafay sy mananatra anao ny ray aman - dreninao indraindray . 
 Midika izany fa mitady izay tena hahasoa anao izy , ary tia anao . 
 Hoy ny Baiboly : “ Fa iza moa no zanaka tsy faizin - drainy ? ” 
 Tsy hampalahelo tokoa ve raha tsy tena tia anao ny ray aman - dreninao , ka tsy mba manokana fotoana hananarana anao , sy miezaka manafay anao ? 
 Toy izany koa fa tia anao i Jehovah , matoa mananatra anao . 
 “ Marina fa tsy misy famaizana toa mahafaly eo no ho eo , fa mampahory . 
 Aorian’izany kosa anefa izy io , dia mitondra vokatra hiadanana ho an’izay nomena fanazarana tamin’izany . 
 Ary ny fahamarinana izany vokatra izany . ” — Hebreo 12 : 7 - 11 . 
 a ) Nahoana ny ankizy no faizin’ny ray aman - dreniny ? 
 b ) Efa nahita olona nandray soa avy tamin’ny famaizan’ny ray aman - dreniny ve ianao ? 
 Tantarao izany . 
 Ilaina ny famaizana sy fananarana amin - katsaram - panahy avy amin’ny ray aman - dreny , araka ny tenin’i Solomona , mpanjakan’ny Israely . 
 Nilaza i Jesosy fa tena hendry io mpanjaka io . 
 Hoy i Solomona : “ Izay mitsitsy ny tsorakazony dia tsy tia ny zanany ; fa izay tia zanaka dia manafay azy , raha mbola kely . ” 
 Nilaza mihitsy aza i Solomona , fa ho voavonjy tsy ho faty ny olona nofaizina sy nanarina tamin - katsaram - panahy . 
 Tsaroan’ny vehivavy kristianina iray , fa isaky ny naditra izy tany am - pivoriana tamin’ny mbola kely , dia nilaza ny rainy hoe hanafay azy rehefa tonga any an - trano izy ireo . 
 Faly izy izao isaky ny mahatsiaro ny rainy , noho izy io nanafay azy tamin - katsaram - panahy , ka nanatsara ny fiainany . 
 Inona no antony lehibe indrindra tokony hankatoavanao ny ray aman - dreninao ? 
 Tena tia anao ve ny ray aman - dreninao , ka manokana fotoana hananarana anao sy miezaka manafay anao amin - katsaram - panahy ? 
 Ankasitraho àry izy ireo . 
 Mankatoava azy , toy ny nataon’i Jesosy Kristy Tompontsika tamin’i Josefa sy Maria ray aman - dreniny . 
 Inona no antony lehibe indrindra tokony hankatoavanao azy ireo ? 
 Satria i Jehovah Andriamanitra , ilay Rainao any an - danitra mihitsy no mandidy anao hanao izany . 
 “ Hahita soa ianao ” amin’izay , ary “ ho ela velona eto ambonin’ny tany . ” — Efesianina 6 : 2 , 3 . 
 [ Fanamarihana ambany pejy ] 
 Jereo ny toko faha - 9 amin’ny boky Ilay Lehilahy Niavaka Indrindra Teto An - tany , navoakan’ny Vavolombelon’i Jehovah . 
 Ahoana no Havalinao ? 
 • Inona avy no soa ho azon’ny ankizy raha mankatò ny ray aman - dreniny izy ireo ? 
 • Nankatò ny ray aman - dreniny foana i Jesosy tamin’ny mbola kely . 
 Inona no ianaranao avy amin’izany ? 
 • Ahoana no nianaran’i Jesosy nankatò ? 
 [ Sary , pejy 24 ] 
 Efa nahalala tsara ny Soratra Masina i Jesosy tamin’izy 12 taona 
 [ Sary , pejy 26 ] ] 
 Ahoana no nianaran’i Jesosy nankatò tamin’ny zavatra niaretany ? 
 Tena Mino ny Fitsanganana Amin’ny Maty ve Ianao ? 
 “ Hisy fitsanganan’ny marina sy ny tsy marina . ” — ASAN’NY APOSTOLY 24 : 15 . 
 Nahoana no toa tsy azo ihodivirana ny fahafatesana ? 
 ‘ NY FAHAFATESANA sy ny hetra ihany no azo antoka [ na tsy azo ialana ] eto amin’ity tontolo ity ’ , hoy ilay mpanao politika amerikanina atao hoe Benjamin Franklin , tamin’ny 1789 . 
 Nisy tena niaiky volana fa tenin’olona manam - pahalalana izany . 
 Maro anefa no manao hosoka amin’ny hetra , fa ny fahafatesana kosa toa tsy azo ihodivirana . 
 Tsy misy afa - miala isika , raha ny ezaka ataontsika fotsiny . 
 Manjohy antsika eny foana izy io . 
 Tsy mety voky ny fasana fa mitelina ny havana na namana tsy fointsika . 
 Diniho anefa izao zavatra mampahery izao . 
 2 , 3 . a ) Nahoana no tsy azo lazaina hoe tsy azo ihodivirana ny fahafatesana ? 
 b ) Inona no hodinihintsika ato amin’ity lahatsoratra ity ? 
 Manome fanantenana azo antoka momba ny fitsanganana amin’ny maty ny Tenin’i Jehovah . 
 Tsy nofinofy fotsiny izany , ary tsy misy hery mahasakana an’i Jehovah tsy hanatanteraka azy . 
 Tsy dia hoe tsy azo ihodivirana araka ny fahitan’ny maro azy ny fahafatesana . 
 Nahoana ? 
 Satria hisy “ vahoaka be ” tsy hita isa ho tafavoaka velona amin’ilay “ fahoriana lehibe ” ho avy tsy ho ela . 
 Ho velona foana izy ireo aorian’izay , ary ho afaka hiaina mandrakizay . 
 Tsy hoe tsy azony ihodivirana àry ny fahafatesana . 
 Mbola “ hofoanana ” mihitsy aza izy io . — 1 Korintianina 15 : 26 . 
 Mila mahazo antoka ny amin’ny fitsanganana amin’ny maty isika , toy ny apostoly Paoly izay nilaza hoe : “ Hisy fitsanganan’ny marina sy ny tsy marina . ” 
 Handinika fanontaniana telo momba io fanantenana io isika . 
 Voalohany , nahoana izy io no tena azo antoka ? 
 Faharoa , ahoana no azonao anovozana fampaherezana avy amin’izy io ? 
 Fahatelo , inona no tokony ho vokatr’io fanantenana io eo amin’ny fomba fiainanao dieny izao ? 
 Azo antoka ny fitsanganana amin’ny maty 
 Nahoana no tena ilaina mba hahatanteraka ny fikasan’i Jehovah ny fitsanganana amin’ny maty ? 
 Maromaro ny antony mahatonga ny fitsanganana amin’ny maty ho azo antoka . 
 Voalohany , tena ilaina izy io mba hahatanteraka ny fikasan’i Jehovah . 
 Tadidio fa notarihin’i Satana hanota ny olona , ka tsy maintsy iharan’ny vokany , dia ny fahafatesana . 
 Izany no nahatonga an’i Jesosy hilaza hoe : “ Mpamono olona hatrany am - piandohana ” i Satana . 
 Nampanantena anefa i Jehovah fa hanana ‘ taranaka ’ ilay “ vehivavy ” , izany hoe ny fandaminany any an - danitra izay toy ny vadiny . 
 Io taranaka io no hanorotoro ny lohan’ilay “ menarana tany am - boalohany ” , izany hoe handringana an’i Satana . 
 Nampahafantarin’i Jehovah miandalana ny fikasany momba an’io Mesia Taranaka io , hany ka niharihary fa tsy hoe handringana an’i Satana fotsiny izy io . 
 Hoy mantsy ny Baiboly : “ Izao no nampisehoana ny Zanak’Andriamanitra , dia ny handrava ny asan’ny Devoly . ” 
 Anisan’ny asan’i Satana lehibe indrindra ny fahafatesana vokatry ny ota nolovana tamin’i Adama . 
 Kasain’i Jehovah hofoanana tanteraka amin’ny alalan’i Jesosy Kristy izy io . 
 Tena ilaina àry ny sorom - panavotan’i Jesosy sy ny fitsanganana amin’ny maty . — Asan’ny Apostoly 2 : 22 - 24 ; Romanina 6 : 23 . 
 Nahoana ny fitsanganana amin’ny maty no hanome voninahitra ny anaran’i Jehovah ? 
 Tapa - kevitra ny hanome voninahitra ny anarany masina i Jehovah . 
 Nanoso - potaka ny anarany sy nampiely lainga i Satana . 
 Nandainga izy rehefa nilaza fa “ tsy ho faty ” i Adama sy Eva , raha mihinana amin’ilay voankazo nandraran’Andriamanitra . 
 Nanomboka teo i Satana no nampiely lainga hafa , toy ny hoe tsy mety maty ny fanahy . 
 Hampibaribary ny lainga rehetra toy izany anefa i Jehovah , amin’ny alalan’ny fitsanganana amin’ny maty . 
 Hoporofoiny tanteraka fa izy irery no afaka mitsimbina ny aina sy mamerina azy io . 
 6 , 7 . 
 Inona no tsapan’i Jehovah momba ny olona efa maty , ary ahoana no ahafantarantsika izany ? 
 Maniry mafy hanangana ny maty i Jehovah . 
 Asehon’ny Baiboly mazava tsara hoe inona no tsapany momba azy ireny . 
 Diniho , ohatra , ny tenin’ilay lehilahy nahatoky atao hoe Joba . 
 Hoy izy : “ Raha maty ny olona , moa ho velona indray va izy ? 
 Raha izany , dia hiandry mandritra ny andro fanafihako aho , mandra - pahatongan’ny fahafahako . 
 Dia hiantso Hianao , ary izaho hamaly Anao ; ary mba halahelo ny asan’ny tànanao Hianao . ” 
 Inona no tiany holazaina ? 
 Fantatr’i Joba fa tsy maintsy “ hiandry ” ao amin’ny torimasom - pahafatesana izy , aorian’ny ahafatesany . 
 Azony antoka tanteraka anefa fa ho avy ny fotoana hanafahana azy . 
 Nahoana ? 
 Satria fantany hoe inona no tsapan’i Jehovah momba ny olona efa maty . 
 Fantany fa “ halahelo ” ny mpanompony tsy mivadika i Jehovah , na hoe tsy ho andriny izay hahitana azy ireo indray . 
 Maniry mafy ny hamelona indray ny olo - marina rehetra tokoa izy . 
 Hisy olon - kafa koa ho afaka hiaina mandrakizay , arakaraka izay ataony . 
 Sitrapon’Andriamanitra ny hanatanteraka izany fikasany izany , ka iza no ho afaka hisakana azy ? 
 Inona no “ antoka ” nomen’i Jehovah momba ny fanantenantsika ? 
 Azo antoka ny fanantenantsika momba ny hoavy , noho ny fitsanganan’i Jesosy tamin’ny maty . 
 Hoy i Paoly tao amin’ny lahateniny tany Atena : “ [ Andriamanitra ] efa nanondro andro iray izay kasainy hitsarana ny tany onenana , eny , hitsarany azy araka ny marina amin’ny alalan’ny lehilahy iray voatendriny . 
 Ary efa nomeny antoka ny amin’izany ny olona rehetra tamin’ny nananganany azy io tamin’ny maty . ” 
 Naneso an’i Paoly ny sasany tamin’ireo nihaino azy , rehefa nandre momba ny fitsanganana amin’ny maty . 
 Nisy vitsivitsy kosa anefa lasa mpino . 
 Nanaitra ny sain’izy ireo angamba ilay hoe azo antoka io fanantenana io . 
 Nanao ny fahagagana lehibe indrindra tokoa i Jehovah tamin’izy nanangana an’i Jesosy tamin’ny maty . 
 Natsangany ho fanahy mahery io Zanany io . 
 Mbola ambony noho ny tamin’izy tany an - danitra taloha i Jesosy , taorian’izay . 
 Tsy mety maty izy ary tsy misy mahery noho izy afa - tsy i Jehovah , hany ka afaka hanatontosa ny asa faran’izay tsara ampanaovin’ny Rainy azy izy . 
 I Jesosy no ampiasain’i Jehovah hanangana ny maty rehetra , na ny ho any an - danitra na ny ho eto an - tany . 
 Izy mihitsy aza no nilaza hoe : “ Izaho no fananganana ny maty sy fiainana . ” 
 Nanome antoka momba ny fanantenan’ny olona mahatoky rehetra i Jehovah , tamin’ny nananganany ny Zanany . 
 Ahoana no anaporofoan’ny fitantarana ao amin’ny Baiboly fa tena misy ny fitsanganana amin’ny maty ? 
 Natao teo anatrehan’ny vavolombelona ny fananganana ny maty , ary nosoratana ao amin’ny Baiboly . 
 Tantaraina amin’ny an - tsipiriany ao ny nananganana olona valo teto an - tany . 
 Tsy niafina ny nanaovana an’ireo fahagagana ireo fa an - karihary , ary matetika aza no nisy vavolombelona nanatri - maso . 
 Teo anatrehan’ny olona maro , toy ny havana aman - tsakaiza sy mpiara - monina i Jesosy no nanangana an’i Lazarosy , izay efa maty efatra andro . 
 Porofo mavesa - danja izany fa nirahin’Andriamanitra i Jesosy , hany ka tsy nanda mihitsy ireo mpitondra fivavahana fahavalony hoe tsy nanao io fahagagana io izy . 
 Niray tetika hamono an’i Jesosy sy Lazarosy kosa aza izy ireo ! 
 Afaka matoky tokoa isika fa azo antoka ny fitsanganana amin’ny maty . 
 Mba hampaherezana antsika sy hanatanjahana ny finoantsika no nanomezan’Andriamanitra an’ireny fitantarana ireny . 
 Fanantenana mampahery 
 Inona no hanampy antsika hanovo fampaherezana avy amin’ny fitantaran’ny Baiboly momba ny fitsanganana amin’ny maty ? 
 Maniry hahazo fampaherezana ve ianao rehefa tandindomin’ny fahafatesana ? 
 Tena mampahery tokoa ny fitantaran’ny Baiboly momba ny fitsanganana amin’ny maty . 
 Ho mora kokoa aminao ny hino an’io fanantenana io , raha mamaky sy misaintsaina an’ireny fitantarana ireny ianao , ary maka sary an - tsaina an’ilay zava - nitranga . 
 Tsy tantara fotsiny izy ireny . 
 Olona tena nisy sy niaina tamin’ny fotoana voafaritra tsara no natsangana , ary tany amin’ny toerana tena nisy . 
 Ohatra iray no hodinihintsika vetivety , dia ny fitsanganana amin’ny maty resahina voalohany ao amin’ny Baiboly . 
 11 , 12 . a ) Inona no voina nanjo an’ilay mpitondratena tao Zarefata , ary inona no nataony tamin’ny voalohany ? 
 b ) Tantarao ny zavatra nataon’i Elia mpaminany , noho ny hery nomen’i Jehovah azy . 
 Alao sary an - tsaina ilay zava - nitranga . 
 Efa herinandro vitsivitsy i Elia mpaminany no nivahiny tao amin’ny mpitondratena iray tao Zarefata , tao amin’ny efitra iray ambony rihana . 
 Mafy ny fiainana tamin’izany . 
 Nisy hain - tany sy mosary mantsy , ka maro no maty . 
 Efa nadiva tsy hanan - kohanina intsony ilay vehivavy sy ny zanany lahikely , satria sakafo indray mihinana sisa no tao aminy . 
 Nomen’i Jehovah hery hanaovana fahagagana àry i Elia , mba hamaliana soa an’io vehivavy nahantra nefa be finoana io . 
 Nomeny lafarinina sy menaka izy ireo , ary tsy nety tapitra ilay izy . 
 Niharam - boina anefa ilay vehivavy avy eo . 
 Narary tampoka ilay zaza , ary vetivety dia tapitra ny ainy . 
 Kivy tanteraka ilay mpitondratena ! 
 Efa mafy ny hoe tsy nisy vady hampahery sy hanohana , nefa mbola maty indray koa ilay zanany tokana . 
 Ory loatra izy , ka nanome tsiny an’i Elia sy Jehovah Andriamaniny mihitsy aza . 
 Inona no nataon’i Elia ? 
 Tsy niteny mafy azy noho ny fiampangana diso nataony i Elia , fa nilaza fotsiny hoe : “ Atolory ahy ny zanakao . ” 
 Nentiny tao ambony rihana ilay zaza maty , ary namerimberina nivavaka izy mba hahavelona azy indray . 
 Nanao zavatra i Jehovah tamin’ny farany . 
 Eritrereto ny hafaliana nisoritra teny amin’ny endrik’i Elia , rehefa nahita ny tratran’ilay zaza nihetsika satria niaina indray izy . 
 Io fa nihetsika ny hodimasony , ary nihiratra izy ! 
 Nentin’i Elia nidina tany amin - dreniny ilay zaza , sady niteny izy hoe : “ Inty , fa velona ny zanakao . ” 
 Tsy hay lazaina ny hafalian’ilay vehivavy ! 
 Hoy izy : “ Ankehitriny izao dia fantatro fa lehilahin’Andriamanitra tokoa hianao , ary marina ny tenin’i Jehovah aloaky ny vavanao . ” 
 Vao mainka nitombo tsy nisy toy izany ny finoany an’i Jehovah sy ny solontenany . 
 Nahoana no mampahery antsika ny fitantarana momba ny nananganan’i Elia ny zanak’ilay mpitondratena ? 
 Azo antoka fa tena mampahery anao ny misaintsaina momba ny fitantarana toy izany . 
 Asehon’izany fa afaka mandresy ny fahafatesana , izay fahavalontsika , tokoa i Jehovah ! 
 Alao sary an - tsaina ange izay hitranga rehefa hanangana ny maty izy e ! 
 Olona maro be amin’izay no ho dibo - kafaliana toa an’ilay mpitondratena . 
 Ho feno fifaliana koa ny any an - danitra , satria sitrak’i Jehovah ny hampiasa ny Zanany mba hanangana ny maty eto an - tany . 
 Efa nisy olona tsy foinao nindaosin’ny fahafatesana ve ? 
 Mahafinaritra tokoa ny mahafantatra fa afaka mamelona indray ny maty i Jehovah ary tena hanao izany ! 
 Ny vokatry ny fanantenanao eo amin’ny fomba fiainanao 
 Inona no tokony ho vokatry ny fanantenana fitsanganana amin’ny maty eo amin’ny fiainanao ? 
 Inona no tokony ho vokatry ny fanantenana fitsanganana amin’ny maty eo amin’ny fomba fiainanao dieny izao ? 
 Afaka manatanjaka anao io fanantenana io , rehefa miatrika zava - tsarotra , na fanenjehana , na loza ianao . 
 Tian’i Satana hatahotra mafy ny ho faty mantsy ianao , ka hanaiky ny fampanantenana poakaty omeny hamonjena ny ainao , ary hivadika amin’i Jehovah . 
 Tadidio ilay teniny tamin’i Jehovah hoe : “ Izay rehetra ananan’ny olona dia homeny ho fefin’ny ainy . ” 
 Isika rehetra no endrikendrehiny amin’izany . 
 Tsy hanompo an’Andriamanitra intsony tokoa ve ianao raha sendra loza ? 
 Ho tapa - kevitra mafy hanao hatrany ny sitrapon’ny Rainao any an - danitra ianao , raha mieritreritra an’ilay fanantenana . 
 Nahoana no mampahery antsika ny tenin’i Jesosy ao amin’ny Matio 10 : 28 , rehefa sendra ny loza isika ? 
 Hoy i Jesosy : “ Aza matahotra an’izay mamono mahafaty anareo , nefa tsy mahafoana ny fiainanareo ho avy , fa aleo matahotra an’ilay mahavita mandringana anareo ao amin’ny Gehena . ” 
 Tsy tokony hatahotra an’i Satana sy ny olona ampiasainy isika . 
 Marina fa mety hisy hahavita hanisy ratsy antsika , na hahafaty antsika mihitsy aza . 
 Mihelina ihany anefa na dia ny zavatra ratsy indrindra azony atao amintsika aza . 
 Afaka manarina ny fahavoazana rehetra manjo ny mpanompony mahatoky sy manangana azy ireo amin’ny maty i Jehovah , ary tena hanao izany . 
 Izy irery ihany no mendrika ny hatahorantsika sy hohajaintsika lalina . 
 Izy irery koa no afaka manafoana ny fiainan’ny olona sady manapa - kevitra ny tsy hanome azy fiainana intsony amin’ny hoavy , izany hoe handringana azy ao amin’ny Gehena . 
 Soa ihany fa tsy izany no irin’i Jehovah hitranga aminao . 
 Afaka matoky foana isika mpanompony fa ho voavonjy , satria manantena ny hatsangana amin’ny maty . 
 Fiainana mandrakizay no miandry antsika , raha mahatoky foana isika . 
 Tsy hahasakana izany mihitsy na i Satana na ny mpanohana azy . — Salamo 118 : 6 ; Hebreo 13 : 6 . 
 Nahoana no azo lazaina fa misy fiantraikany eo amin’izay ataontsika loha laharana ny fiheverantsika ny fitsanganana amin’ny maty ? 
 Raha tena mino ny fitsanganana amin’ny maty isika , dia hisy heriny eo amin’ny fiheverantsika ny fiainana izany . 
 Miaiky isika fa “ na velona isika na maty , dia an’i Jehovah . ” 
 Manaraka izao torohevitr’i Paoly izao àry isika , rehefa hamaritra izay hataontsika ho loha laharana : “ Aza manaiky hovolavolain’ity tontolo ity intsony , fa miovà ka havaozy ny sainareo , mba handinihanareo tsara ka hamantaranareo ny sitrapon’Andriamanitra , izay tsara sady ankasitrahana no tonga lafatra . ” 
 Olona maro kosa no maimay erỳ hanome fahafaham - po ny faniriany sy ny hetahetam - pony ary izay mahafinaritra azy rehetra . 
 Mihevitra mantsy izy fa fohy ny fiainana , ka manao izay ho afany izy mikatsaka fahafinaretana . 
 Mety hanana fivavahana izy ireo , saingy azo antoka fa tsy mifanaraka amin’ny ‘ sitrapon’Andriamanitra tonga lafatra ’ ilay izy . 
 17 , 18 . a ) Ahoana no ampisehoan’ny Tenin’i Jehovah fa fohy tokoa ny fiainan’ny olombelona ? 
 Inona anefa no irin’Andriamanitra ho antsika ? 
 b ) Nahoana isika no maniry hidera an’i Jehovah isan’andro ? 
 Marina fa fohy ny fiainana . 
 “ Mihelina faingana izany , ka lasa manidina ” isika , angamba rehefa mahatratra 70 na 80 taona eo ho eo . 
 Mihelina toy ny ahitra sy ny aloka ny olombelona , ary toy ny zava - poana . 
 Tsy fikasan’Andriamanitra anefa ny hiainantsika mandritra ny taona vitsivitsy fotsiny sy hanangonantsika fahalalana sy fahendrena , nefa avy eo indray hihantitra sy harary ary ho faty . 
 Noforonin’i Jehovah hanana faniriana hiaina mandrakizay ny olombelona . 
 Milaza ny Baiboly fa “ ny mandrakizay dia efa nataony tao am - pony . ” 
 Andriamanitra ve dia ho ratsy fanahy , ka hametraka an’io faniriana io ao anatintsika , nefa avy eo hanao izay tsy hahatanteraka azy ? 
 Tsy izany mihitsy , satria “ Andriamanitra dia fitiavana . ” 
 Hatsangany ny olona efa nodimandry , mba ho afaka hiaina mandrakizay . 
 Afaka manana hoavy azo antoka isika , noho ny fanantenana fitsanganana amin’ny maty . 
 Tsy tokony ho maimay àry isika hanome fahafaham - po izay rehetra irintsika dieny izao . 
 Tsy tokony ho revo “ tanteraka ” amin’ity tontolo efa ho faty ity isika . 
 Tsy toy ny olona tsy manana fanantenana isika , fa manana izao hoavy tena tsara izao : Raha mahatoky eo anatrehan’i Jehovah Andriamanitra foana isika , dia hidera azy sy hankafy ny fiainana mandrakizay . 
 Aoka àry isika hidera an’i Jehovah isan’andro , noho izy manome fanantenana azo antoka , dia ny fitsanganana amin’ny maty ! 
 Ahoana no Havalinao ? 
 • Ahoana no tokony hiheverantsika ny fitsanganana amin’ny maty ? 
 • Inona avy no antony mahatonga an’io fanantenana io ho azo antoka ? 
 • Inona no hanampy anao hanovo fampaherezana avy amin’io fanantenana io ? 
 • Inona no tokony ho vokatr’io fanantenana io eo amin’ny fomba fiainanao ? 
 [ Sary , pejy 28 ] 
 Fantatr’i Joba fa maniry mafy hanangana ny olo - marina i Jehovah 
 [ Sary , pejy 29 ] 
 “ Inty , fa velona ny zanakao ” 
 ‘ Mandrobona ’ na dia efa Fotsy Volo Aza 
 “ Efa nambolena tao an - tranon’i Jehovah izy . . . mbola manorobona ihany izy , na dia efa antitra aza . ” — SALAMO 92 : 13 , 14 . 
 1 , 2 . a ) Ahoana matetika no fiheveran’ny olona ny fahanterana ? 
 b ) Inona no ampanantenain’ny Soratra Masina momba ny vokatry ny fahotan’i Adama ? 
 I NONA no tonga ao an - tsainao amin’ny hoe fahanterana ? 
 Hoditra miketrona ve ? 
 Sa sofina lalodalovana ? 
 Sa rantsambatana mangozohozo ? 
 Sa ny lafiny iray amin’ireo “ andro mahory ” resahina ao amin’ny Mpitoriteny 12 : 1 - 7 ? 
 Tadidio anefa fa milaza fotsiny ny vokatry ny fahotan’i Adama eo amin’ny vatan’olombelona ireo andininy ireo . 
 Tsy izany mihitsy no nirin’i Jehovah Andriamanitra hitranga amin’ny olona , rehefa mandroso taona izy ireo . — Romanina 5 : 12 . 
 Tsy voatery ho ratsy ny hoe mandroso taona , satria tsy maintsy mandalo amin’izany ny olona mba ho velona hatrany . 
 Raha ny marina aza , dia tena ilain’ny zavaboary rehetra ny hoe mihalehibe sy mihamatotra . 
 Nanimba antsika anefa ny fahotana sy ny tsy fahalavorariana , nandritra izay 6 000 taona izay . 
 Tsy hisy intsony izany amin’ny hoavy tsy ho ela , fa ho toy ny nikasan’i Jehovah azy ny fiainan’ny olona rehetra mankatò , izany hoe tsy hijaly noho ny fahanterana sy ny fahafatesana izy ireo . 
 Tsy hisy hilaza intsony amin’izay hoe : “ Marary aho . ” 
 Hatanjaka toy ny tamin’ny “ andro nahatanorany ” ny zokiolona , ary “ ho tsara noho ny an’ny tanora ” ny nofony . 
 Mbola tsy maintsy miaritra ny vokatry ny fahotana nolovana tamin’i Adama anefa isika rehetra . 
 Na izany aza , dia mahazo fitahiana miavaka ny mpanompon’i Jehovah , rehefa mandroso taona . 
 Nahoana no azo lazaina fa ‘ manorobona ihany ’ ny Kristianina , ‘ na dia efa antitra aza ’ ? 
 Manome toky antsika ny Tenin’Andriamanitra fa ireo “ nambolena tao an - tranon’i Jehovah ” , dia mbola ‘ hanorobona ihany na dia efa antitra aza . ’ 
 Mampiasa teny an’ohatra ny mpanao salamo eo , mba hampitana hevi - dehibe iray : Mbola afaka ny hanao fandrosoana sy hanana finoana matanjaka foana ny mpanompon’Andriamanitra mahatoky , na dia mihaosa aza . 
 Manaporofo izany ny tantaran’ny olona maro resahin’ny Baiboly sy ny olon - kafa miaina ankehitriny . 
 “ Tonga tsy tapaka ” 
 Ahoana no nampisehoan’i Ana fa nahafoy tena ho an’Andriamanitra izy ? 
 Inona no valisoa azony ? 
 Diniho ny tantaran’i Ana mpaminanivavy . 
 Efa 84 taona izy , nefa “ tonga tsy tapaka tao amin’ny tempoly ” , ary “ nanao fanompoana masina andro aman’alina sady nifady hanina no nitalaho tamim - bavaka . ” 
 Tsy afaka nipetraka tao amin’ny tempoly i Ana , satria tsy levita ny rainy , fa anisan’ny “ fokon’i Asera . ” 
 Alao sary an - tsaina ny ezaka mafy nataony , mba hahatongavana tao amin’ny tempoly isan’andro , nanomboka tamin’ny fanatitra maraina ka hatramin’ny fanatitra hariva ! 
 Tena nahafoy tena ho an’Andriamanitra izy , ka nahazo valisoa lehibe . 
 Nanatrika teo izy rehefa nitondra an’i Jesosy tao amin’ny tempoly i Josefa sy Maria , mba hatolotra ho an’i Jehovah araka ny notakin’ny Lalàna . 
 “ Nisaotra an’Andriamanitra ” izy rehefa nahita an’i Jesosy , “ ary niresaka momba ilay zaza tamin’izay rehetra niandry ny fanafahana an’i Jerosalema . ” — Lioka 2 : 22 - 24 , 36 - 38 ; Nomery 18 : 6 , 7 . 
 5 , 6 . 
 Ahoana no ampisehoan’ny zokiolona maro ankehitriny fa manahaka an’i Ana izy ireo ? 
 Manahaka an’i Ana ny zokiolona maro eo anivontsika . 
 Mivory tsy tapaka izy ireo , mitalaho amim - bavaka mba handrosoan’ny fivavahana marina , ary tsy mety lefy ny zotom - pony amin’ny fitoriana . 
 Mivory tsy tapaka miaraka amin’ny vadiny , ohatra , ny rahalahy iray 80 taona mahery . 
 Hoy izy : “ Nataonay fahazarana ny mamonjy fivoriana . 
 Tsy te ho any an - toeran - kafa mihitsy izahay . 
 Te ho any amin’izay misy ny vahoakan’Andriamanitra izahay . 
 Mahatsiaro ho tsy manana ahiahy izahay rehefa any . ” 
 Mampahery antsika rehetra tokoa izany ohatra izany ! — Hebreo 10 : 24 , 25 . 
 Izao no teny tsy afaka am - bavan’i Jean , vehivavy kristianina 80 taona mahery , efa maty vady : “ Raha misy zavatra atao mifandray amin’ny fanompoana an’i Jehovah , ka afaka mandray anjara aho , dia ataoko ilay izy . ” 
 Nilaza koa izy hoe : “ Marina fa malahelo be aho indraindray . 
 Kanefa nahoana moa no dia ho voatery halahelo daholo ny olona miaraka amiko , rehefa malahelo aho ? ” 
 Miramirana erỳ izy mitantara fa tena mahafaly azy ny mankany an - tany hafa , mba hanatrika fotoan - dehibe iarahan’ny Vavolombelona any . 
 Vao haingana izy no nitsidika tany iray , ary niteny toy izao tamin’ny mpizaha tany niaraka taminy : ‘ Efa tsy te hijerijery tanàna intsony aho , fa te hitory amin’izay ! ’ 
 Nahavita nisarika ny sain’ny olona ho amin’ny hafatra raketin’ny Baiboly izy , na dia tsy hainy aza ny fitenin’izy ireo . 
 Niara - niasa tamin’ny fiangonana iray nila fanampiana koa izy nandritra ny taona maromaro , na dia nila nianatra fiteny hafa aza sady voatery nandeha adiny roa nandroso sy niverina , rehefa nanatrika fivoriana . 
 Mampiasa ny sainy foana izy ireo 
 Ahoana no nampisehoan’i Mosesy fa mbola naniry hanatsara ny fifandraisany tamin’Andriamanitra izy , na dia efa be taona aza ? 
 Mihamahafantatra zavatra bebe kokoa momba ny fiainana ny olona , rehefa mandroso taona . 
 Tsy tonga ho azy anefa ny fandrosoana eo amin’ny lafiny ara - panahy , rehefa mandroso taona ny olona . 
 Tsy tokony hianina fotsiny amin’izay fahalalana efa azony àry ny mpanompon’Andriamanitra tsy mivadika . 
 Mila ‘ mitombo saina ’ na miezaka mampitombo ny zavatra hainy izy , arakaraka ny fandehan’ny fotoana . 
 Efa 80 taona i Mosesy tamin’izy nirahin’i Jehovah . 
 Ela velona ny olona nahatratra an’io taona io tamin’izany , satria hoy i Mosesy : “ Fito - polo taona no andron’ny taonanay , ary raha tàhiny mateza aza , dia valo - polo taona . ” 
 Tsy nihevitra mihitsy anefa i Mosesy hoe efa antitra loatra izy ka tsy afaka hiana - javatra intsony . 
 Efa nanompo an’Andriamanitra nandritra ny taona maro izy , nahazo tombontsoa miavaka be dia be , ary nanatontosa andraikitra mavesatra hafa . 
 Mbola nitalaho tamin’i Jehovah anefa izy hoe : ‘ Ampahafantaro ny lalanao aho hahalalako Anao . ’ 
 Naniry hanatsara ny fifandraisany tamin’i Jehovah foana i Mosesy . 
 Inona no nataon’i Daniela mba hampiasana ny sainy foana , tamin’izy 90 taona mahery ? 
 Inona no vokatr’izany ? 
 Mbola nandalina ny soratra masina foana i Daniela mpaminany , na dia efa 90 taona mahery aza . 
 Nandrisika azy hivavaka tamin’i Jehovah tamin - kafanam - po ny zavatra nianarany tao amin’ny “ boky . ” 
 Angamba ny bokin’ny Levitikosy , Isaia , Jeremia , Hosea , ary Amosa izany . 
 Nahazo valim - bavaka izy , rehefa nampahafantarin’Andriamanitra tsipiriany sasany momba ny fahatongavan’ny Mesia sy izay hitranga amin’ny fivavahana marina . — Daniela 9 : 20 - 27 . 
 9 , 10 . 
 Inona no nataon’ny be taona sasany mba hampiasana ny sainy foana ? 
 Hahavita hampiasa foana ny saintsika toy ny nataon’i Mosesy sy Daniela isika , raha mifantoka amin’ny zavatra mifandray amin’ny fanompoana an’i Jehovah . 
 Izany indrindra no ataon’ny zokiolona maro . 
 Anisan’izany i Worth , anti - panahy efa 80 taona mahery . 
 Miezaka izy mba haharaka foana ny sakafo ara - panahy omen’ny “ mpanompo mahatoky sy malina . ” 
 Hoy i Worth : “ Tena tiako tsy misy hoatr’izany ny fahamarinana , ary faly be aho mahita azy io mihamazava hatrany . ” 
 Toy izany koa i Fred , izay efa nanompo manontolo andro nandritra ny 60 taona mahery . 
 Mampahery azy ny miresaka zavatra ara - baiboly amin’ny mpiara - manompo . 
 Hoy izy : “ Mila misaintsaina foana momba izay lazain’ny Baiboly aho . 
 Rehefa miezaka mamantatra ny dikan’izay voalaza ao mantsy ianao , sady hitanao ny fifandraisan’ny zavatra ianaranao amin’ny ‘ modelin’ny teny mahasoa ’ , dia tsy hevitra mandeha tsirairay fotsiny no hainao . 
 Lasa hitanao hoe mifandray tsara daholo izy rehetra , toy ny vatosoa isan - karazany , izay samy mamiratra eo amin’ny firavaka tsara tarehy iray . ” — 2 Timoty 1 : 13 . 
 Na mandroso taona aza ianao , dia tsy voatery hoe tsy ho afaka hianatra zavatra vaovao sy sarotra . 
 Misy olona efa 60 na 70 na 80 taona mahery , nefa nahavita nianatra namaky teny sy nanoratra . 
 Nisy aza nahavita nianatra fiteny hafa mihitsy . 
 Nanao izany ny Vavolombelon’i Jehovah sasany , mba hahafahany hitory ny vaovao tsara amin’ny olona avy amin’ny firenena samy hafa . 
 Efa ho 70 taona i Harry sy ny vadiny , rehefa nanapa - kevitra hanampy ny mpitory miasa amin’ny faritany miteny portogey . 
 Hoy izy : “ Ekena aloha fa mihasarotra daholo ny zava - drehetra rehefa mihantitra ianao . ” 
 Na izany aza , dia afaka nitarika fampianarana Baiboly tamin’ny teny portogey izy mivady , satria niezaka mafy sy naneho fikirizana . 
 Efa aman - taonany koa izao i Harry no manao lahateny amin’ny teny portogey , any amin’ny fivoriamben’ny vondrom - paritra . 
 Nahoana no ilaina ny mandinika ny zava - bitan’ireo zokiolona mahatoky ? 
 Tsy ny rehetra no afaka manao an’ireo zava - tsarotra voalaza teo ambony . 
 Tsy mitovy mantsy ny toe - pahasalamana na ny toe - javatra misy ny tsirairay . 
 Inona àry no antony nandinihantsika ny zava - bitan’ireo zokiolona ireo ? 
 Tsy te hilaza akory isika hoe tokony hiezaka hahavita ny vitan’izy ireo ny rehetra . 
 Mandinika an’izany kosa isika , mba hanarahana ny hevitra nampitain’ny apostoly Paoly tamin’ny Kristianina hebreo , rehefa niresaka momba ny anti - panahy mahatoky izy . 
 Hoy i Paoly : “ Rehefa mandinika ny iafaran’ny fitondran - tenany ianareo , dia tahafo ny finoany . ” 
 Rehefa mandinika ny zotom - pon’ireny be taona ireny àry isika , dia manjary te hanana an’ilay finoana matanjaka izay mandrisika azy hanompo an’Andriamanitra . 
 Nanazava ny antony mahabe zotom - po azy i Harry , izay efa 87 taona izao . 
 Hoy izy : “ Tiako ny hampiasa tsara ny andro sisa hiainako , sy hanao izay rehetra azoko atao eo amin’ny fanompoana an’i Jehovah . ” 
 Tena mahafinaritra an’i Fred , voaresaka tetsy aloha , ny manao ny asa nanendrena azy ao amin’ny Betela . 
 Hoy izy : “ Tsy maintsy jerenao izay fomba tsara indrindra azonao anompoana an’i Jehovah , ary iny foana no tohizinao . ” 
 Mahafoy tena foana na dia miova aza ny fiainana 
 12 , 13 . 
 Ahoana no nampisehoan’i Barzilay fa nahafoy tena ho an’Andriamanitra foana izy , na dia niova aza ny fiainany ? 
 Miova ny vatana rehefa mandroso ny taona , ary mety ho sarotra ny miatrika izany . 
 Azo atao foana anefa ny maneho fahafoizan - tena ho an’Andriamanitra , na izany aza . 
 Ohatra tsara amin’izany i Barzilay Gileadita . 
 Efa 80 taona izy , rehefa nivahiny tao aminy i Davida sy ny tafiny , ary tena noraisiny tsara . 
 Nampiantrano azy ireo sy nanome azy sakafo izy , nandritra ny fikomian’i Absaloma . 
 Nanotrona ny mpanompon’i Davida hatreny amin’ny Reniranon’i Jordana izy , rehefa nody tany Jerosalema i Davida . 
 Nanasa an’i Barzilay hipetraka tao an - dapany i Davida . 
 Ahoana no navalin’i Barzilay ? 
 Hoy izy : “ Valo - polo taona izay no andro nahavelomako . . . 
 Mahatsiaro ny tsiron - javatra haniko sy sotroiko intsony va aho mpanomponao ? 
 Mahare izay feon’ny mpihiralahy sy ny mpihiravavy intsony va aho ? . . . 
 Indro Kimama mpanomponao ; aoka izy no hiaraka amin’ny mpanjaka tompoko , ary ataovy aminy izay sitrakao . ” — 2 Samoela 17 : 27 - 29 ; 19 : 32 - 41 . 
 Nanao izay azony natao mba hanohanana ny mpanjaka notendren’i Jehovah i Barzilay , na dia niova aza ny fiainany . 
 Tsapany fa tsy nahatsiaro tsiron - kanina toy ny taloha intsony izy , sady tsy nandre tsara . 
 Tsy sorena tamin’izany anefa izy . 
 Nahafoy tena kosa izy , ka i Kimama no nasainy nandray ny tombontsoa natolotra ho azy . 
 Hita amin’izany fa nanana toe - po tsara tokoa i Barzilay . 
 Zokiolona maro ankehitriny no mahafoy tena sy malala - tanana toa an’i Barzilay . 
 Manao izay azony atao izy ireo mba hanohanana ny fivavahana marina , satria fantany fa “ sorona toy izany no ankasitrahan’Andriamanitra . ” 
 Tombontsoa ho antsika tokoa ny manana olona tsy mivadika eo anivontsika ! — Hebreo 13 : 16 . 
 Efa antitra i Davida tamin’izy nanoratra ny Salamo 37 : 23 - 25 . 
 Nahoana izany no vao mainka mampisy heviny kokoa ny zavatra nolazainy ? 
 Niova imbetsaka ny fiainan’i Davida . 
 Natoky hatrany anefa izy fa tsy miova i Jehovah fa miahy foana ny mpanompony tsy mivadika . 
 Namorona an’ilay hira ao amin’ny Salamo faha - 37 i Davida , taloha kelin’ny nahafatesany . 
 Alao sary an - tsaina izy mieritreritra lalina , ary mitendry harpa sady mihira hoe : “ Avy amin’i Jehovah no mahalavorary ny dian’ny olona , ka Izy no mankasitraka ny làlany . 
 Na dia lavo aza izy , tsy dia mikarapoka , fa Jehovah no mitantana azy . 
 Efa mba tanora ihany aho , ary efa antitra ankehitriny ; fa tsy mbola hitako izay marina nafoy , na ny zanany mangataka hanina . ” 
 Nampanoratin’i Jehovah ao amin’io salamo io hoe efa antitra i Davida tamin’izay , hany ka vao mainka mampihetsi - po ireo teny vokatry ny fony ireo ! 
 Nahoana ny apostoly Jaona no azo lazaina hoe nahatoky , na dia niova aza ny fiainany ary nihantitra izy ? 
 Ohatra tsara koa ny apostoly Jaona , satria nahatoky na dia niova aza ny fiainany ary nihantitra izy . 
 Natao sesitany tany amin’ny Nosy Patmo izy , rehefa avy nanompo an’Andriamanitra nandritra ny 70 taona latsaka kely , “ satria niresaka ny amin’Andriamanitra sy vavolombelona nanambara an’i Jesosy . ” 
 Mbola tsy vita anefa ny asany . 
 Nandritra ireo taona farany niainany , raha ny marina , no nanoratan’i Jaona ireo bokiny ao amin’ny Baiboly . 
 Tany Patmo izy no nahazo ilay fahitana mahavariana momba ny Apokalypsy . 
 Nosoratany tamim - pitandremana izany avy eo . 
 Toa tamin’ny fotoana nitondran’i Nerva Mpanjaka Romanina izy no nafahana avy tany an - tsesitany . 
 Nanoratra Filazantsara sy taratasy telo mitondra ny anarany izy avy eo , tamin’ny taona 98 tany ho any . 
 Efa 90 na 100 taona izy tamin’izay . 
 Tsy hohadinoina mihitsy ny fiaretanao 
 Ahoana no azon’ny zokiolona ampisehoana fitiavana an’i Jehovah , na dia tsy afaka miteny tsara intsony aza izy ? 
 Voafetra sady mety ho samy hafa ny zavatra azon’ny zokiolona atao . 
 Misy , ohatra , tsy afaka miteny tsara intsony . 
 Mbola mahatsiaro ny fitiavana sy ny hatsaram - panahy tsy manam - paharoa nasehon’Andriamanitra anefa izy ireo , ary tena mankamamy an’izany . 
 Na dia tsy afaka miteny firy intsony aza izy , dia mbola afaka milaza anakampo amin’i Jehovah hoe : “ Endrey ny fitiavako ny lalànao ! 
 Fisaintsainako mandrakariva izany . ” 
 I Jehovah kosa etsy an - danin’izany mahafantatra ny olona “ mihevitra ny anarany . ” 
 Faly izy fa tsy mba tahaka ny ankamaroan’ny olona tsy miraharaha ny lalany izy ireny . 
 Mampahery tokoa ny mahalala fa mankasitraka izay saintsainin’ny fontsika i Jehovah ! — 1 Tantara 28 : 9 ; Salamo 19 : 14 . 
 Inona no zavatra tena miavaka vitan’ireo efa nanompo an’i Jehovah hatry ny ela ? 
 Tsy tokony hodian - tsy hita koa fa nahavita zavatra tena miavaka ireo nanompo an’i Jehovah tamim - pahatokiana nandritra ny taona maro . 
 Tsy inona izany fa ny fiaretany , izay tsy hohadinoina mihitsy . 
 Hoy i Jesosy : “ Raha miaritra ianareo dia ho voavonjinareo ny ainareo . ” 
 Tena ilaina mba hahazoana ny fiainana mandrakizay ny fiaretana . 
 Ianareo izay efa nanao “ ny sitrapon’Andriamanitra ” sy nampiseho tsy fivadihana tamin’ny fomba fiainanareo , dia afaka matoky fa ho “ tanteraka aminareo ilay fampanantenana . ” — Hebreo 10 : 36 . 
 a ) Inona no zavatra mahafinaritra an’i Jehovah amin’ny zokiolona ? 
 b ) Inona no hodinihintsika ao amin’ny lahatsoratra manaraka ? 
 Sarobidy amin’i Jehovah ny fanompoana ataonao amin’ny fo manontolo , na be na kely . 
 Afaka mihavao isan’andro ny ‘ tenanao anaty ’ , na inona na inona manjo ny ‘ tenanao ivelany ’ rehefa mandroso taona ianao . 
 Azo antoka fa mankasitraka izay nataonao tamin’ny lasa i Jehovah , nefa miharihary fa mankasitraka izay ataonao ankehitriny ho an’ny anarany koa izy . 
 Hodinihintsika ao amin’ny lahatsoratra manaraka fa mitondra soa maharitra ny fahatokian’ny zokiolona . 
 Ahoana no Havalinao ? 
 • Inona no modely navelan’i Ana ho an’ny Kristianina be taona ? 
 • Inona no mampiseho fa tsy voatery hametra ny zavatra azonao atao ny fandrosoan’ny taona ? 
 • Inona no azon’ny zokiolona atao , mba hampisehoana foana fa mahafoy tena ho an’Andriamanitra izy ? 
 • Ahoana no fiheveran’i Jehovah ny fanompoana ataon’ny zokiolona ? 
 [ Sary , pejy 23 ] 
 Nandinika ny “ boky ” i Daniela efa zokiolona , ka fantany ny faharetan’ny fanaovana sesitany ny Jiosy 
 [ Sary , pejy 25 ] 
 Fakan - tahaka ny zokiolona maro , satria mivory tsy tapaka ary mazoto mitory sy mianatra 
 Mandray Soa avy Amin’ny Zokiolona ny Tanora 
 “ Mandra - pahantitro sy fotsy volo , dia aza mahafoy ahy , Andriamanitra ô , mandra - pilazako ny sandrinao amin’ny taranaka sy ny asanao lehibe amin’izay rehetra mbola ho avy . ” — SALAMO 71 : 18 . 
 1 , 2 . 
 Inona no tokony ho takatr’ireo zokiolona mpanompon’Andriamanitra ? 
 Inona no hodinihintsika ? 
 NITSIDIKA rahalahy voahosotra efa be taona ny anti - panahy iray , tany Afrika Andrefana . 
 Nanontany azy izy hoe : “ Manao ahoana ny fahasalamanao ? ” 
 “ Afaka mihazakazaka sy mitsambikina aho ” , hoy ilay rahalahy , sady nataony ireo fihetsika ireo . 
 “ Saingy tsy afaka manidina aho ” , hoy izy avy eo . 
 Azon’ilay anti - panahy ny tiany holazaina , dia hoe : ‘ Faly aho manao izay vitako , fa tsy manao izay tsy ho vitako kosa aho . ’ 
 Efa 80 taona mahery izao ilay anti - panahy , ary faly izy rehefa mahatsiaro an’io rahalahy tia vazivazy sy tsy nivadika io . 
 Misy vokany maharitra eo amin’ny hafa ny toetra tsara ananan’ny zokiolona . 
 Tsy hoe rehefa mandroso taona akory ny olona , dia tonga ho azy ao aminy ny fahendrena sy ny toetra kristianina hafa . 
 Hoy ny Baiboly : “ Satroboninahitra tsara tarehy ny volo fotsy , [ raha ] ao amin’ny làlan’ny fahamarinana no ahazoana azy . ” 
 Koa raha be taona àry ianao , takatrao tsara ve fa afaka mitondra soa ho an’ny hafa ny teninao sy ny ataonao ? 
 Tantaraina ao amin’ny Baiboly fa nisy zokiolona tena nitondra soa ho an’ny tanora . 
 Handinika an’izany isika izao . 
 Mitondra soa maharitra ny finoany 
 Nahoana no azo lazaina fa misy vokany eo amin’ny olona rehetra ankehitriny ny fahatokian’i Noa ? 
 Mandray soa avy amin’ny finoana sy ny tsy fivadihan’i Noa na dia ny olona ankehitriny aza . 
 Efa ho 600 taona izy , tamin’izy nanorina ny sambofiara sy nanangona ny biby ary nitory tamin’ny mpiara - belona taminy . 
 Natahotra an’Andriamanitra i Noa , ka tafavoaka velona tamin’ilay Safodrano lehibe izy sy ny fianakaviany . 
 Lasa razamben’ny olona rehetra ankehitriny koa izy . 
 Marina fa ela velona kokoa ny olona tamin’ny androny . 
 Nahatoky foana anefa izy na dia rehefa lasa antitra be aza , ary nitondra soa lehibe izany . 
 Tamin’ny fomba ahoana ? 
 Nahoana no azo lazaina fa mandray soa avy amin’ny tsy fivadihan’i Noa ny mpanompon’Andriamanitra ankehitriny ? 
 Efa ho 800 taona i Noa rehefa nanomboka nanorina ny Tilikambon’i Babela i Nimroda , mba hanoherana ilay didin’i Jehovah hoe : “ Mamenoa ny tany . ” 
 Tsy nikomy niaraka taminy anefa i Noa . 
 Azo inoana àry fa tsy niova ny fitenin’i Noa , rehefa nisafotofoto ny fitenin’ireo mpikomy . 
 Naneho finoana sy tsy fivadihana izy nandritra ny androm - piainany manontolo , fa tsy rehefa antitra ihany . 
 Tena tokony hanahaka izany modely izany ny mpanompon’Andriamanitra rehetra , na antitra na tanora . — Hebreo 11 : 7 . 
 Mitondra soa ho an’ny fianakaviany 
 5 , 6 . a ) Inona no nasain’i Jehovah nataon’i Abrahama tamin’izy 75 taona ? 
 b ) Ahoana no nataon’i Abrahama tamin’izay ? 
 Misy vokany eo amin’ny finoan’ny fianakaviany ny modely omen’ny zokiolona . 
 Mampiseho izany ny tantaran’ireo loham - pianakaviana fahiny , taorian’ny andron’i Noa . 
 Efa 75 taona tany ho any i Abrahama rehefa nilazan’Andriamanitra hoe : “ Mandehana miala amin’ny taninao sy ny havanao ary ny tranon’ny rainao hankany amin’ny tany izay hasehoko anao ; dia hahatonga anao ho firenena lehibe Aho sady hitahy anao . ” — Genesisy 12 : 1 , 2 . 
 Eritrereto hoe asaina mandao ny tranonao , ny namanao , ny tanindrazanao , ny havanao rehetra izay niahy anao ianao , ary asaina mankany amin’ny tany tsy fantatrao akory . 
 Izany no nasaina nataon’i Abrahama . 
 “ Nandeha . . . araka izay efa nolazain’i Jehovah taminy ” izy , ary nitoetra an - tranolay toy ny vahiny sy mpifindrafindra monina tany amin’ny tany Kanana , nandritra ny andro sisa niainany . 
 Nampanantena an’i Abrahama i Jehovah fa ho lasa “ firenena lehibe ” izy . 
 Maty ela be talohan’ny naha maro ny taranany anefa izy . 
 Efa nipetraka 25 taona tany amin’ny Tany Nampanantenaina izy ireo , vao niteraka an’i Isaka zanany lahitokana tamin’i Abrahama i Saraha . 
 Tsy sasatry ny niandry anefa i Abrahama , ary tsy niverina tany amin’ny tany niaviany . 
 Fakan - tahaka tokoa ny finoany sy ny fiaretany ! 
 Inona no vokatry ny fiaretan’i Abrahama teo amin’i Isaka zanany ? 
 Inona no vokatr’izany eo amin’ny taranak’olombelona ? 
 Nisy vokany lehibe teo amin’i Isaka zanany ny fiaretan’i Abrahama . 
 Nipetraka tany Kanana foana i Isaka nandritra ny androm - piainany manontolo , izany hoe 180 taona . 
 Nahavita niaritra koa izy , satria nino ny fampanantenan’Andriamanitra . 
 Ny ray aman - dreniny be taona no nanampy azy hanana an’io finoana io , ary vao mainka nitombo izy io rehefa niresaka taminy i Jehovah tatỳ aoriana . 
 Tena zava - dehibe ny tsy fivadihan’i Isaka , satria anisan’ny nahatanteraka ilay fampanantenan’i Jehovah hoe hisy ‘ taranaka ’ avy amin’i Abrahama hitondra fitahiana ho an’ny olombelona rehetra . 
 Tonga tokoa i Jesosy Kristy , ilay voalohany amin’io taranaka io , taonjato maro tatỳ aoriana . 
 Afaka hihavana amin’Andriamanitra indray sy hiaina mandrakizay ny olona rehetra maneho finoana azy . — Galatianina 3 : 16 ; Jaona 3 : 16 . 
 Ahoana no nampisehoan’i Jakoba fa nanana finoana natanjaka izy , ary inona no vokatr’izany ? 
 Isaka indray kosa nanampy an’i Jakoba zanany mba hanana finoana matanjaka . 
 Nampahery an’i Jakoba izany rehefa nandroso taona izy . 
 Efa 97 taona izy rehefa nitolona tamin’ny anjely iray nandritra ny alina manontolo , mba hahazoana tsodrano . 
 Mbola nanana hery nahafahana nitso - drano ny tsirairay tamin’ny zanany 12 lahy izy , talohan’ny nahafatesany tamin’izy 147 taona . 
 Tanteraka ny faminaniana nolazainy ao amin’ny Genesisy 49 : 1 - 28 , ary mbola tanteraka koa ankehitriny . 
 Nahoana no azo lazaina fa misy heriny eo amin’ny fianakaviany ny modely omen’ny zokiolona matotra ? 
 Mazava , araka izany , fa misy vokany tsara eo amin’ny fianakaviany ny modely omen’ny zokiolona tsy mivadika amin’Andriamanitra . 
 Tena afaka manampy ny tanora mba hanana finoana matanjaka ny fampianarana ara - baiboly sy ny torohevitra feno fahendrena omen’ireny be taona ireny , ary ny fiaretana asehony . 
 Afaka mampirisika ny fianakaviany hanao ny tsara ny zokiolona , ka tsy tokony hohadinoiny mihitsy fa tena sarobidy izany . 
 Mitondra soa ho an’ny mpiray finoana 
 Inona no ‘ nohafatrafaran’i Josefa momba ny taolany ’ ? 
 Inona no vokatr’izany ? 
 Afaka mitondra soa ho an’ny mpiray finoana koa ny zokiolona . 
 Nanao zavatra iray tena tsotra i Josefa , zanak’i Jakoba , mba hanehoana ny finoany . 
 Nisy vokany lalina teo amin’ny olona an - tapitrisany manaraka ny fivavahana marina anefa izany . 
 Efa 110 taona izy tamin’izay . 
 ‘ Nanafatrafatra ’ izy fa tokony hoentin’ny Israelita miaraka aminy ny taolambalony , rehefa handao an’i Ejipta izy ireo . 
 Nahavelom - panantenana ny Israelita izany didiny izany , nandritra ireo taona maro naha babo azy ireo , taorian’ny nahafatesan’i Josefa . 
 Nanome toky azy ireo mantsy ilay izy fa tena hafahana izy ireo . 
 Inona no mety ho vokatry ny modely nomen’i Mosesy teo amin’i Josoa ? 
 Nampahery an’i Mosesy ireo teny naneho finoana nolazain’i Josefa ireo . 
 Nahazo tombontsoa hitondra ny taolambalon’i Josefa hivoaka an’i Ejipta izy , tamin’izy 80 taona . 
 Tamin’izay izy no nifankahalala tamin’i Josoa , izay mbola zandriny lavitra . 
 Nanampy an’i Mosesy i Josoa nandritra ireo 40 taona nanaraka . 
 Niaraka tamin’i Mosesy nankeny amin’ny Tendrombohitra Sinay izy , ary teo izy rehefa nidina i Mosesy nitondra an’ireo takelaka nisy ny Tenin’ny Vavolombelona . 
 Azo antoka fa nanampy an’i Josoa hahazo fahendrena i Mosesy , sady nanome azy torohevitra tsara be dia be ! 
 Nahoana no azo lazaina fa nitaona ny firenen’ny Israely hanao ny tsara i Josoa , nandritra ny andro rehetra niainany ? 
 I Josoa kosa nampahery ny firenen’ny Israely , nandritra ny andro rehetra niainany . 
 Hoy ny Mpitsara 2 : 7 : “ Nanompo an’i Jehovah ny vahoaka tamin’ny andro rehetra niainan’i Josoa sy tamin’ny andro rehetra niainan’ny loholona izay velona taorian’i Josoa , dia ireo izay efa nahita ny asa lehibe rehetra nataon’i Jehovah ho an’ny Isiraely . ” 
 Rehefa maty anefa i Josoa sy ny anti - panahy hafa , dia nanjary niroa saina ny vahoaka , ka sady nanaraka ny fivavahana marina no tsy niala tamin’ilay diso . 
 Naharitra 300 taona izany , ary nanomboka taorian’izay ny asan’i Samoela mpaminany . 
 “ Nampihatra izay mahitsy ” i Samoela 
 Inona no nataon’i Samoela mba ‘ hampiharana izay mahitsy ’ ? 
 Tsy lazain’ny Baiboly hoe firy taona i Samoela rehefa maty . 
 Mitantara zava - nitranga nandritra ny 102 taona teo ho eo anefa ny bokin’ny Samoela Voalohany , ary nanatri - maso ny ankamaroan’ireny i Samoela . 
 Miresaka momba ny mpitsara sy mpaminany “ nampihatra izay mahitsy ” ny Hebreo 11 : 32 , 33 . 
 Toy izany tokoa i Samoela . 
 Nanampy ny mpiara - belona taminy tsy hanao ratsy izy . 
 Nasainy niala tamin’ny fanaovan - dratsy koa ireo nanao izany . 
 Tamin’ny fomba ahoana ? 
 Tsy nivadika tamin’i Jehovah mihitsy izy nandritra ny androm - piainany . 
 Na ny mpanjaka aza sahiny nanarina mafy . 
 Nanome modely ho antsika koa i Samoela rehefa nivavaka ho an’ny hafa , na dia “ efa antitra sy fotsy volo ” aza . 
 Nilaza izy fa ‘ sanatria taminy raha hanota amin’i Jehovah izy ka hitsahatra tsy hangataka ’ ho an’ny Israelita toa azy . — 1 Samoela 12 : 2 , 23 . 
 14 , 15 . 
 Ahoana no azon’ny zokiolona anahafana an’i Samoela ? 
 Misongadina eo ny zava - dehibe iray azon’ny zokiolona atao , mba hampirisihana ny Kristianina hafa hanao ny tsara . 
 Afaka mivavaka ho an’ny hafa izy ireo na dia voafetra ihany aza ny azony atao , noho ny fahasalamany na ny zavatra hafa . 
 Ry zokiolona , fantatrareo ve fa tena mandray soa amin’ny vavaka ataonareo ny fiangonana ? 
 Ankasitrahan’i Jehovah ianareo noho ny finoanareo ny ra nalatsak’i Kristy . 
 “ Vita sedra ” koa ny finoanareo noho ny fiaretana efa nasehonareo . 
 Aza hadinoina mihitsy fa “ ny fitalahoan’ny olo - marina dia manan - kery lehibe , rehefa miasa . ” — Jakoba 5 : 16 . 
 Ilaina ny vavaka ataonareo hanohanana ny asan’i Jehovah . 
 Migadra , ohatra , ny rahalahintsika sasany satria tsy mety mitsabaka amin’ny raharahan’ity tontolo ity . 
 Ny hafa kosa mijaly noho ny hetraketraky ny natiora , na ny ady , na ny ady an - trano . 
 Miatrika fakam - panahy na fanoherana koa ny Kristianina hafa eo anivon’ny fiangonana misy antsika . 
 Mila ny vavaka tsy tapaka ataonareo koa ireo mitarika ny asa fitoriana sy miandraikitra ny fiangonana . 
 Tena mahasoa ny mpiara - manompo tokoa ny firesahanareo azy ireo ao amin’ny vavaka , toy ny nataon’i Epafra ! — Kolosianina 4 : 12 . 
 Mampianatra ny taranaka mbola ho avy 
 16 , 17 . 
 Inona no voalaza mialoha ao amin’ny Salamo 71 : 18 ? 
 Ahoana no ahatanterahan’izany ? 
 Mahazo ny fampiofanana tena ilainy ny “ ondry hafa ” manantena ny hiaina mandrakizay eto an - tany , noho ny fiarahany amin’ireo Kristianina mahatoky anisan’ny “ ondry vitsy ” voantso ho any an - danitra . 
 Voalaza mialoha ao amin’ny Salamo 71 : 18 ny momba izany . 
 Izao no vakintsika ao : “ Mandra - pahantitro sy fotsy volo , dia aza mahafoy ahy , Andriamanitra ô , mandra - pilazako ny sandrinao amin’ny taranaka sy ny asanao lehibe amin’izay rehetra mbola ho avy . ” 
 Mazoto mampiofana ny ondry hafa namany ny voahosotra , dieny mbola tsy lasa any an - danitra mba homem - boninahitra miaraka amin’i Jesosy Kristy . 
 Mihamaro mantsy ny andraikitra tsy maintsy iantsorohany eto an - tany . 
 Azo lazaina hoe mihatra amin’ny ondry hafa nahazo fampianarana avy tamin’ny voahosotr’Andriamanitra koa ny Salamo 71 : 18 . 
 Mila mampianatra ny olona “ rehetra mbola ho avy ” koa izy ireo . 
 Nomen’i Jehovah tombontsoa hiresaka momba azy amin’ireo olona manaraka ny fivavahana marina tokoa ny zokiolona . 
 Raisin’ny ondry hafa ho fitahiana lehibe ny zavatra ara - baiboly ianarany avy amin’ny voahosotra , ary te hampita izany amin’ny olon - kafa te hanompo an’i Jehovah izy ireo . — Apokalypsy 7 : 9 , 10 . 
 18 , 19 . a ) Inona no fahalalana sarobidy azon’ny zokiolona maro ampitaina amin’ny hafa ? 
 b ) Afaka mahazo antoka ny amin’ny inona ny Kristianina zokiolona ? 
 Nanatri - maso ny zava - dehibe nitranga teo amin’ny tantara ireo zokiolona mpanompon’i Jehovah , na anisan’ny voahosotra izy , na anisan’ny ondry hafa . 
 Mbola velona ny vitsivitsy amin’ireo nahita voalohany ny “ Fampisehoana An - tsary ny Famoronana . ” 
 Misy koa nifankahalala tsara tamin’ireo rahalahy nitantana ny asa fitoriana , izay nigadra tamin’ny 1918 . 
 Ny hafa indray nandray anjara tamin’ny fandaharana nataon’ny radion’ny Vavolombelon’i Jehovah , izay nantsoina hoe WBBR . 
 Maro koa no afaka mitantara ny zava - nitranga tamin’ny fotoana nampiakarana fitsarana tampony , ny raharaha momba ny zon’ny Vavolombelon’i Jehovah hanaraka ny fivavahany . 
 Tao koa ireo tsy nivadika tamin’ny fivavahana marina , na dia niaina teo ambanin’ny fitondrana tsy refesi - mandidy aza . 
 Afaka mitantara ny fomba nampahafantarana miandalana ny fahamarinana koa izy ireny . 
 Mampirisika antsika ny Baiboly mba handray soa avy amin’ireny zavatra maro fantatry ny zokiolona ireny . — Deoteronomia 32 : 7 . 
 Ampirisihina hanome modely ho an’ny tanora ny Kristianina zokiolona . 
 Angamba mbola tsy hitanao izao ny vokatry ny fiaretanao sy ny vavaka ataonao ary ny torohevitrao , eo amin’ny hafa . 
 Toy izany ihany i Noa , Abrahama , Josefa , Mosesy ary ny hafa . 
 Mety tsy ho afaka nahita ny tena vokatry ny fahatokiany teo amin’ny taranaka tatỳ aoriana izy ireo . 
 Tena nisy heriny lehibe teo amin’ny hafa anefa ny finoan’izy ireo sy ny tsy fivadihany , ary azo antoka fa ho toy izany koa ny modely omenao . 
 Inona avy no fitahiana ho azontsika , raha mihazona mafy ny fanantenantsika hatramin’ny farany isika ? 
 Na ho tafavoaka velona amin’ny “ fahoriana lehibe ” ianao , na hatsangana amin’ny maty , dia azo antoka fa ho dibo - kafaliana rehefa hahazo “ ny tena fiainana ” ! 
 Alao sary an - tsaina ny fiainana mandritra ny Fanjakana Arivo Taonan’i Kristy , rehefa hanarina ny vokatry ny fahanterana i Jehovah . 
 Tsy hihaosa tsikelikely ny vatantsika , fa hihatsara isan’andro . 
 Hihamavitrika sy hahita tsara ary handre tsara kokoa isika , isaky ny mifoha . 
 Hihatsara hatrany hatrany koa na ny bika aman’endrika aza ! 
 Ho tanora lalandava ny olona ao amin’ny tontolo vaovaon’Andriamanitra , na dia hiaina mandrakizay aza . 
 Koa enga anie isika rehetra hihazona mafy ny fanantenantsika hatramin’ny farany , sady hanompo an’i Jehovah foana amin’ny fo manontolo . 
 Afaka matoky isika fa hotanterahin’i Jehovah ny fampanantenany rehetra , sady mbola ho tsara lavitra noho izay eritreretintsika . — Salamo 37 : 4 ; 145 : 16 . 
 Ahoana no Havalinao ? 
 • Inona no fitahiana noraisin’ny olona rehetra noho ny tsy fivadihan’i Noa tamin’izy zokiolona ? 
 • Inona no vokatry ny finoan’ireo loham - pianakaviana fahiny teo amin’ny taranany ? 
 • Tamin’izy ireo efa be taona , inona no nataon’i Josefa , Mosesy , Josoa , ary Samoela mba hampaherezana ny mpiray finoana taminy ? 
 • Inona no tena misy heriny eo amin’ny taranaka ho avy ? 
 [ Sary , pejy 26 ] 
 Nisy vokany lehibe teo amin’i Isaka ny fiaretan’i Abrahama 
 [ Sary , pejy 28 ] 
 Nampahery an’i Josoa ny torohevitra feno fahendrena nomen’i Mosesy 
 [ Sary , pejy 29 ] 
 Afaka mitondra soa betsaka ny vavaka ataonao ho an’ny hafa 
 [ Sary , pejy 30 ] 
 Mahasoa ny tanora ny mihaino ny zokiolona mahatoky 
 “ Mahatalanjona ny Nanaovana ” Antsika 
 “ Mahatahotra sy mahatalanjona ny nanaovana ahy . ” — SALAMO 139 : 14 . 
 Nahoana ny olona maro no mino fa Andriamanitra no namorona ny zavaboary mahatalanjona eto an - tany ? 
 FENO zavaboary mahatalanjona eto an - tany . 
 Ahoana no nampisy azy ireny ? 
 Samy hafa ny hevitry ny olona . 
 Ao ny mino fa tsy nisy namorona izy ireny . 
 Misy kosa milaza fa tsy hahafantatra tsara an’ireo zavaboary mihitsy isika , raha tsy mino ny fisian’ny Mpamorona . 
 Hitan’izy ireo mantsy fa be pitsiny sy maro karazana ary mahatalanjona loatra ny zavaboary , ka tsy azo inoana hoe tongatonga ho azy . 
 Niaiky àry ny olona maro , anisan’izany ny mpahay siansa , fa nisy Mpamorona hendry sy mahery ary tsara fanahy nanao izao rehetra izao . 
 * 
 Inona no nahatonga an’i Davida hidera an’i Jehovah ? 
 Niaiky i Davida , mpanjakan’ny Israely fahiny , fa tokony homem - boninahitra ny Mpamorona noho ireo zavaboary mahatalanjona nataony . 
 Mbola tsy nandroso toy izao ny siansa , tamin’ny andron’i Davida . 
 Voamariny anefa fa feno zavaboary mahavariana nanodidina azy . 
 Na ny vatany fotsiny aza no nodinihiny , dia efa niaiky izy fa mahay mamorona Andriamanitra . 
 Hoy izy : “ Hidera Anao aho ; fa mahatahotra sy mahatalanjona ny nanaovana ahy ; mahagaga ny asanao ; ary fantatry ny fanahiko marimarina izany . ” — Salamo 139 : 14 . 
 3 , 4 . 
 Nahoana no tokony hisaintsaina lalina momba ny zavaboarin’i Jehovah ny tsirairay avy amintsika ? 
 Nilaza io teny io i Davida , rehefa avy nisaintsaina lalina momba ireo zavaboary . 
 Manimba finoana ireo fanazavana diso momba ny niandohan’ny olombelona , izay resahin’ny haino aman - jery sy ampianarina any an - tsekoly . 
 Tsy maintsy misaintsaina lalina toa an’i Davida àry isika , mba hananana finoana matanjaka toy ny azy . 
 Tsy tokony hanaraka am - bokony ny hevitry ny hafa isika , indrindra eo amin’ny raharaha lehibe toy ny fisian’ny Mpamorona sy ny anjara asany . 
 Raha mandinika ny zavaboary koa isika , dia manjary tia sy mankasitraka kokoa an’i Jehovah , sady matoky ny fampanantenany momba ny hoavy . 
 Izany indray , avy eo , no mandrisika antsika hianatra bebe kokoa momba an’i Jehovah sy hanompo azy . 
 “ Mahatalanjona ” tokoa ve ny nanaovana antsika ? 
 Andeha hojerentsika ny porofo omen’ny siansa momba izany . 
 Mahatalanjona ny vatantsika 
 5 , 6 . a ) Ahoana no niandohantsika rehetra ? 
 b ) Inona no anjara asan’ny voa ? 
 “ Hianao no nahary ny voako ; namolavola ahy tao an - kibon - dreniko Hianao . ” 
 Tao am - bohoka isika rehetra no niforona . 
 Sela iray kely noho ny teboka no niandohantsika . 
 Toy ny laboratoara kely io sela bitika dia bitika io , satria tena be pitsiny . 
 Mitombo haingana izy io . 
 Saika efa ary avokoa ny taovanao rehetra , raha vao roa volana monja ianao . 
 Anisan’izany ireo voa anankiroa . 
 Efa afaka nanadio ny ranao ireo voa ireo , tamin’ny ianao vao teraka . 
 Manaisotra ny loto sy ny rano tsy ilaina izy ireo , ary mihazona ny zavatra ilaina . 
 Afaka manadio ra dimy litatra isaky ny 45 minitra ny voan’olon - dehibe , raha salama tsara . 
 Mbola manana anjara asa maro ny voa , ary tena ilaina avokoa izy ireny . 
 Ny voa no mihazona ho ara - dalàna ny habetsahan’ny mineraly sy ny asidra ao amin’ny ra ary ny haavon’ny tosidra . 
 Ny voa no manova ny vitaminina D ho lasa otrikaina hafa , izay ilaina amin’ny fitomboan’ny taolana . 
 Mbola io taova io koa no mamokatra hormonina antsoina hoe érythropoïétine , izay mandrisika ny tsokan’ny taolana hamokatra sela mena . 
 Tsy mahagaga àry raha nantsoina hoe “ mpahay simia miavaka indrindra ao amin’ny vatana ” ny voa . 
 * 
 7 , 8 . a ) Hazavao ny fitombon’ny zaza ao am - bohoka . b ) Nahoana ny zaza ao am - bohoka no lazaina hoe ‘ noforonina hisy endrika tany ambanin’ny tany ’ ? 
 “ Ny tenako tsy niafina taminao , fony natao tao amin’ny miafina aho , ka noforoninao hisy endrika tany ambanin’ny tany . ” 
 Mizara roa ilay sela voalohany . 
 Mbola mizara koa ireo sela vaovao . 
 Tsy ela dia manomboka miavaka ireo sela , ka lasa selan’ny rafi - pitatitra , na selan’ny hozatra , na selan’ny hoditra , sy ny sisa . 
 Ireo sela mitovy karazana no mitambatambatra ka lasa taova . 
 Manomboka miforona ny taolana , rehefa feno roatokombolana ny zaza ao am - bohoka . 
 Efa eo amin’ny toerany daholo ireo taolana 206 fahita ao amin’ny olon - dehibe , raha mbola tsy ampy roa volana akory ilay tsaika sady mirefy roa santimetatra sy sasany eo ho eo . 
 Mbola malemy sy bitika anefa ireo taolana ireo amin’izay fotoana izay . 
 Ao am - bohoka avokoa no itrangan’izany zava - mahatalanjona izany . 
 Tsy misy mahita ilay izy , ka toy ny hoe any ambanin’ny tany . 
 Mbola maro ny zavatra tsy fantatry ny olombelona mahakasika ny fitombon’ny zaza ao am - bohoka . 
 Tsy fantatsika , ohatra , hoe inona no mibaiko ny fototarazo ao anatin’ny sela , ka mahatonga an’ireo sela ho lasa maso , na tanana , na zavatra hafa . 
 Mety ho fantatry ny mpahay siansa ihany izany , rehefa mandeha ny fotoana . 
 I Jehovah , ilay Mpamorona antsika , anefa efa mahafantatra an’izany rehetra izany , araka ny tenin’i Davida manaraka . 
 9 , 10 . 
 Nahoana ny fitombon’ny zaza ao am - bohoka no lazaina fa efa “ voasoratra ” tao amin’ny bokin’Andriamanitra ? 
 “ Ny masonao efa nahita ahy na dia fony tsy mbola ary fady aza aho ; voasoratra teo amin’ny bokinao avokoa ny andro voatendry , fony tsy mbola nisy na dia iray akory aza . ” 
 Ilay sela voalohany niandohanao no mirakitra ny fanazavana feno mahakasika ny ho toetoetry ny vatanao manontolo . 
 Manaraka an’io fanazavana io ny fitomboanao ao am - bohoka mandritra ny sivy volana , sy mandritra ny 20 taona mahery aorian’izay . 
 Miovaova foana ny vatanao mandritra izany fotoana izany , ary manaraka ny fanazavana tao amin’ilay sela voalohany avokoa ireny fiovana ireny . 
 Tsy nahafantatra na inona na inona momba ny sela sy ny fototarazo i Davida , sady tsy nanana mikraoskaopy . 
 Rehefa nandinika ny vatany anefa izy , dia hitany fa efa voalamina mialoha ny fitombon’izy io . 
 Nanana fahalalana kely momba ny fitombon’ny zaza ao am - bohoka angamba i Davida , matoa nanatsoaka hevitra fa tsy maintsy ho nanaraka lamina sy fandaharam - potoana maty paika izany . 
 Noresahiny tao amin’ny tononkira iray àry , fa “ voasoratra ” mialoha tao amin’ny bokin’Andriamanitra ny momba ny vatantsika . 
 Inona no mamaritra izay ho bika aman’endrika mampiavaka antsika ? 
 Fantatra , ankehitriny , fa ny fototarazo no mamaritra izay toetra holovain’ny olona iray avy amin’ny ray aman - dreniny sy ny razambeny . 
 Anisan’izany ny toe - batany , toy ny halavany , ny endriny , ny lokon’ny masony sy ny volony , ary lafin - javatra hafa an’arivony . 
 Misy fototarazo an’aliny ao amin’ny sela tsirairay , ary ao anatin’ny fototarazo no misy ny ADN . 
 Mirakitra ny fanazavana rehetra momba ny ho toetoetry ny vatanao ny ADN , ka toy ny hoe voasoratra ao izy ireny . 
 Mampita an’ireny fanazavana ireny ny ADN rehefa misy sela vaovao , izay vokatry ny fizaran’ny sela . 
 Izany no mahatonga anao ho velona foana sady hitana ny bika aman’endrika mampiavaka anao . 
 Manana hery sy fahendrena miavaka tokoa ilay Mpamorona antsika any an - danitra ! 
 Miavaka ny saintsika olombelona 
 Inona no tsy itovian’ny olombelona sy ny biby ? 
 “ Endrey , zava - tsoa amiko indrindra ny hevitrao , Andriamanitra ô ! 
 Akory ny hamaron’ny isany ! 
 Raha hanisa azy aho , dia maro isa lavitra noho ny fasika izy . ” 
 Mahatalanjona koa ny fomba nanamboarana ny biby . 
 Manana fahaizana manokana tsy ananan’ny olombelona ny biby sasany . 
 Nataon’Andriamanitra mahay misaina kokoa noho ny biby anefa ny olombelona . 
 Hoy ny boky iray momba ny siansa : “ Na dia maro aza ny zavatra itovian’ny olombelona sy ny biby , dia miavaka isika noho ny fahaizantsika miteny sy mieritreritra . . . 
 Miavaka koa isika , noho isika te hahafantatra momba ny tenantsika , anisan’izany ny fomba nanamboarana ny vatantsika . ” 
 Naniry hahafantatra izany koa i Davida . 
 a ) Ahoana no nahafahan’i Davida nisaintsaina ny hevitr’Andriamanitra ? 
 b ) Ahoana no anahafantsika an’i Davida ? 
 Mbola misy zavatra tena mampiavaka antsika amin’ny biby anefa . 
 Nomen’Andriamanitra fanomezana manokana isika , dia ny fahafahana misaintsaina ny heviny . 
 * Afaka misaintsaina ny hevitr’Andriamanitra isika , satria noforonina “ tahaka ny endriny . ” 
 Nampiasa tsara an’io fanomezana io i Davida . 
 Nandinika ny porofo manamarina ny fisian’Andriamanitra izy , ary nisaintsaina ireo toetra tsarany , izay hita taratra eo amin’ny zavaboary . 
 Nananany koa ireo boky voalohany ao amin’ny Soratra Masina , izay miresaka momba an’Andriamanitra sy ny zavatra nataony . 
 Ireo boky ireo no nanampy an’i Davida hahafantatra ny hevitr’Andriamanitra sy ny toetrany ary ny fikasany . 
 Nanjary nidera ny Mpamorona i Davida , rehefa nandinika ny Soratra Masina sy ny zavaboary ary ny fomba nifandraisan’Andriamanitra taminy . 
 Inona no manampy antsika hanam - pinoana ? 
 Nahoana isika no tsy voatery hahalala ny tsipiriany rehetra momba an’Andriamanitra , vao hanam - pinoana ? 
 Arakaraka ny nandinihan’i Davida ny zavaboary sy ny Soratra Masina , no nahitany fa tsy ho takatry ny sainy mihitsy ny fahalalan’Andriamanitra sy ny fahaizany rehetra . 
 Toy izany koa isika . 
 Tsy hahalala ny tsipiriany rehetra momba ny zavaboary mihitsy isika . 
 Afaka manana finoana anefa izay rehetra mikatsaka ny fahamarinana , na taloha izany na ankehitriny . 
 Efa ampy mantsy ny fahalalana “ nahariharin’Andriamanitra ” tao amin’ny Soratra Masina sy teo amin’ny zavaboary . — Romanina 1 : 19 , 20 ; Hebreo 11 : 1 , 3 . 
 Nahoana no lazaina fa mifampiankina ny finoana sy ny fifandraisantsika amin’Andriamanitra ? 
 Tsy azo heverina ho mino an’Andriamanitra ianao , na dia miaiky aza fa misy Mpamorona mahay nanao ny zavaboary sy izao rehetra izao . 
 Mila matoky an’i Jehovah Andriamanitra koa ianao , sady mino fa tiany ny hahafantaranao azy sy hifandraisanao tsara aminy foana . 
 Aoka hatao hoe mino sy matoky ny rainao ianao . 
 Ahoana anefa raha misy milaza aminao fa tsy hanampy anao ny rainao rehefa tojo zava - tsarotra ianao ? 
 Mety tsy haharesy lahatra an’io olona io ianao hoe tsy marina izany . 
 Matoky anefa ianao fa tsy handiso fanantenana anao mihitsy ny rainao , raha hitanao tamin’ny zavatra niainanao fa tena tia anao izy . 
 Toy izany koa fa lasa matoky an’i Jehovah isika rehefa mahafantatra azy , noho isika nianatra ny Soratra Masina sy nandinika ny zavaboary ary nahazo valim - bavaka . 
 Manjary maniry hahafantatra azy bebe kokoa sy hidera azy mandrakizay isika , satria tia sy mahafoy tena ho azy . 
 Izany no tanjona tsara indrindra azontsika tratrarina . — Efesianina 5 : 1 , 2 . 
 Tadiavo ny tari - dalan’ny Mpamorona ! 
 Ahoana no nahafahan’i Davida nifandray akaiky tamin’i Jehovah ? 
 Ahoana no anahafantsika azy ? 
 “ Diniho aho , Andriamanitra ô , ary fantaro ny foko ; izahao toetra aho , ary fantaro ny eritreritro ; ary izahao na misy làlana mampahory ato anatiko , dia tariho amin’ny làlana mandrakizay aho . ” 
 Fantatr’i Davida fa tsy nisy niafina tamin’i Jehovah ny momba azy rehetra , anisan’izany ny eritreriny , ny teniny , na ny zavatra nataony . 
 Nahatonga an’i Davida tsy hanana ahiahy izany , toy ny zaza iray tsy manana ahiahy rehefa tantanan’ny rainy be fitiavana . 
 Tena tian’i Davida ny nifandray akaiky tamin’i Jehovah . 
 Niezaka nihazona izany fifandraisana izany izy , ka nisaintsaina lalina ny asan’Andriamanitra sady nivavaka taminy . 
 Vavaka nampiarahina tamin’ny mozika , raha ny marina , ny ankamaroan’ny salamo nataon’i Davida , anisan’izany ny Salamo faha - 139 . 
 Manampy antsika hifandray akaiky amin’i Jehovah koa ny vavaka sy ny fisaintsainana . 
 a ) Nahoana i Davida no niangavy an’i Jehovah handinika ny fony ? 
 b ) Inona no ho vokatry ny safidy tsara ataontsika ? 
 Manana safidy isika , satria noforonina tahaka ny endrik’Andriamanitra . 
 Afaka mifidy isika na hanao tsara , na hanao ratsy . 
 Mbola hampamoahina anefa isika . 
 Tsy te hokilasina ho anisan’ny mpanao ratsy i Davida . 
 Tsy te hanao fahadisoana , izay mety hampijaly azy , izy . 
 Rehefa avy nisaintsaina ny fahalalana tsy hita fetra ananan’i Jehovah i Davida , dia niangavy an’Andriamanitra tamim - panetren - tena mba handinika ny ao am - pony , sady hitarika azy amin’ny lalan’ny fiainana . 
 Mila manao safidy tsara koa isika , satria mihatra amin’ny olon - drehetra ny fitsipik’Andriamanitra momba ny fitondran - tena . 
 Mampirisika antsika rehetra hankatò azy i Jehovah . 
 Hahazo ny fankasitrahany isika raha manao izany , sady handray soa maro . 
 Hilamin - tsaina isika raha manaraka ny tari - dalan’i Jehovah isan’andro , na dia manana olana lehibe aza . — Filipianina 4 : 6 , 7 . 
 Ankatoavy ilay Mpamorona Be Voninahitra ! 
 Inona no fanatsoahan - kevitr’i Davida , rehefa nandinika ny zavaboary izy ? 
 Matetika i Davida no niandry ondry tany an - tsaha , tamin’izy mbola kely . 
 Raha niondrika niraoka ahitra ny ondry , izy kosa niandrandra ny lanitra . 
 Nisaintsaina ny halehiben’izao rehetra izao midadasika sy ny mety ho dikan’izany i Davida , tao anatin’ny haizina . 
 Nanoratra izy hoe : “ Ny lanitra mitory ny voninahitr’Andriamanitra ; ary ny habakabaka manambara ny asan’ny tànany . 
 Ny andro samy miteny amin’ny andro mandimby azy , ary ny alina samy manolo - pahalalana amin’ny alina mandimby azy . ” 
 Takatr’i Davida fa nila namantatra sy nankatò an’ilay nanao an’ireo zavaboary mahatalanjona ireo izy . 
 Mila manao toy izany koa isika . 
 Na antitra ianao na tanora , inona no ianaranao avy amin’ny fahalalana fa “ mahatalanjona ny nanaovana ” anao ? 
 Nanoro hevitra ny tanora i Solomona hoe : “ Tsarovy ny Mpanao anao amin’ny andro fahatanoranao . . . 
 Andriamanitra no atahory , ary ny didiny no tandremo , fa izany no tokony hataon’ny olona rehetra . ” 
 Izany mihitsy no nataon’i Davida . 
 Mbola kely izy dia efa nahatakatra fa “ mahatalanjona ny nanaovana ” azy . 
 Niaina nifanaraka tamin’izany fahalalana izany izy , ka maro ny soa noraisiny nandritra ny androm - piainany . 
 Hahafinaritra koa ny fiainantsika ankehitriny sy amin’ny hoavy , raha midera sy manompo ny Mpamorona isika , na antitra na tanora . 
 Izao no ampanantenain’ny Baiboly an’ireo mifandray akaiky amin’i Jehovah sy manaraka ny lalany marina : ‘ Mbola handrobona ihany izy , na dia efa antitra aza ; dofodofotra sy maitso izy , mba hanambara fa mahitsy Jehovah . ’ 
 Afaka hankafy mandrakizay an’ireo zavatra noforonin’ilay Mpamorona Be Voninahitra isika . 
 [ Fanamarihana ambany pejy ] 
 Jereo ny Mifohaza ! 
 Septambra 2006 , pejy 21 , navoakan’ny Vavolombelon’i Jehovah . 
 Jereo koa ilay lahatsoratra hoe “ Taova Tena Ilaina ny Voa ” , ao amin’ny Mifohaza ! 
 ( frantsay ) 8 Aogositra 1997 . 
 Inona no hevitr’ilay tenin’i Davida ao amin’ny Salamo 139 : 18 ? 
 Te hilaza angamba izy fa raha manisa ny hevitr’i Jehovah izy , mandritra ny andro mandra - patoriny amin’ny alina , dia mbola mahita hisaina ihany izy rehefa mifoha amin’ny maraina . 
 Hainao Hazavaina Ve ? 
 • Nahoana ny fitombon’ny zaza ao am - bohoka no manaporofo fa “ mahatalanjona ny nanaovana ” antsika ? 
 • Nahoana isika no tokony hisaintsaina ny hevitr’i Jehovah ? 
 • Nahoana no lazaina fa mifampiankina ny finoana sy ny fifandraisantsika amin’i Jehovah ? 
 [ Sary , pejy 23 ] 
 Manaraka lamina maty paika ny fitombon’ny zaza ao am - bohoka 
 ADN 
 [ Sary nahazoan - dalana ] 
 Zaza ao am - bohoka : Lennart Nilsson 
 [ Sary , pejy 24 ] 
 Matoky an’i Jehovah isika , toy ny ankizy matoky ny rainy be fitiavana 
 [ Sary , pejy 25 ] 
 Nidera an’i Jehovah i Davida , rehefa avy nandinika ny zavatra noforoniny 
 “ Aza Mamaly Ratsy ny Ratsy ” 
 “ Aza mamaly ratsy ny ratsy , na amin’iza na amin’iza . 
 Manomeza izay tsara eo imason’ny olona rehetra . ” — ROMANINA 12 : 17 . 
 Inona no fanao mahazatra ny olona ? 
 MATETIKA no tonga dia atosiky ny ankizy ny iray tam - po aminy , raha vao manosika azy . 
 Mampalahelo fa tsy ny ankizy ihany , fa olon - dehibe maro koa no mamaly faty raha nisy nanafintohina azy . 
 Marina fa tsy hanosika an’izay nanao ratsy azy ny ankamaroany , saingy mety hanao izany amin’ny endriny an - kolaka . 
 Mety hifosa sy hanaratsy an’ilay olona izy , na hanao zavatra hafa hisomparana azy . 
 Na inona na inona ataony , dia iray ihany ny tanjony : Ny hamaly faty . 
 a ) Nahoana ny tena Kristianina no manohitra ny faniriana hamaly faty ? 
 b ) Inona avy no fanontaniana hovaliantsika ? 
 Toko aiza ao amin’ny Baiboly no hodinihintsika ? 
 Marina fa mafy ny faniriana hamaly faty , nefa manohitra an’izany ny tena Kristianina . 
 Miezaka mafy izy ireo manaraka ilay tenin’ny apostoly Paoly hoe : “ Aza mamaly ratsy ny ratsy , na amin’iza na amin’iza . ” 
 Inona no handrisika antsika hanaraka an’io fitsipika tena tsara io ? 
 Amin’iza indrindra isika no tsy tokony hamaly ratsy ny ratsy ? 
 Inona no soa horaisintsika raha miezaka tsy hanao izany isika ? 
 Manampy antsika hamaly an’izany ny andinin - teny manodidina . 
 Ho hitantsika ao amin’ny Romanina toko faha - 12 koa , fa mety ny tsy mamaly faty , ary maneho fitiavana sy manetry tena isika raha tsy manao izany . 
 Hodinihintsika tsirairay ireo lafin - javatra telo ireo . 
 “ Koa miangavy anareo aho ” 
 3 , 4 . a ) Inona no resahin’i Paoly manomboka eo amin’ny Romanina toko faha - 12 ? 
 Inona no tiany holazaina amin’ilay hoe “ koa ” ? 
 b ) Inona no tokony ho vokatry ny fangoraham - pon’Andriamanitra teo amin’ny Kristianina tany Roma ? 
 Miresaka zavatra efatra misy fiantraikany eo amin’ny fiainan’ny Kristianina i Paoly , manomboka eo amin’ny Romanina toko faha - 12 . 
 Tsy inona izany fa ny fifandraisantsika amin’i Jehovah , ny mpiray finoana , ny olon - kafa , ary ny manam - pahefana . 
 Milaza antony lehibe tokony hanoherantsika fanirian - dratsy izy , anisan’izany ny famaliana faty . 
 Hoy izy : “ Koa miangavy anareo aho , ry rahalahy , noho ny fangoraham - pon’Andriamanitra . ” 
 Ilay teny hoe “ koa ” dia midika hoe “ noho izany ” , na noho izay voalaza teo aloha . 
 Te hilaza àry i Paoly hoe : ‘ Rehefa dinihina izay vao avy nohazavaiko taminareo teo , dia miangavy anareo aho mba hanao izao zavatra manaraka izao . ’ 
 Inona no zavatra vao avy nohazavain’i Paoly tamin’ny Kristianina tany Roma ? 
 Niresaka momba ny tombontsoa lehibe natolotra ny Jiosy sy ny hafa firenena i Paoly , ao amin’ny toko 11 voalohany ao amin’ny Romanina . 
 Nahazo io tombontsoa io ny firenen’ny Israely , saingy nanda izany . 
 Tsy inona izany fa ny hiara - manjaka amin’i Kristy ao amin’ny Fanjakan’Andriamanitra . 
 Tsy ho nisy izany tombontsoa sarobidy izany , raha tsy “ noho ny fangoraham - pon’Andriamanitra . ” 
 Inona no tokony hataon’ny Kristianina , noho io hatsaram - panahy tsy manam - paharoa nasehon’Andriamanitra io ? 
 Tokony ho feno fankasitrahana ny fon’izy ireo , ka izany no handrisika azy hankatò ny tenin’i Paoly manaraka hoe : ‘ Atolory ny tenanareo ho sorona velona sy masina ary ankasitrahan’Andriamanitra . 
 Izany dia fanompoana masina ampiasanareo ny sainareo . ’ 
 Ahoana anefa no hanoloran’izy ireo ny tenany ho “ sorona ” ho an’Andriamanitra ? 
 a ) Ahoana no azon’ny olona iray anolorana ny tenany ho “ sorona ” ho an’Andriamanitra ? 
 b ) Inona no tokony ho hita taratra eo amin’ny fomba fiainan’ny Kristianina ? 
 Nanazava i Paoly avy eo hoe : “ Aza manaiky hovolavolain’ity tontolo ity intsony , fa miovà ka havaozy ny sainareo , mba handinihanareo tsara ka hamantaranareo ny sitrapon’Andriamanitra , izay tsara sady ankasitrahana no tonga lafatra . ” 
 Tsy tokony hamela an’ity tontolo ity hamolavola ny fomba fisainany izy ireo . 
 Tokony hanavao ny toe - tsainy mba hitovy amin’ny an’i Kristy kosa izy ireo . 
 Tokony ho hita taratra eo amin’ny fomba fiainan’ny tena Kristianina rehetra isan’andro izany . 
 Araka ny tenin’i Paoly ao amin’ny Romanina 12 : 1 , 2 , inona no antony misakana antsika tsy hamaly faty ? 
 Manampy antsika koa ve ny tenin’i Paoly ao amin’ny Romanina 12 : 1 , 2 ? 
 Mankasitraka lalina ny fangoraham - po asehon’Andriamanitra amintsika amin’ny fomba maro samihafa isan’andro isika , toy ny Kristianina voahosotra tany Roma . 
 Koa izany fo feno fankasitrahana izany àry no mandrisika antsika hanompo an’Andriamanitra amin’ny herintsika rehetra , ny fananantsika rehetra , ary ny fahaizantsika rehetra . 
 Izany koa no mahatonga antsika hiezaka mafy hanana ny sain’i Kristy , fa tsy ny an’ity tontolo ity . 
 Misy heriny eo amin’ny fomba hitondrantsika ny mpiray finoana amintsika sy ny olon - kafa izany toe - tsaina izany . 
 Manohitra ny faniriana hamaly faty , ohatra , isika raha manana ny toe - tsain’i Kristy . — 1 Petera 2 : 21 - 23 . 
 “ Aoka tsy hisy fihatsarambelatsihy ny fitiavanareo ” 
 Inona ilay karazana fitiavana resahin’ny Romanina toko faha - 12 ? 
 Hitantsika teo fa mety ny tsy mamaly ratsy ny ratsy . 
 Tsy manao izany koa anefa isika , noho ny fitiavana . 
 Mariho ny fomba niresahan’i Paoly momba izany . 
 Nampiasa imbetsaka an’ilay teny grika hoe a·gaʹpe izy , mba hilazana ny fitiavan’Andriamanitra sy Kristy , ao amin’ny bokin’ny Romanina . 
 Nampiasainy mba hiresahana momba ny fitiavana aseho amin’ny mpiara - belona indray anefa io teny io , ao amin’ny toko faha - 12 . 
 Ny fanomezana ara - panahy samihafa ananan’ny Kristianina sasany aloha no noresahiny , vao niresaka momba an’io toetra tokony hiezahan’ny Kristianina rehetra hananana io izy . 
 “ Aoka tsy hisy fihatsarambelatsihy ny fitiavanareo ” , hoy izy . 
 Marika amantarana ny tena Kristianina tokoa ny fanehoana fitiavana . 
 Nantitranterin’i Paoly fa tokony ho vokatry ny fo ny fitiavantsika . 
 Inona no azontsika atao mba hanehoana fitiavana tsy misy fihatsarambelatsihy ? 
 Resahin’i Paoly avy eo ny fomba anehoana fitiavana tsy misy fihatsarambelatsihy . 
 Hoy izy : “ Mankahalà ny ratsy , mifikira amin’ny tsara . ” 
 Teny mafonja ny hoe ‘ mankahala ’ sy ny hoe ‘ mifikitra . ’ 
 Azo adika hoe “ tsy tia maizina ” ny hoe ‘ mankahala . ’ 
 Ny ratsy mihitsy àry no tsy maintsy halantsika , fa tsy ny vokatr’izany fotsiny . 
 Avy amin’ny teny grika midika hoe “ manisy lakaoly ” kosa ilay teny hoe ‘ mifikitra . ’ 
 Raha tena manana fitiavana àry ny Kristianina , dia tokony ho raiki - tampisaka ao aminy ny hatsaran - toetra , toy ny hoe misy lakaoly mihitsy . 
 Inona no torohevitra naverimberin’i Paoly ? 
 Namerimberina nilaza fomba manokana iray anehoana fitiavana i Paoly . 
 Hoy izy : “ Aoka ianareo hirary soa mandrakariva ho an’izay manenjika anareo , eny , aoka hirary soa fa aza manozona . ” 
 “ Aza mamaly ratsy ny ratsy , na amin’iza na amin’iza . ” 
 “ Aza mamaly faty , ry malala . ” 
 “ Aza manaiky ho resin’ny ratsy , fa reseo foana amin’ny tsara ny ratsy . ” 
 Asehon’i Paoly mazava tsara amin’izany hoe ahoana no tokony hitondrantsika an’ireo tsy mitovy finoana amintsika , eny fa na ny mpanohitra aza . 
 “ Aoka ianareo hirary soa mandrakariva ho an’izay manenjika anareo ” 
 Ahoana no azontsika irariana soa ho an’ireo manenjika antsika ? 
 Ahoana no hanarahantsika an’ilay tenin’i Paoly hoe : “ Aoka ianareo hirary soa mandrakariva ho an’izay manenjika anareo ” ? 
 Hoy i Jesosy amin’ny mpanara - dia azy : “ Tiavo foana ny fahavalonareo , ary mivavaha mandrakariva ho an’izay manenjika anareo . ” 
 Mirary soa ho an’izay manenjika antsika àry isika , raha mivavaka ho azy . 
 Miangavy an’i Jehovah hanokatra ny mason’ny mpanohitra isika , mba hahafantarany ny fahamarinana . 
 Mety ho ny tsy fahalalana mantsy no mahatonga azy hanao izany . 
 Marina fa mety ho hafahafa ny hoe mangataka amin’Andriamanitra mba hanao soa ho an’ny mpanenjika . 
 Ho afaka ho tia ny fahavalontsika anefa isika , rehefa mitovy kokoa amin’ny an’i Kristy ny fomba fisainantsika . 
 Inona no mety ho vokatr’izany ? 
 a ) Inona no ianarantsika avy amin’ny ohatr’i Stefana ? 
 b ) Inona no fiovana mety hitranga amin’ny mpanenjika sasany , rehefa jerena ny tantaran’i Paoly ? 
 Nivavaka ho an’ireo nanenjika azy i Stefana , ary nivaly tokoa ny vavaka nataony . 
 Taoriana kelin’ny Pentekosta taona 33 , dia nisambotra azy ny mpanohitra ny fiangonana kristianina , ka nitaritarika azy tany ivelan’i Jerosalema ary nitora - bato azy . 
 Niantsoantso mafy toy izao izy talohan’ny nahafatesany : “ Jehovah ô , aza atao ho helony anie izao . ” 
 Anisan’ireny lehilahy nanaovan’i Stefana vavaka ireny i Saoly , izay nanatri - maso ny namonoana azy sady nankasitraka izany . 
 Niseho tamin’i Saoly i Jesosy tafatsangana tamin’ny maty , tatỳ aoriana . 
 Lasa mpanara - dia an’i Kristy io mpanenjika io . 
 Lasa apostoly Paoly izy , ary izy no nanoratra ny taratasy ho an’ny Romanina . 
 Nifanaraka tamin’ny vavaka nataon’i Stefana , dia azo inoana fa navelan’i Jehovah ny helok’i Paoly izay nanenjika ny Kristianina . 
 Tsy mahagaga àry raha nampirisika ny Kristianina “ hirary soa mandrakariva ho an’izay manenjika ” azy ireo , i Paoly ! 
 Hitany tamin’ny zavatra niainany fa mety ho lasa mpanompon’Andriamanitra ihany ny mpanenjika sasany . 
 Toy izany koa no mitranga ankehitriny , rehefa hitan’ny mpanenjika fa tia fihavanana ny mpanompon’i Jehovah . 
 “ Mihavàna amin’ny olona rehetra ” 
 Inona no ifandraisan’ny Romanina 12 : 9 sy ny andininy faha - 17 ? 
 Izao no torohevitra manaraka nomen’i Paoly momba ny fomba tokony hitondrantsika ny mpiray finoana amintsika sy ny olon - kafa : “ Aza mamaly ratsy ny ratsy , na amin’iza na amin’iza . ” 
 Mifanaraka tsara amin’ny zavatra voalazany tany aloha izany . 
 Hoy mantsy izy : “ Mankahalà ny ratsy . ” 
 Ahoana tokoa moa no hilazan’ny olona iray fa tena mankahala ny ratsy izy , raha toa izy ka mamaly ratsy ny ratsy ? 
 Mifanohitra amin’ny atao hoe fitiavana ‘ tsy misy fihatsarambelatsihy ’ izany . 
 Hoy i Paoly avy eo : “ Manomeza izay tsara eo imason’ny olona rehetra . ” 
 Ahoana no hampiharantsika an’izany ? 
 Ahoana no tokony hitondrantsika tena “ eo imason’ny olona rehetra ” ? 
 Niresaka momba ny fanenjehana nahazo an’ireo apostoly i Paoly taloha kelin’izay , tao amin’ny taratasiny ho an’ny Korintianina . 
 Hoy izy : ‘ Nanjary fampisehoana an - tsehatra hojeren’izao tontolo izao sy ny anjely ary ny olona izahay . 
 Rehefa tevatevaina izahay , dia mirary soa ; rehefa enjehina dia miaritra ; rehefa alam - baraka , dia miangavy . ’ 
 Mandinika ny tena Kristianina koa ny olona eto amin’ity tontolo ity ankehitriny . 
 Mety ho vonona kokoa handray ny hafatra torintsika izy ireny , rehefa hitany fa manao ny tsara foana isika na dia anaovana ny tsy rariny aza . — 1 Petera 2 : 12 . 
 Misy fetrany ve ny fitandroantsika fihavanana ? 
 Hazavao . 
 Misy fetrany ve anefa ny fitandroantsika fihavanana ? 
 Marina fa tokony hiezaka mafy araka izay azo atao isika , mba hihavanana amin’ny olona . 
 Hoy mantsy i Paoly tamin’ny Kristianina toa azy : “ Raha azo atao , ka mbola miankina aminareo koa , dia mihavàna amin’ny olona rehetra . ” 
 Kanefa , ilay teny hoe “ raha azo atao ” sy ilay hoe “ ka mbola miankina aminareo koa ” , dia midika fa mety tsy ho afaka hihavana amin’ny olona sasany isika . 
 Tsy handika ny didin’Andriamanitra , ohatra , isika , satria fotsiny hoe tsy te ho ratsy fihavanana amin’ny hafa . 
 Na izany aza , dia manao izay rehetra azontsika atao isika mba hihavanana “ amin’ny olona rehetra ” , nefa tsy mampandefitra ny fitsipika marina arahintsika . 
 “ Aza mamaly faty ” 
 Nahoana isika no tsy tokony hamaly faty , araka ny Romanina 12 : 19 ? 
 Nilaza antony lehibe hafa iray misakana antsika tsy hamaly faty i Paoly . 
 Tsy inona izany fa ny fanetren - tena . 
 Hoy izy : “ Aza mamaly faty , ry malala , fa omeo toerana ny fahatezeran’Andriamanitra , fa voasoratra hoe : ‘ Ahy ny famaliana . 
 Izaho no hamaly , hoy i Jehovah . ’ 
 ” Miana - kendry izay Kristianina mamaly faty , satria manao zavatra tokony hataon’Andriamanitra . 
 Asehony amin’izany koa fa tsy atokisany ilay tenin’i Jehovah hoe : “ Izaho no hamaly . ” 
 Matoky kosa ny tena Kristianina fa ‘ hataon [ ’ i Jehovah ] izay hampiharana ny rariny amin’ny olom - boafidiny . ’ 
 Manetry tena izy ireo , ka Andriamanitra no avelany hamaly ny ratsy natao taminy . — Jeremia 30 : 23 , 24 ; Romanina 1 : 18 . 
 16 , 17 . a ) Inona no dikan’ny hoe “ mampivangongo vainafo ” eo ambony lohan’ny olona iray ? 
 b ) Moa ve ianao efa nahita olona nanehoana hatsaram - panahy , ka nihanalefaka ny hamafin’ny fony avy eo ? 
 Tantarao . 
 Azo inoana fa hanamafy ny fon’ny fahavalo ny famaliana faty azy , fa mety hanalefaka ny fony kosa ny fanehoana hatsaram - panahy aminy . 
 Nahoana ? 
 Mariho izay nolazain’i Paoly tamin’ny Kristianina tany Roma . 
 Hoy izy : “ Raha noana ny fahavalonao , dia omeo sakafo izy , ary raha mangetaheta izy , dia omeo zavatra hosotroiny , satria ny fanaovanao izany dia hanalefaka ny hamafin’ny fony , toy ny hoe mampivangongo vainafo eo ambony lohany ianao . ” 
 Inona no dikan’izany ? 
 Sarin - teny avy tamin’ny fomba fanempoana metaly fahiny , ilay hoe “ mampivangongo vainafo eo ambony lohany . ” 
 Natao tao anaty lafaoro ny vato hakana an’ilay metaly . 
 Nasiana vainafo teo ambonin’ilay vato sy teo ambaniny . 
 Nihanitombo ny hafanana , rehefa nasiana vainafo nivangongo teo ambonin’ilay vato . 
 Niempo ny metaly ary nisaraka tamin’ny tain - drendrika . 
 Toy izany koa fa rehefa manao zavatra tsara ho an’ny mpanohitra antsika isika , dia mety “ hiempo ” na hihamalefaka ny hamafin’ny fony , ka hivoaka ny toetra tsarany . 
 Raha ny marina , dia ny hatsaram - panahy nasehon’ny mpanompon’i Jehovah taminy no nahasarika voalohany ny Kristianina maro tamin’ny fivavahana marina . 
 Nahoana isika no tsy mamaly faty ? 
 Nahoana no mety ny tsy mamaly faty ? 
 Nahoana koa izany no fanehoana fitiavana sy fanetren - tena ? 
 Hitantsika tao amin’ny Romanina toko faha - 12 ny antony lehibe maromaro mahatonga antsika ‘ tsy hamaly ratsy ny ratsy , na amin’iza na amin’iza . ’ 
 Voalohany , satria mety ny tsy mamaly faty . 
 Rehefa dinihina tokoa ny fangoraham - po asehon’i Jehovah amintsika , dia mety ny hanolorantsika ny tenantsika ho azy sy hankatoavantsika ny didiny amin’ny fontsika . 
 Anisan’izany ilay didy hoe : ‘ Tiavo ny fahavalonao . ’ 
 Faharoa , ny fitiavana no mahatonga antsika tsy hamaly ratsy ny ratsy . 
 Io no mahatonga antsika hitandro fihavanana , ka hanantena fa mety ho lasa mpanompon’i Jehovah ny olona sasany , na dia ny mpanohitra masiaka be aza . 
 Fahatelo , tsy mamaly ny ratsy natao tamintsika isika satria manetry tena . 
 Miana - kendry isika raha mamaly faty , satria i Jehovah efa nilaza hoe : “ Ahy ny famaliana . ” 
 Mampitandrina antsika koa ny Teniny hoe : “ Raha tonga ny fiavonavonana [ na hoe miana - kendry ny olona iray ] , dia tonga koa ny fahafaham - baraka ; fa ao amin’ny manetry tena no misy fahendrena . ” 
 Manetry tena sady hendry àry isika , raha Andriamanitra no avelantsika hamaly ny ratsy natao tamintsika . 
 Inona no hodinihintsika ao amin’ny lahatsoratra manaraka ? 
 Nampirisika antsika toy izao i Paoly , rehefa namintina ny toroheviny momba ny fomba tokony hitondrantsika ny hafa : “ Aza manaiky ho resin’ny ratsy , fa reseo foana amin’ny tsara ny ratsy . ” 
 Inona no ratsy mila resentsika ankehitriny ? 
 Ahoana no azontsika andresena azy ireny ? 
 Hodinihintsika ao amin’ny lahatsoratra manaraka ireo fanontaniana ireo sy ny hafa koa izay mifandray aminy . 
 Hainao Hazavaina Ve ? 
 • Inona no torohevitra miverimberina ao amin’ny Romanina toko faha - 12 ? 
 • Inona no hisakana antsika tsy hamaly faty ? 
 • Inona no soa horaisintsika sy ny olon - kafa , raha tsy “ mamaly ratsy ny ratsy ” isika ? 
 [ Efajoro , pejy 22 ] 
 Resahin’ny Romanina toko faha - 12 ny fifandraisan’ny Kristianina : 
 • amin’i Jehovah 
 • amin’ny mpiray finoana 
 • amin’ny olon - kafa 
 [ Sary , pejy 23 ] 
 Misy torohevitra tsara ho an’ny Kristianina ao amin’ny taratasin’i Paoly ho an’ny Romanina 
 [ Sary , pejy 25 ] 
 Inona no ianarantsika avy amin’ny ohatr’i Stefana ? 
 “ Reseo Foana Amin’ny Tsara ny Ratsy ” 
 “ Aza manaiky ho resin’ny ratsy , fa reseo foana amin’ny tsara ny ratsy . ” — ROMANINA 12 : 21 . 
 Nahoana no azo antoka fa afaka mandresy ny ratsy isika ? 
 HO VITANTSIKA ve ny tsy hivadika , manoloana an’ireo manohitra mafy ny fivavahana marina ? 
 Ho vitantsika ve ny hanohitra an’ity tontolo ratsy ity tsy hitaona antsika hiverina any aminy ? 
 Eny no valiny ! 
 Nahoana ? 
 Satria nilaza toy izao ny apostoly Paoly , ao amin’ny taratasiny ho an’ny Romanina : “ Aza manaiky ho resin’ny ratsy , fa reseo foana amin’ny tsara ny ratsy . ” 
 Tsy ho resin’ny ratsy isika , raha matoky an’i Jehovah sady tapa - kevitra ny tsy hanaiky ho resin’ity tontolo ity . 
 Ankoatra izany , ilay teny hoe ‘ reseo foana ny ratsy ’ , dia mampiseho fa afaka mandresy ny ratsy isika , raha miezaka mafy hatrany mba hanohitra azy io . 
 Izay tsy mailo sy izay milavo lefona ihany no ho resin’ity tontolo ratsy ity sy Satana Devoly , mpitondra azy . — 1 Jaona 5 : 19 . 
 Inona no antony handinihantsika ny zava - nitranga sasany teo amin’ny fiainan’i Nehemia ? 
 Manaporofo ny fahamarinan’ny tenin’i Paoly momba ny ady atao amin’ny ratsy , ny tantaran’ny mpanompon’Andriamanitra iray . 
 Tsy iza izany fa i Nehemia , izay niaina 500 taona teo ho eo talohan’izay , tany Jerosalema . 
 Vitany ny niatrika ny fanoheran’ireo tsy tia an’Andriamanitra , sy nandresy ny ratsy tamin’ny tsara . 
 Inona no zava - tsarotra natrehiny ? 
 Inona no nanampy azy handresy ? 
 Ahoana no azontsika anahafana azy ? 
 Handinika ny zava - nitranga sasany teo amin’ny fiainan’i Nehemia isika , mba hamaliana izany . 
 * 
 Nanao ahoana ny fiaraha - monina nisy an’i Nehemia ? 
 Inona no zavatra mahatalanjona vitany ? 
 Niasa tao amin’ny lapan’i Artaksersesy mpanjakan’i Persa i Nehemia . 
 Tsy mpanompon’i Jehovah ny mpiara - belona taminy , nefa tsy nanaiky ‘ hovolavolain’ny tontolo ’ nisy tamin’izany izy . 
 Nahafoy ilay fiainana nampiadana nananany izy , rehefa nisy nilana azy tany Joda . 
 Nanao ilay dia sarotra nankany Jerosalema izy ary nanomboka asa goavana iray , dia ny fanorenana ny mandan’ilay tanàna . 
 Governoran’i Jerosalema i Nehemia , nefa nifofotra niasa niaraka tamin’ny Israelita namany isan’andro , “ hatramin’ny mazavaratsy ka mandra - piposaky ny kintana . ” 
 Vokatr’izany , dia tafatsangana tao anatin’ny roa volana monja ilay manda ! 
 Tena mahatalanjona ny nahavitan’ny Israelita izany , rehefa eritreretina ny zavatra isan - karazany nataon’ny mpanohitra . 
 Iza no nanohitra an’i Nehemia , ary inona no tanjon’izy ireo ? 
 Inona no tanjon’ny mpanohitra an’i Nehemia ? 
 I Sanbala sy Tobia ary Gasema no tena nanohitra azy . 
 Olona nanan - kaja nipetraka tsy lavitra an’i Joda ireo lehilahy ireo . 
 Fahavalon’ny vahoakan’Andriamanitra izy ireo , ka “ sosotra loatra ” rehefa fantany fa “ tonga hitady izay hahasoa ny Zanak’Isiraely ” i Nehemia . 
 Ny hisakana an’i Nehemia tsy hanorina ilay manda no masaka tao an - dohany , ary nanao teti - dratsy mihitsy izy ireo . 
 ‘ Nanaiky ho resin’ny ratsy ’ ve i Nehemia ? 
 “ Tezitra sady sosotra loatra ” 
 5 , 6 . a ) Ahoana no nataon’ny fahavalon’i Nehemia , rehefa nahita ny nanorenana ilay manda ? 
 b ) Nahoana i Nehemia no tsy natahotra ny mpanohitra ? 
 Be herim - po i Nehemia , ka nanentana ny vahoaka hoe : “ Andeha isika hanangana ny màndan’i Jerosalema . ” 
 Nanaiky ny vahoaka . 
 Nitantara i Nehemia fa “ nampahery ny tànany hanao izany soa izany ” izy ireo , nefa tonga ny mpanohitra “ nanaraby sy nanevateva . . . nanao hoe : Inona izao zavatra ataonareo izao ? 
 Hikomy amin’ny mpanjaka angaha hianareo ? ” 
 Tsy nampahatahotra an’i Nehemia anefa izany fanesoana sy fanendrikendrehana izany . 
 Hoy kosa izy tamin’izy ireo : “ Andriamanitry ny lanitra , Izy no hanambina anay , ka dia hitsangana handrafitra izahay mpanompony . ” 
 Tapa - kevitra ny hanohy ilay asa tsara efa natombony i Nehemia . 
 “ Tezitra sady sosotra loatra ” i Sanbala , iray tamin’ny mpanohitra , ka vao mainka nanao vava be . 
 Hoy izy naneso : “ Inona no ataon’ireo Jiosy osa ireo ? . . . 
 Hahatsangana ny vato avy amin’ny lavenona miavosa va ireo ? ” 
 Nanampy trotraka i Tobia , nanao hoe : “ Na dia amboa - haolo aza miakatra eo amin’izay atsangany , dia haharava ny mànda vato ataony . ” 
 Ahoana no nataon’i Nehemia ? 
 Inona avy no nataon’i Nehemia nanoloana ny fanendrikendrehan’ny mpanohitra ? 
 Tsy noraharahain’i Nehemia fotsiny ilay fanesoana . 
 Nankatò ny didin’Andriamanitra izy , ka tsy nitady hamaly faty . 
 Nankininy tamin’i Jehovah ny raharaha , ary nivavaka izy hoe : “ Mihainoa , ry Andriamanitray ô , fa atao tsinontsinona izahay ; koa atsingereno ho eo an - dohany ihany ny latsa ataony . ” 
 Natoky i Nehemia fa hotanterahin’i Jehovah ilay teniny hoe : “ Ahy ny famaliana sy ny fampanodiavana . ” 
 Nanohy ny fanorenana ilay manda foana koa izy sy ny vahoaka , fa tsy nanaiky ho voarebireby . 
 “ Tafakambana avokoa [ ny manda ] hatramin’ny antsasany miakatra ; fa nazoto niasa ny olona . ” 
 Tsy nahavita nampitsahatra ny fanorenana ny fahavalon’ny fivavahana marina ! 
 Ahoana no hanahafantsika an’i Nehemia ? 
 a ) Ahoana no hanahafantsika an’i Nehemia rehefa misy mpanohitra manendrikendrika antsika ? 
 b ) Mitantarà zavatra nitranga taminao na tantara renao , mampiseho fa fahendrena ny tsy mamaly faty . 
 Mety haneso sy hanendrikendrika antsika ny mpanohitra any am - pianarana sy any am - piasana , ary eny fa na dia ao an - trano ihany aza . 
 Matetika ny zavatra tsara indrindra tokony hatao manoloana izany , dia ny mampihatra ny toro lalan’ny Baiboly hoe : “ Ao ny andro anginana . ” 
 Manahaka an’i Nehemia àry isika , ka tsy manao teny mandratra hamaliana an’ireny olona ireny . 
 Mivavaka amin’Andriamanitra koa isika , ary matoky ny teniny hoe : “ Izaho no hamaly . ” 
 Amin’izay isika dia tsy ho voarebirebin’ny mpanohitra hiala amin’ilay asa tsy maintsy ataontsika . 
 Tsy inona izany fa ny fitoriana ny vaovao tsaran’ny Fanjakan’Andriamanitra sy ny fanaovana mpianatra . 
 Isaky ny mandray anjara amin’ny fitoriana isika , ary tsy milavo lefona manoloana ny fanoherana , dia mampiseho fa mahatoky toa an’i Nehemia . 
 Norahonana ho faty 
 Inona no fihetsika nahery vaika nasehon’ireo fahavalon’i Nehemia ? 
 Ahoana no nataon’i Nehemia tamin’izany ? 
 Ren’ireo fahavalon’ny fivavahana marina tamin’ny andron’i Nehemia , fa “ voatsangana ny màndan’i Jerosalema . ” 
 Nandray ny sabany àry izy ireo , mba “ hamely an’i Jerosalema . ” 
 Toa tsy nisy fanantenana ho an’ny Jiosy tamin’izay . 
 Voahodidina i Jerosalema : Ny Samaritanina tany avaratra , ny Amonita tany atsinanana , ny Arabo tany atsimo , ary ny Asdodita tany andrefana . 
 Toy ny hoe tapi - dalan - kaleha ireo mpanorina ny manda ! 
 Inona no nataon’izy ireo ? 
 “ Nivavaka tamin’Andriamanitray izahay ” , hoy i Nehemia . 
 Nandrahona ny hamono azy ireo ho faty sy ‘ hampitsahatra ny asa ’ ny fahavalo . 
 Nasain’i Nehemia niaro ny tanàna tamin’ny “ sabatra sy lefona ary tsipìka ” ireo mpanao ny manda , tamin’izay . 
 Amin’ny olombelona aloha , dia toy ny atody miady amam - bato ny Jiosy nanoloana an’ireo tafika fahavalony . 
 Hoy anefa i Nehemia : ‘ Aza matahotra ianareo ; ny Tompo lehibe sy mahatahotra no tsarovy . ’ — Nehemia 4 : 1 - 3 , 5 , 7 , 8 . 
 a ) Nahoana ireo fahavalo no tsy namely ny Jiosy indray ? 
 b ) Inona avy no fepetra noraisin’i Nehemia ? 
 Nitsimbadika tampoka anefa ny toe - javatra . 
 Tsy namely azy ireo indray ny fahavalo . 
 Nahoana ? 
 “ Nofoanan’Andriamanitra ny heviny ” , hoy i Nehemia . 
 Fantany anefa fa mbola mety hahavanon - doza ihany ny fahavalo . 
 Mailo àry izy , ka nasainy nanova ny fomba fiasany ireo mpanorina ny manda . 
 “ Samy niasa tamin’ny tànany anankiray ” izy ireo nanomboka hatreo , ary “ nitan - defona kosa ny tànany anankiray . ” 
 Nanendry olona iray ho “ mpitsoka ny anjomara ” koa i Nehemia , mba hampandrenesana ny mpiasa raha sendra manafika ny fahavalo . 
 Mbola zava - dehibe noho izany aza , fa nanome toky ny vahoaka izy hoe : “ Andriamanitsika no hiady ho antsika . ” 
 Nanohy ny fanorenana ny vahoaka , rehefa nahazo fampaherezana , sady efa vonona hiatrika ny famelezan’ny fahavalo . 
 Inona no ianarantsika avy amin’io tantara io ? 
 Inona no manampy ny tena Kristianina hiatrika ny zava - dratsy atao aminy , any amin’ny tany misy fandrarana ? 
 Ahoana no andresen’izy ireo ny ratsy amin’ny tsara ? 
 Miatrika fanoherana mahery vaika ny tena Kristianina indraindray . 
 Toy ny hoe tafika mitambatra ireo fahavalon’ny fivavahana marina any amin’ny tany sasany . 
 Amin’ny olombelona , dia toy ny atody miady amam - bato ireo mpiray finoana amintsika , any amin’ireny tany ireny . 
 Matoky anefa ireny Vavolombelona ireny fa ‘ hiady ho azy ireo Andriamanitra . ’ 
 Matetika ireo enjehina noho ny finoany no mahatsapa fa mamaly ny vavaka ataony i Jehovah , ary ‘ manafoana ny hevitry ’ ny fahavalo mahery . 
 Mbola mahita fomba hitoriana ny vaovao tsara foana ny Kristianina , na dia any amin’ireo firenena andrarana izany aza . 
 Nanova ny fomba fiasany ireo mpanorina ny mandan’i Jerosalema . 
 Mailo koa ny Vavolombelon’i Jehovah ankehitriny ka manova ny fomba fitoriny , rehefa misy manenjika azy ireo . 
 Mazava ho azy fa tsy mampiasa fitaovam - piadiana izy . 
 Tsy mitsahatra mitory izy ireo , na dia misy mandrahona ny hampiasa herisetra aminy aza . 
 Be herim - po kosa ireo rahalahy sy anabavy ireo , ka ‘ reseny amin’ny tsara foana ny ratsy . ’ 
 “ Avia isika hihaona ” 
 12 , 13 . a ) Inona no tetika nataon’ny fahavalon’i Nehemia ? 
 b ) Nahoana i Nehemia no tsy nanaiky hihaona tamin’ireo fahavalony ? 
 Fanoherana an - kolaka indray no nampiasain’ny fahavalon’i Nehemia , rehefa hitany fa tsy nahomby ny famelezana mivantana . 
 Tetika telo no nataon’izy ireo . 
 Inona avy izany ? 
 Voalohany , nanandrana namitaka an’i Nehemia izy ireo . 
 Hoy izy ireo taminy : “ Avia isika hihaona ao amin’izay vohitra anankiray amin’ny tany lemak’i Ono . ” 
 Teo anelanelan’i Jerosalema sy Samaria no nisy ny tanànan’i Ono . 
 Nandroso hevitra ny hihaonan’i Nehemia aminy eo amin’io toerana io ny fahavalony , mba handaminana ilay tsy fifanarahana . 
 Afaka nieritreritra i Nehemia tamin’izay hoe : ‘ Mety mihitsy izany . 
 Tsy aleo ve mifanazava , toy izay miady ? ’ 
 Tsy nanao izany anefa i Nehemia . 
 Hoy izy nanazava ny antony : “ Nikasa hanisy ratsy ahy izy roa lahy . ” 
 Hitany ny hafetsen’izy ireo , ka tsy voafitaka izy . 
 Inefatra izy no nilaza tamin’ny fahavalony hoe : “ Tsy afa - midina aho ; nahoana no hilaozako midina any aminareo ny asa ka hatsahatra ? ” 
 Tsy nahomby ny ezaky ny fahavalo hampanaiky lembenana an’i Nehemia . 
 Nifantoka tamin’ny fanorenana ny manda izy . — Nehemia 6 : 1 - 4 . 
 Inona no nataon’i Nehemia rehefa nisy niampanga lainga azy ? 
 Faharoa , nanely tsaho ny fahavalon’i Nehemia . 
 Nampangain’izy ireo ho “ mikasa hikomy ” amin’i Artaksersesy Mpanjaka izy . 
 Nilaza tamin’i Nehemia indray ry zareo hoe : “ Avia isika hiara - mihevitra . ” 
 Mbola nanda ihany anefa i Nehemia , satria fantany ny tena notadiavin’izy ireo . 
 Nanazava izy hoe : “ Ta - hampahatahotra anay izy rehetra , ka hoy izy : Ho kivy amin’ny asa izy ka tsy hahatontosa . ” 
 Nabaribarin’i Nehemia amin’izay teto fa lainga ny fiampangan’ny fahavalony . 
 Hoy izy : “ Tsy marina izany zavatra lazainao izany , fa tao am - ponao ihany no namoronanao izany . ” 
 Nangataka fanampiana tamin’i Jehovah koa i Nehemia , ary nivavaka hoe : ‘ Ampaherezo ny tanako ! ’ 
 Natoky izy fa hahavita hisakana ny teti - dratsin’ny fahavalo sy hanohy ny fanorenana ny manda , rehefa ampian’i Jehovah . — Nehemia 6 : 5 - 9 . 
 Nampirisika an’i Nehemia hanao inona ny mpaminany sandoka iray ? 
 Nahoana i Nehemia no tsy nanaiky hanao izany ? 
 Fahatelo , Israelita iray mpamadika indray no nampiasain’ny fahavalon’i Nehemia . 
 Semaia no anarany , ary nasain’izy ireo nitarika an’i Nehemia handika ny Lalàn’Andriamanitra izy . 
 Hoy i Semaia tamin’i Nehemia : “ Andeha isika hiditra ao an - tranon’Andriamanitra ao anatin’ny tempoly , ary aoka harindrintsika ny varavarana , fa ho avy hamono anao izy . ” 
 Nilaza i Semaia teo fa hisy hamono i Nehemia , ka tokony hiafina ao amin’ny tempoly izy raha tsy te ho faty . 
 Tsy mpisorona anefa i Nehemia . 
 Manota izy raha miafina ao amin’ny tranon’Andriamanitra . 
 Handika ny Lalàn’Andriamanitra ve izy , mba hamonjena ny ainy ? 
 Izao no navaliny : “ Iza no olona tahaka ahy no mahazo miditra ao amin’ny tempoly ka ho velona ? 
 Tsy hiditra ao aho . ” 
 Nahoana i Nehemia no tsy voafitaka ? 
 Satria fantany fa na dia Israelita toa azy aza i Semaia , dia “ tsy Andriamanitra no naniraka azy . ” 
 Tsy hampirisika azy handika ny Lalàn’Andriamanitra koa ny tena mpaminany . 
 Mbola tsy nanaiky ho resin’ireo fahavalo ratsy fanahy ihany i Nehemia teo . 
 Tsy ela taorian’izay , dia nanao tatitra izy hoe : “ Vita tamin’ny roa amby dimam - polo andro ny mànda , dia tamin’ny andro fahadimy amby roa - polo tamin’ny volana Elola . ” — Nehemia 6 : 10 - 15 ; Nomery 1 : 51 ; 18 : 7 . 
 a ) Inona no tokony hatao raha toa isika sendra namana sandoka , na mpanendrikendrika , na rahalahy sandoka ? 
 b ) Ahoana no ampisehoanao fa tsy manaiky hampandefitra ny finoanao ianao ao an - trano , na any am - pianarana , na any am - piasana ? 
 Toa an’i Nehemia , dia mety hiatrika fanoherana avy amin’ny namana sandoka , na mpanendrikendrika , na rahalahy sandoka isika . 
 Hisy olona hitaona antsika hanaiky lembenana koa angamba . 
 Mety hanandrana handresy lahatra antsika izy ireo hoe afaka manatratra tanjona toy ny an’ny olona rehetra eto amin’ity tontolo ity ihany isika , raha mampihena kely fotsiny ny zotom - pontsika ho an’ny fanompoana an’i Jehovah . 
 Tsy manaiky lembenana anefa isika , satria ny Fanjakan’Andriamanitra no loha laharana eo amin’ny fiainantsika . 
 Manely tsaho momba antsika koa ny mpanohitra . 
 Ampangaina ho manohintohina ny Fitondrana isika , any amin’ny tany sasany , tsy misy hafa amin’ny niampangana an’i Nehemia ho mpikomy amin’ny mpanjaka . 
 Nentina tany amin’ny fitsarana ny sasany amin’ny fiampangana toy ireny , ary voaporofo fa diso . 
 Na hanao ahoana anefa na hanao ahoana hiafaran’ny raharaha tsirairay , dia mivavaka amin’i Jehovah isika sady matoky fa hitarika izany mifanaraka amin’ny sitrapony izy . 
 Mety ho avy amin’ireo mihambo ho manompo an’i Jehovah koa ny fanoherana . 
 Nisy Jiosy nanandrana nandresy lahatra an’i Nehemia handika ny Lalàn’Andriamanitra , mba hamonjena ny ainy . 
 Toy izany koa fa mety hisy Vavolombelona nivadi - pinoana hanandrana hitaona antsika hampandefitra ny finoantsika . 
 Tsy mihaino ny mpivadi - pinoana anefa isika , satria fantatsika fa ny fanarahana ny lalàn’Andriamanitra no mamonjy ny aintsika , fa tsy ny fandikana azy ireny ! 
 Afaka mandresy ny ratsy rehetra tokoa isika , noho ny fanampian’i Jehovah ! 
 Mitory ny vaovao tsara na eo aza ny ratsy 
 17 , 18 . a ) Inona no tanjon’i Satana sy ireo mpanohana azy ? 
 b ) Tapa - kevitra ny hanao inona ianao , ary nahoana ? 
 Izao no lazain’ny Tenin’Andriamanitra momba ireo rahalahin’i Kristy voahosotra : “ Izy ireo dia naharesy [ an’i Satana ] noho . . . ny hafatra torin’izy ireo . ” 
 Hitantsika eo fa mifandray mivantana ny hoe mandresy an’i Satana , izay fototry ny ratsy , sy ny hoe mitory ny hafatra momba ilay Fanjakana . 
 Tsy mahagaga raha tsy amelan’i Satana ny sisa voahosotra sy ny “ vahoaka be ” , fa toheriny foana ! — Apokalypsy 7 : 9 ; 12 : 17 . 
 Hitantsika teo fa mampiasa fomba maro ny mpanohitra . 
 Mety hanao vava be izy ireo , na hampiasa herisetra , na fanoherana an - kolaka . 
 Iray ihany ny tanjon’i Satana amin’izany rehetra izany , dia ny hampitsahatra ny fitoriana . 
 Tsy hahomby mihitsy anefa izy , satria manahaka an’i Nehemia ny vahoakan’Andriamanitra , ka tapa - kevitra ny ‘ handresy foana ny ratsy amin’ny tsara . ’ 
 Ahoana no anaovany izany ? 
 Amin’ny fitoriana ny vaovao tsara , mandra - pilazan’i Jehovah hoe vita ny asa ! — Marka 13 : 10 ; Romanina 8 : 31 ; Filipianina 1 : 27 , 28 . 
 [ Fanamarihana ambany pejy ] 
 Mba hahafantaranao ny mombamomba an’ireo zava - nitranga ireo , dia vakio ny Nehemia 1 : 1 - 4 ; 2 : 1 - 6 , 9 - 20 ; 3 : 33 – 4 : 17 ; 6 : 1 - 15 . 
 Tadidinao Ve ? 
 • Inona no karazana fanoherana natrehin’ny mpanompon’Andriamanitra fahiny sy ankehitriny ? 
 • Inona no tena tanjon’ny fahavalon’i Nehemia ? 
 Inona no tanjon’ny fahavalon’Andriamanitra ankehitriny ? 
 • Inona no ataontsika , mba handresena foana ny ratsy amin’ny tsara ? 
 [ Efajoro / ​ Sary , pejy 29 ] 
 Lesona Ianarantsika avy Amin’ny Bokin’i Nehemia 
 Ny mpanompon’Andriamanitra dia misy 
 • maneso 
 • mandrahona 
 • mamitaka 
 Mampiasa fitaka ny 
 • namana sandoka 
 • mpanendrikendrika 
 • rahalahy sandoka 
 Mandresy ny ratsy ny mpanompon’Andriamanitra rehefa 
 • manohy foana ny asa nampanaoviny azy ireo 
 [ Sary , pejy 27 ] 
 Nanorina ny mandan’i Jerosalema i Nehemia sy ny namany , na teo aza ny fanoherana nahery vaika 
 [ Sary , pejy 31 ] 
 Tsy matahotra mitory ny vaovao tsara ny tena Kristianina 
 Nanota Tamin’ny Fanahy Masina ve Ianao ? 
 “ Misy ota mahafaty . ” — 1 JAONA 5 : 16 . 
 1 , 2 . 
 Inona no manaporofo fa mety hanota amin’ny fanahy masin’Andriamanitra ny Kristianina ? 
 HOY ny vehivavy kristianina iray , any Alemaina : “ Nieritreritra foana aho hoe nanota tamin’ny fanahy masina , ary nampiady saina ahy izany . ” 
 Mety hanota amin’io hery ampiasain’Andriamanitra io tokoa ve ny Kristianina iray ? 
 Mety hitranga izany . 
 Hoy mantsy i Jesosy Kristy : “ Hahazoan’ny olona famelan - keloka ny karazana fahotana rehetra sy izay rehetra mety ho fanevatevana an’Andriamanitra , fa tsy hahazoana famelan - keloka kosa ny fanevatevana ny fanahy masina . ” 
 Hoy koa ny Baiboly : “ Raha minia manota isika rehefa avy nahalala marina tsara ny fahamarinana , dia tsy misy sorona noho ny ota intsony , fa fiandrasana fanamelohana kosa . ” 
 Nilaza koa ny apostoly Jaona hoe : “ Misy ota mahafaty . ” 
 Iza anefa no mamaritra raha “ ota mahafaty ” no nataon’ny olona iray na tsia ? 
 Ilay nanao fahotana lehibe ve ? 
 Ahazoana famelan - keloka ny fibebahana 
 Mety hanenina mafy noho ny fahotana nataontsika isika . 
 Inona no mety ho dikan’izany ? 
 I Jehovah no Mpitsara fara tampony , ary manao ny rariny foana izy . 
 Tsy maintsy hampamoahina eo anatrehany isika rehetra . 
 Izy no mamaritra raha tsy ahazoana famelan - keloka ny fahotana nataontsika . 
 Izy irery koa no afaka manala ny fanahiny amintsika . 
 Raha manenina mafy noho ny fahotana nataontsika anefa isika , dia mety hidika izany fa tena nibebaka isika . 
 Inona anefa no atao hoe tena mibebaka ? 
 a ) Inona no atao hoe mibebaka ? 
 b ) Nahoana ny Salamo 103 : 10 - 14 no tena mampahery ? 
 Mibebaka ny olona iray , raha manenina noho ny ratsy nokasainy hatao na efa nataony , ary tsy manao izany intsony . 
 Tena hampahery an’ireo olona nibebaka ity tenin’ny mpanao salamo ity : “ Tsy mba manao amintsika araka ny fahotantsika [ i Jehovah ] , na mamaly antsika araka ny helotsika . 
 Fa tahaka ny hahavon’ny lanitra ambonin’ny tany no haben’ny famindrampony amin’izay matahotra Azy . 
 Tahaka ny halavitry ny atsinanana amin’ny andrefana no halavitry ny anesorany ny fahotantsika amintsika . 
 Tahaka ny fiantràn’ny ray ny zanany no fiantràn’i Jehovah izay matahotra Azy ; fa Izy mahalala ny toetsika ka mahatsiaro fa vovoka isika . ” — Salamo 103 : 10 - 14 . 
 5 , 6 . 
 Inona no hevi - dehibe ao amin’ny 1 Jaona 3 : 19 - 22 , ary inona no tian’i Jaona holazaina ? 
 Mampahery koa ity tenin’ny apostoly Jaona ity : “ Izao no hahafantarantsika fa avy amin’ny marina isika , ary izao no hanomezantsika toky ny fontsika eo anatrehany ny amin’izay rehetra mety hanamelohan’izy io antsika : Lehibe noho ny fontsika mantsy Andriamanitra , sady mahalala ny zava - drehetra . 
 Ry malala , raha tsy manameloka antsika ny fontsika , dia afaka miteny amin’Andriamanitra amim - pieritreretana madio isika . 
 Koa na inona na inona angatahintsika dia raisintsika avy aminy izany , satria mitandrina ny didiny sy manao izay ankasitrahana eo imasony isika . ” — 1 Jaona 3 : 19 - 22 . 
 Fantatsika fa “ avy amin’ny marina isika ” , satria tia an’ireo rahalahy ary tsy zatra manota . 
 Raha mahatsiaro ho meloka isika , dia tokony hitadidy fa ‘ lehibe noho ny fontsika Andriamanitra , sady mahalala ny zava - drehetra . ’ 
 Mamindra fo amintsika izy , satria fantany fa manana “ fitiavan - drahalahy tsy misy fihatsarambelatsihy ” isika , sady miezaka manao ny sitrapony , ary miady mafy mba tsy hanota . 
 ‘ Tsy hanameloka antsika ny fontsika ’ raha matoky an’i Jehovah isika , sady tia an’ireo rahalahy , ary tsy manota an - tsitrapo . 
 Ho afaka hiresaka “ amin’Andriamanitra amim - pieritreretana madio ” isika , ary hamaly antsika izy satria mitandrina ny didiny isika . 
 Olona nanota tamin’ny fanahy masina 
 Inona no jeren’i Jehovah rehefa hamela heloka izy ? 
 Inona no fahotana tsy ahazoana famelan - keloka ? 
 Andeha isika handinika ohatra ara - baiboly mba hamaliana izany . 
 Tokony hampahery antsika ireo ohatra ireo , raha efa nibebaka isika nefa mbola malahelo ihany . 
 Ho hitantsika fa tsy dia ilay fahotana natao loatra no tena jeren’i Jehovah rehefa hamela heloka izy . 
 Jereny koa ny toe - pon’ilay olona sy ny antony nanaovany an’ilay fahotana , ary ny hoe niniana natao ve ilay izy sa tsia . 
 Nahoana ny mpitondra fivavahana jiosy sasany , no lazaina fa nanota tamin’ny fanahy masina ? 
 Nanota tamin’ny fanahy masina ireo mpitondra fivavahana jiosy nanohitra an’i Jesosy Kristy . 
 Fantatr’izy ireo fa ny fanahy masin’Andriamanitra no nahafahan’i Jesosy nanao fahagagana manome voninahitra an’i Jehovah . 
 Nilaza anefa ireo fahavalon’i Kristy ireo fa avy amin’ny herin’i Satana Devoly izany . 
 Nilaza i Jesosy fa tsy hahazo famelan - keloka ny olona manevateva ny fanahy masina toy izany , “ na eto amin’ity tontolo ity na any amin’ilay ho avy . ” — Matio 12 : 22 - 32 . 
 Inona no atao hoe manevateva , ary inona no nolazain’i Jesosy momba izany ? 
 Ny hoe manevateva dia manaratsy , manala baraka , na manao teny mandratra . 
 Manohitra an’i Jehovah izay manohitra ny fanahy masina , satria avy aminy io hery io . 
 Tsy hahazo famelan - keloka izay manevateva ny fanahy masina nefa tsy mibebaka . 
 Hita tamin’ny tenin’i Jesosy voalaza teo ambony , fa ireo minia manohitra ny fiasan’ny fanahy masina no tiany horesahina . 
 Nanevateva ny fanahy masina ireo mpanohitra an’i Jesosy , satria ny fanahin’i Jehovah no nanome hery azy , nefa nolazain’izy ireo fa avy amin’ny Devoly izany . 
 Hoy àry i Jesosy : ‘ Na iza na iza manevateva ny fanahy masina , dia tsy hahazo famelan - keloka mihitsy na rahoviana na rahoviana , fa meloka noho ny ota mandrakizay izy . ’ — Marka 3 : 20 - 29 . 
 Nahoana i Jodasy no nantsoin’i Jesosy hoe “ zanaky ny fandringanana ” ? 
 Diniho koa izay nataon’i Jodasy Iskariota . 
 Lasa tsy mendri - pitokisana intsony izy . 
 Nangalarany ny tahiry tao amin’ny boatim - bola nasaina notazoniny . 
 Nankany amin’ireo mpitondra jiosy izy tatỳ aoriana , ary nilaza fa hatolony azy ireo i Jesosy raha omena farantsa volafotsy 30 izy . 
 Nanenina i Jodasy rehefa avy namadika an’i Jesosy , kanefa tsy nibebaka mihitsy izy . 
 Tsy mendrika ny hatsangana amin’ny maty àry i Jodasy , ka nantsoin’i Jesosy hoe “ zanaky ny fandringanana . ” — Jaona 17 : 12 ; Matio 26 : 14 - 16 . 
 Olona tsy nanota tamin’ny fanahy masina 
 11 - 13 . 
 Inona no fahotana nataon’i Davida Mpanjaka ? 
 Inona no fampaherezana azontsika , rehefa dinihina ny fomba nandaminan’Andriamanitra an’ilay raharaha ? 
 Mbola malahelo noho ny fahotana vitany ny Kristianina sasany , na dia efa nibebaka sy nahazo fanampiana avy tamin’ny anti - panahin’ny fiangonana aza . 
 Raha manjo anao koa izany , dia azo inoana fa hampahery anao ny tantaran’ireo olona nahazo famelan - keloka , voalaza ao amin’ny Soratra Masina . 
 Nanao fahotana lehibe i Davida Mpanjaka . 
 Hitany nandro i Batseba , vadin’i Oria . 
 Nasainy nentina tao an - dapa io vehivavy tsara tarehy io , ary nanao firaisana taminy izy . 
 Rehefa reny fa bevohoka i Batseba , dia nanao tetika hanarontsaronana ny fahotany izy . 
 Nataony izay hanaovan’i Oria firaisana tamin’i Batseba . 
 Tsy nahomby anefa izany , ka nataony izay hahafaty an’i Oria tany an’ady . 
 Nalainy ho vady i Batseba avy eo ary niteraka zazalahy , saingy maty ilay zaza . — 2 Samoela 11 : 1 - 27 . 
 Nalamin’i Jehovah ilay raharaha . 
 Navelany ny helok’i Davida satria nibebaka izy . 
 Tsaroan’Andriamanitra koa angamba ny fifanekena momba ilay Fanjakana , nataony tamin’i Davida . 
 Tsy maintsy ho nibebaka koa i Batseba matoa lasa renin’i Solomona Mpanjaka sady razamben’i Jesosy Kristy . 
 Raha nanota ianao ka nibebaka , dia tadidio fa voamarik’i Jehovah ny fiovana nataonao . 
 Nahoana ny tantaran’i Manase no manaporofo fa tena mamela heloka i Jehovah ? 
 Tena mamela heloka i Jehovah , rehefa jerena ny tantaran’i Manase , mpanjakan’ny Joda . 
 Nanao izay ratsy teo imason’i Jehovah i Manase . 
 Nanao alitara ho an’i Bala izy , ary nivavaka tamin’ireo zavatra “ eny amin’ny lanitra . ” 
 Nanorina alitara ho an’ny andriamani - diso izy , teo amin’ny tokotany roa ivelan’ny tempoly . 
 Nandoro ny zanany tao anaty afo izy , nampiroborobo ny asan’ny maizina , ary nampirisika ny mponin’i Joda sy Jerosalema “ hanao ratsy mihoatra noho ny firenena izay naringan’i Jehovah tsy ho eo anoloan’ny Zanak’Isiraely . ” 
 Tsy nisy niraharaha koa ny fampitandreman’ny mpaminanin’Andriamanitra . 
 Nentin’ny mpanjakan’i Asyria ho babo i Manase , tatỳ aoriana . 
 Nibebaka sy nanetry tena izy tany , ary nivavaka tamin’Andriamanitra foana . 
 Namela ny helony i Jehovah ary namerina azy ho mpanjaka tany Jerosalema indray . 
 Nampandroso ny fivavahana marina izy nony tonga tany . — 2 Tantara 33 : 2 - 17 . 
 Nahoana ny zava - nitranga tamin’ny apostoly Petera no manaporofo fa tena mamela heloka i Jehovah ? 
 Nanao fahotana lehibe koa ny apostoly Petera satria nanda an’i Jesosy . 
 Tena nibebaka anefa izy ka navelan’i Jehovah ny helony . 
 Niharihary izany tamin’ny andro Pentekosta , izany hoe 50 andro tatỳ aoriana . 
 Nomen’i Jehovah tombontsoa hitory momba an’i Jesosy izy tamin’io andro io , ary tena nanana fahasahiana . 
 Mamela ny helok’ireo Kristianina tena mibebaka koa Andriamanitra , ankehitriny . 
 Hoy ny mpanao salamo : “ Raha mandinika heloka Hianao , Jehovah ô , iza no hahajanona , Tompo ô ? 
 Fa eo aminao no misy ny famelan - keloka . ” — Salamo 130 : 3 , 4 . 
 Nahoana isika no tsy tokony hanahy be loatra ? 
 Inona no tokony hatao mba hahazoana famelan - keloka ? 
 Tsy tokony hanahy be loatra isika hoe nanota tamin’ny fanahy masina . 
 Hitantsika teo mantsy fa tena mamela an’ireo mpanota nibebaka i Jehovah . 
 Tokony hivavaka avy amin’ny fo isika . 
 Raha nanota isika , dia azontsika atao ny mangataka famelan - keloka miorina amin’ny sorom - panavotan’i Jesosy , ny famindram - pon’i Jehovah , ny tsy fahalavorariantsika , ary ny tsy fivadihana efa nasehontsika hatramin’izay . 
 Fantatsika fa tena tsara fanahy i Jehovah , ka matoky isika fa hamela ny helotsika izy raha mifona aminy isika . — Efesianina 1 : 7 . 
 Inona no tokony hatao raha nanota isika nefa tsy sahy mivavaka ? 
 Ahoana raha nanota isika kanefa tsy sahy mivavaka , satria mihevitra fa simba ny fifandraisantsika amin’i Jehovah ? 
 Hoy i Jakoba mpianatra : “ Aoka [ ny olona toy izany ] hiantso ny anti - panahin’ny fiangonana , ary aoka ireo hivavaka ho azy sy hanosotra menaka azy amin’ny anaran’i Jehovah . 
 Fa hanasitrana ilay marary ny vavaka atao amim - pinoana , ary i Jehovah hanarina azy . 
 Raha nanota koa izy , dia havela ny helony . ” — Jakoba 5 : 14 , 15 . 
 Inona no manaporofo fa tsy voatery ho nanao fahotana tsy ahazoana famelan - keloka ny olona voaroaka ? 
 Voaroaka tsy ho anisan’ny fiangonana ny olona iray nanao ratsy , raha tsy mibebaka . 
 Tsy midika anefa izany hoe nanao fahotana tsy ahazoana famelan - keloka izy . 
 Nisy voahosotra voaroaka teo anivon’ny fiangonan’i Korinto , ka hoy i Paoly : “ Ampy ho an’ilay olona izany fananarana mafy nataon’ny maro izany , ka mba tokony ho vonona hamela ny helony amin - katsaram - panahy kosa ianareo ka hampionona azy , sao ho difotry ny alahelo be loatra izy . ” 
 Ho afaka hifandray tsara amin’i Jehovah indray ny olona voaroaka , raha manaiky ny fanampian’ny anti - panahy sady manaporofo fa tena nibebaka . 
 Tsy maintsy ‘ mamoa voa mifanentana amin’ny fibebahana ’ izy . — Lioka 3 : 8 . 
 Inona no hanampy antsika “ hatanjaka amin’ny finoana ” ? 
 Inona no mety hahatonga ny olona iray hieritreritra fa nanota tamin’ny fanahy masina izy ? 
 Tsy salama angamba izy , na mitaky be loatra amin’ny tenany . 
 Mety hanampy azy ny vavaka sy ny fialan - tsasatra fanampiny . 
 Manakivy antsika i Satana mba tsy hanompoantsika an’Andriamanitra intsony . 
 Tsy tokony havelantsika handresy anefa izy . 
 Azo antoka fa tsy tian’i Jehovah hisy ho very ny mpanompony , satria na ny ratsy fanahy aza tsy tiany ho faty . 
 Raha manahy àry ianao sao nanota tamin’ny fanahy masina , dia tokony hazoto hianatra ny Tenin’Andriamanitra , anisan’izany ireo andinin - teny mampahery ao amin’ny Salamo . 
 Mila manatrika fivoriana tsy tapaka sy mitory ilay Fanjakana koa ianao . 
 “ Hatanjaka amin’ny finoana ” ianao raha manao izany , ary tsy hanahy intsony hoe nanao fahotana tsy ahazoana famelan - keloka . — Titosy 2 : 2 . 
 Inona avy no fanontaniana mety hanampy ny olona iray hahita fa tsy nanota tamin’ny fanahy masina izy ? 
 Tokony hanontany tena toy izao izay manahy sao nanota tamin’ny fanahy masina : ‘ Nanevateva ny fanahy masina ve aho ? 
 Tena nibebaka ve aho ? 
 Mino ve aho fa mamela heloka Andriamanitra ? 
 Moa ve aho mpivadi - pinoana ka mandà ireo fanazavana vaovao omen’ny fandaminana ? ’ 
 Mety ho tsapan’ilay olona fa tsy nanevateva ny fanahy masina izy , sady tsy lasa mpivadi - pinoana . 
 Efa nibebaka koa izy ary mino fa mamela heloka i Jehovah . 
 Midika izany fa tsy nanota tamin’ny fanahy masin’i Jehovah izy . 
 Inona avy no hodinihina ao amin’ny lahatsoratra manaraka ? 
 Faly tokoa ny olona iray rehefa mahazo antoka fa tsy nanota tamin’ny fanahy masina izy ! 
 Mbola hiresaka momba ny fanahy masina ny lahatsoratra manaraka , ary mety hanampy anao hamaly fanontaniana toy ny hoe : ‘ Tena tarihin’ny fanahy masin’Andriamanitra ve aho ? 
 Tena manana ny vokatry ny fanahy ve aho ? ’ 
 Ahoana no Havalinao ? 
 • Nahoana isika no milaza fa mety hanota amin’ny fanahy masina ny Kristianina ? 
 • Inona no atao hoe mibebaka ? 
 • Iza avy no nanota tamin’ny fanahy masina , tamin’i Jesosy tetỳ an - tany ? 
 • Inona no tokony hataon’ny olona iray , raha manahy izy sao nanao fahotana tsy ahazoana famelan - keloka ? 
 [ Sary , pejy 17 ] 
 Nanota tamin’ny fanahy masina ireo nilaza fa avy amin’i Satana ny hery nanaovan’i Jesosy fahagagana 
 [ Sary , pejy 18 ] 
 Tsy nanao fahotana tsy ahazoana famelan - keloka i Petera , na dia nanda an’i Jesosy aza 
 Manàna Fiaretana eo Am - piandrasana ny Andron’i Jehovah 
 ‘ Ampio fiaretana ny finoanareo . ’ — 2 PETERA 1 : 5 , 6 . 
 1 , 2 . 
 Inona no atao hoe fiaretana , ary nahoana no mila azy io ny Kristianina ? 
 EFA tena akaiky ny andro lehiben’i Jehovah . 
 Tapa - kevitra ny tsy hivadika aminy isika Kristianina , ka miandry fatratra ny fotoana hanamarinana ny zony hitondra . 
 Mandra - pahatongan’izany anefa , dia ankahalaina sy omena tsiny ary enjehina noho ny finoantsika isika . 
 Misy aza miatrika fahafatesana . 
 Mitaky fiaretana izany . 
 Ny fahaizana misetra zava - tsarotra no atao hoe fiaretana . 
 Mampirisika antsika toy izao ny apostoly Petera : ‘ Ampio fiaretana ny finoanareo . ’ 
 Mila fiaretana isika , satria hoy i Jesosy : “ Izay miaritra hatramin’ny farany no hovonjena . ” — Matio 24 : 13 . 
 Miatrika aretina sy alahelo noho ny famoizana havan - tiana , ary fitsapana hafa koa isika . 
 Ho faly tokoa i Satana raha miala amin’ny finoantsika isika ! 
 Ampian’i Jehovah anefa isika , ka afaka miaritra fitsapana isan - karazany . 
 Porofoin’ny zava - misy fa afaka miandry ny andron’i Jehovah amim - piaretana isika , sady manana finoana matanjaka foana . 
 Diniho ireto fitantarana vitsivitsy ireto . 
 Tsy nahasakana azy ireo ny aretina 
 3 , 4 . 
 Afaka manompo an’i Jehovah amim - pahatokiana isika , na eo aza ny aretina . 
 Manomeza ohatra . 
 Marina fa tsy manasitrana antsika amin’ny fomba mahagaga Andriamanitra ankehitriny . 
 Omeny tanjaka kosa anefa isika mba hahafahana hiaritra aretina . 
 Hoy i Sharon : ‘ Mbola tena kely aho , dia efa tsaroako hoe tsy nisaraka tamin’ny seza misy kodiarana . 
 Vao teraka aho mantsy no tratran’ny aretin - kozatra vokatry ny fahavoazan’ny atidoha , ka tsy mba afaka nifaly toy ny ankizy rehetra . ’ 
 Nanana fanantenana i Sharon rehefa nianatra momba an’i Jehovah sy ny fampanantenany fahasalamana tonga lafatra . 
 Mahita fifaliana izy rehefa manompo , na dia sarotra aminy aza ny miteny sy mandeha . 
 Hoy izy , 15 taona lasa izay : ‘ Mbola mety hiharatsy ny fahasalamako , nefa ny fatokisako an’Andriamanitra sy ny fifandraisako aminy no tokin’aina ho ahy . 
 Sambatra tokoa aho eo anivon’ny vahoakan’i Jehovah sy tohanany hatrany ! ’ 
 Nampirisika ny Kristianina tany Tesalonika ny apostoly Paoly mba “ hanao teny mampahery ny kivy . ” 
 Mety hiteraka fahakiviana be ny fahadisoam - panantenana lalina . 
 Hoy i Sharon tamin’ny 1993 : ‘ Nahatsapa aho hoe tena tsy nahomby , ka resin’ny fahakiviana lalina nandritra ny telo taona . 
 Nampahery sy nanome torohevitra ahy ny anti - panahy . 
 Be fitiavana i Jehovah ka nanome ahy fanazavana momba ny fahakiviana lalina , tao amin’ny gazety Ny Tilikambo Fiambenana . 
 Mikarakara ny vahoakany tokoa izy , ary takany ny fihetseham - pontsika . ’ 
 Mbola manompo amim - pahatokiana i Sharon , eo am - piandrasana ny andro lehiben’i Jehovah . 
 Inona no manaporofo fa afaka miaritra ny Kristianina tratran’ny adin - tsaina mafy ? 
 Misy Kristianina mijaly noho ny adin - tsaina mafy vokatry ny zavatra niainany taloha . 
 Nahita ady nahatsiravina , ohatra , i Harley tamin’ny Ady Lehibe II , ka lasa nanonofy ratsy momba izany . 
 Niantsoantso toy izao izy , rehefa natory : “ Tandremo ! 
 Tandremo ! ” 
 Kotsan’ny hatsembohana izy rehefa nifoha . 
 Afaka nampifanaraka ny fiainany tamin’ny tari - dalan’Andriamanitra anefa izy , ka tsy nanonofy ratsy matetika intsony , rehefa nandeha ny fotoana . 
 Ahoana no niatrehan’ny Kristianina iray ny olana ara - pihetseham - po nahazo azy ? 
 Tratran’ny aretina mifandray amin’ny fihetseham - po ny Kristianina iray , ka tena tsy mora taminy ny nitory isan - trano . 
 Nikiry nitory ihany anefa izy , satria fantany fa hahavonjy ny ainy sy ny an’ireo mihaino azy izany . 
 Tsy vitany akory aza indraindray ny nandondona varavarana . 
 Hoy anefa izy : “ Voafehiko ny fihetseham - poko rehefa afaka kelikely , ka nankeo amin’ny varavarana manaraka aho ary nanandrana indray . 
 Nitory hatrany aho , ka afaka nifandray tsara foana tamin’Andriamanitra . ” 
 Tsy mora tamin’io rahalahintsika io koa ny nanatrika fivoriana , nefa niaiky izy fa mahasoa ny miaraka amin’ny mpiray finoana . 
 Niezaka araka izay azo atao àry izy mba ho tonga foana . — Hebreo 10 : 24 , 25 . 
 Matahotra ny hiteny ampahibemaso na hanatrika fivoriana ny olona sasany , nefa ahoana no ampisehoany fa miaritra izy ? 
 Misy indray Kristianina tratran’ny tahotra mampihorohoro manoloana ny zavatra sasany . 
 Ny miteny ampahibemaso na ny manatrika fivoriana mihitsy aza angamba no mety hampahatahotra azy . 
 Tena tsy maintsy ho mafy aminy ny hanome valin - teny any am - pivoriana , na hanao anjara amin’ny Sekolin’ny Fanompoana ! 
 Miaritra anefa izy ireny , ary tena mampahery antsika ny mahita azy tonga mivory sy mandray anjara . 
 Inona no mandaitra indrindra rehefa miatrika olana ara - pihetseham - po ? 
 Mety hila hiala sasatra sy hatory bebe kokoa ny olona manana olana ara - pihetseham - po , mba hahafahany hiaritra . 
 Mety hila hanatona dokotera koa izy . 
 Ny fianteherana amin’Andriamanitra amin’ny alalan’ny vavaka anefa no mandaitra indrindra . 
 Hoy ny Salamo 55 : 22 : “ Apetraho amin’i Jehovah ny entanao , ary Izy no hanohana anao ; tsy havelany hangozohozo mandrakizay ny marina . ” 
 Aoka àry ianao ‘ hatoky an’i Jehovah amin’ny fonao ’ manontolo . — Ohabolana 3 : 5 , 6 . 
 Miaritra alahelo noho ny famoizana havan - tiana 
 9 - 11 . a ) Inona no hanampy antsika hiaritra alahelo , rehefa misy olon - tsy fointsika nodimandry ? 
 b ) Nahoana no afaka manampy antsika hiaritra alahelo ny ohatr’i Ana ? 
 Alahelo be no vokany , rehefa misy mpianakavy nindaosin’ny fahafatesana . 
 Nitomany , ohatra , i Abrahama rehefa maty i Saraha vady malalany . 
 Na i Jesosy lehilahy lavorary aza ‘ nirotsa - dranomaso ’ , rehefa maty i Lazarosy namany . 
 Ara - dalàna àry ny fahatsapana alahelo rehefa misy olon - tsy foy nodimandry . 
 Fantatry ny Kristianina anefa fa hisy ny fitsanganana amin’ny maty . 
 Noho izany , dia tsy ‘ malahelo tahaka ny hafa izay tsy manana fanantenana ’ izy ireo . — 1 Tesalonianina 4 : 13 . 
 Ahoana no hiatrehana alahelo toy izany ? 
 Mety hanampy antsika ity fanoharana ity : Mazàna isika no tsy malahelo ela be rehefa misy namana nanao dia lavitra , satria mbola manantena ny hahita azy . 
 Mety ho maivamaivana ny alahelontsika , raha heverintsika ho toy ny nanao dia lavitra toy izany ny Kristianina mahatoky nodimandry . 
 Azontsika antoka mantsy fa hatsangana amin’ny maty izy . — Mpitoriteny 7 : 1 . 
 Hanampy antsika hiaritra alahelo ny fianteherana tanteraka amin’ilay “ Andriamanitry ny fampiononana rehetra . ” 
 Hanampy antsika koa ny fieritreretana ny zavatra nataon’i Ana , ilay mpitondratena tamin’ny taonjato voalohany . 
 Maty vady izy raha vao fito taona monja no nanambadiany . 
 Mbola nanao fanompoana masina ho an’i Jehovah tao amin’ny tempoly anefa izy , tamin’izy 84 taona . 
 Tsy isalasalana fa nanampy azy hiatrika ny alahelony sy ny fahatsiarovana ho manirery ny fahafoizan - tena toy izany . 
 Afaka manampy antsika hiaritra ny vokatry ny famoizana havan - tiana ny fanaovana asa kristianina tsy tapaka , anisan’izany ny fitoriana . 
 Miatrika fitsapana samihafa 
 Fitsapana inona no iaretan’ny Kristianina sasany ao an - tokantrano ? 
 Tsy maintsy miaritra fitsapana ao an - tokantrano ny Kristianina sasany . 
 Mety ho ratsy be , ohatra , ny vokany raha manitsakitsa - bady ny iray amin’ny mpivady ! 
 Mety tsy hahita tory sy tsy hahafehy ny ranomasony ilay vady tsy manan - tsiny , noho ny fahatairana sy ny alahelo . 
 Mety hampiady saina azy na dia ny fanaovan - javatra tsotra aza , hany ka hanao zavatra tsy mety na hahitan - doza izy . 
 Mety tsy hahinan - kanina sy hihamahia ary hanana olana ara - pihetseham - po izy . 
 Mety ho sarotra aminy ny hanao asa kristianina . 
 Tsy lazaina intsony izay mety hanjo ny ankizy ! 
 13 , 14 . a ) Inona no fampaherezana azonao avy amin’ilay vavak’i Solomona ? 
 b ) Nahoana isika no mivavaka mba hahazoana ny fanahy masina ? 
 Omen’i Jehovah ny fanampiana ilaintsika isika , rehefa miatrika fitsapana toy izany . 
 Mihaino ny vavaky ny mpanompony izy , araka ny asehon’ny vavaka nataon’i Solomona Mpanjaka tamin’ny fitokanana ny tempoly . 
 Hoy izy : “ Izay vavaka rehetra sy fifonana rehetra ataon’olona , na ny Isiraely olonao rehetra , izay samy mahalala ny fahorian’ny fony avy , ka mamelatra ny tànany manatrika ity trano ity izy , — dia mihainoa any an - danitra fonenanao Hianao , ka mamelà heloka , ary manaova , ka omeo ny olonao araka ny alehany rehetra , fa fantatrao ny fony ( fa Hianao dia Hianao irery ihany no mahalala ny fon’ny zanak’olombelona rehetra ) , mba hatahorany Anao amin’izay andro rehetra hiainany etỳ amin’ny tany nomenao ny razanay . ” — 1 Mpanjaka 8 : 38 - 40 . 
 Tena hanampy antsika ny mivavaka hatrany mba hahazoana ny fanahy masina . 
 Anisan’ny vokatry ny fanahy ny fifaliana sy ny fiadanana . 
 Ho maivamaivana tokoa isika rehefa tsapantsika fa mamaly ny vavaka ataontsika ilay Raintsika any an - danitra ! 
 Fifaliana no hisolo ny alahelo amin’izay , ary fiadanana no hisolo ny tebiteby . 
 Andinin - teny inona avy no afaka manampy mba hampihenana ny fanahiantsika ? 
 Azo ampoizina ny hisian’ny fanahiana , rehefa tsy maintsy miaritra adin - tsaina mafy isika . 
 Mety hihena anefa ny fanahiana sasany , fara faharatsiny , raha mitadidy an’izao tenin’i Jesosy izao isika : “ Aza manahy ny amin’ny ainareo intsony , dia izay hohaninareo na izay hosotroinareo , na ny amin’ny vatanareo , dia izay hotafinareo . . . . 
 Katsaho hatrany àry aloha ny fanjakan [ ’ Andriamanitra ] sy ny fahamarinany , dia homena anareo koa izany rehetra izany . ” 
 Mampirisika antsika koa ny apostoly Petera mba ‘ hametraka izay rehetra mampanahy antsika amin’Andriamanitra , satria mikarakara antsika izy . ’ 
 Tsara àry ny miezaka hamaha olana . 
 Ny vavaka anefa no hanampy antsika , fa tsy ny fanahiana , rehefa avy nanao izay azontsika atao isika . 
 “ Ankino amin’i Jehovah ny làlanao , ary matokia Azy , fa hataony tanteraka ” , hoy ny hiran’ny mpanao salamo . — Salamo 37 : 5 . 
 16 , 17 . a ) Nahoana isika no tsy afaka tanteraka amin’ny fanahiana ? 
 b ) Hanana inona isika raha mampihatra ny Filipianina 4 : 6 , 7 ? 
 Hoy i Paoly : “ Aza manahy na amin’inona na amin’inona , fa amin’ny zava - drehetra , dia ampahafantaro an’Andriamanitra ny fangatahanareo , amin’ny alalan’ny vavaka sy ny fitalahoana mbamin’ny fisaorana . 
 Ary ny fiadanan’Andriamanitra izay lehibe lavitra noho ny eritreritra rehetra no hiambina ny fonareo sy ny sainareo amin’ny alalan’i Kristy Jesosy . ” 
 Mazava ho azy , fa tsy ho afaka tanteraka amin’ny fanahiana ny taranak’i Adama tsy lavorary . 
 ‘ Nampangidy ’ ny fiainan’i Isaka sy Rebeka , ray aman - drenin’i Esao , ohatra , ireo Hetita vadin’i Esao . 
 Tsy maintsy niteraka fanahiana ho an’ny Kristianina toa an - dry Timoty sy Trofimo , ny tsy fahasalamana . 
 Nanana fanahiana momba ny mpiray finoana taminy koa i Paoly . 
 Eo foana anefa ilay “ Mpihaino vavaka ” , hanampy an’ireo tia azy . — Salamo 65 : 2 . 
 Manohana sy mampahery antsika “ ilay Andriamanitry ny fiadanana ” , eo am - piandrasana ny andron’i Jehovah . 
 “ Mamindra fo sy miantra ” i Jehovah , “ tsara sady mamela heloka ” izy , ary ‘ tsaroany fa vovoka isika . ’ 
 Aoka àry isika ‘ hampahafantatra aminy ny fangatahantsika ’ , satria hanana “ ny fiadanan’Andriamanitra ” isika amin’izay . 
 Tsy inona izany fa ilay fahatoniana izay tsy ho takatry ny sain’ny olombelona . 
 Ahoana no ahafahana “ mahita ” an’Andriamanitra , toy ny voalazan’ny Joba 42 : 5 ? 
 Fantatsika fa momba antsika i Jehovah , rehefa mahazo valim - bavaka isika . 
 Rehefa avy niaritra fitsapana i Joba , dia nilaza taminy hoe : “ Fandrenesan’ny sofina ihany no nandrenesako Anao ; fa ankehitriny izao kosa dia ny masoko no mahita Anao . ” 
 Afaka misaintsaina ny fomba ikarakaran’Andriamanitra antsika isika , raha mahatakatra tsara ny zavatra ataony , sy manana finoana , ary mankasitraka azy . 
 Toy ny “ mahita ” azy isika amin’izay , ary mihoatra noho ny hatramin’izay mihitsy aza . 
 Hitondra fiadanam - po sy saina ho antsika tokoa ny fifandraisana akaiky amin’i Jehovah toy izany ! 
 Inona no hitranga raha ‘ apetratsika amin’i Jehovah avokoa izay rehetra mampanahy antsika ’ ? 
 Raha ‘ apetratsika amin’i Jehovah avokoa izay rehetra mampanahy antsika ’ , dia ho afaka hiaritra fitsapana isika noho ilay fahatoniana anaty izay miaro ny fontsika sy ny saintsika . 
 Ho tsapantsika ao am - pontsika lalina ao , fa misinda ny tahotra sy ny tebiteby . 
 Tsy ho sahiran - tsaina na hanahy intsony isika . 
 20 , 21 . a ) Porofoin’ny tantaran’i Stefana fa afaka ny ho tony isika rehefa enjehina . 
 Hazavao . b ) Misy mpanompon’i Jehovah toy izany koa ankehitriny . 
 Milazà ohatra . 
 Tony i Stefana mpianatra rehefa niaritra fitsapam - pinoana mafy . 
 Samy nahita avokoa ireo anisan’ny Fitsarana Avo Jiosy “ fa sahala amin’ny tarehin’anjely ny tarehiny ” , talohan’ny nitoriany farany teo anatrehan’izy ireo . 
 Tony toy ny an’ny anjely mpitondra hafatr’Andriamanitra , ny endriny . 
 Rehefa nabaribarin’i Stefana fa meloka ho namono an’i Jesosy ireo mpitsara , dia ‘ romotra tao am - pony tao izy ireo ka nihidy vazana taminy . ’ 
 “ Feno fanahy masina ” kosa i Stefana , “ ary nibanjina ny lanitra ka nahita ny voninahitr’Andriamanitra sady nahita an’i Jesosy nijoro teo an - tanana ankavanan’Andriamanitra . ” 
 Nahazo tanjaka i Stefana noho ilay fahitana , ka nahatoky mandra - pahatapitry ny ainy . 
 Afaka manana fahatoniana avy amin’Andriamanitra koa isika rehefa enjehina , na dia tsy mahazo fahitana aza . 
 Diniho ny fihetseham - pon’ny Kristianina sasany , izay novonoin’ny Nazia ho faty tamin’ny Ady Lehibe II . 
 Hoy ny iray taminy momba ny zava - nitranga tamin’ny fitsarana azy : ‘ Nomelohina ho faty aho . 
 Nihaino aho , ary nilaza ny tenin’ny Tompo hoe : “ Aoka hahatoky hatramin’ny fahafatesana ianao ” , niampy teniny vitsivitsy hafa . 
 Vita ny zava - drehetra taorian’izay . 
 Aza manahy ny amin’izany anefa , satria manana fiadanan - tsaina sy fahatoniana , izay tsy ho azonareo sary an - tsaina akory aho ! ’ 
 Nanoratra toy izao tamin’ny ray aman - dreniny koa ny tanora kristianina iray , talohan’ny nanapahana ny lohany : ‘ Efa mihoatra ny misasakalina izao . 
 Mbola manam - potoana hiovana hevitra aho . 
 Kanefa , mbola mety hahita fahasambarana eto amin’ity tontolo ity ihany ve aho , rehefa avy nanda ny Tompontsika ? 
 Azo antoka fa tsia ! 
 Afaka matoky anefa ianareo izao fa ao anatin’ny fahasambarana sy ny fiadanan - tsaina no handaozako an’ity tontolo ity . ’ 
 Tsy isalasalana fa manohana ny mpanompony tsy mivadika i Jehovah . 
 Afaka miaritra ianao ! 
 22 , 23 . 
 Inona no azonao antoka , eo am - piandrasana ny andron’i Jehovah amim - piaretana ? 
 Angamba ianao tsy miatrika an’ireo zava - tsarotra nodinihintsika teo . 
 Marina anefa ny an’i Joba , lehilahy natahotra an’Andriamanitra , rehefa nilaza izy hoe : “ Ny olona tera - behivavy dia vitsy andro sady vontom - pahoriana . ” 
 Mety ho ray na reny miezaka mafy manome tari - dalana ara - baiboly ho an’ny zanakao angamba ianao . 
 Miaritra fitsapana izy ireo any an - tsekoly , nefa azo antoka fa faly tokoa ianao rehefa mijoro tsy mivadika amin’i Jehovah sy ny toro lalany izy ireo ! 
 Mety hiatrika zava - tsarotra sy fakam - panahy koa ianao any am - piasana . 
 Azo atao anefa ny miaritra an’izany sy ny toe - javatra hafa , satria ‘ mitondra ny entanao isan’andro ’ i Jehovah . — Salamo 68 : 19 . 
 Olona tsy dia miavaka loatra angamba no iheveranao ny tenanao . 
 Tadidio anefa fa tsy hohadinoin’i Jehovah mihitsy ny asanao sy ny fitiavana asehonao ho an’ny anarany masina . 
 Afaka miaritra fitsapam - pinoana ianao , noho ny fanampiany . 
 Ataovy antom - bavaka àry ny fanaovana ny sitrapony . 
 Aza hadinoina koa izany amin’izay rehetra kasainao hatao . 
 Afaka matoky ianao amin’izay fa hotahiny sy hotohanany , eo am - piandrasana ny andron’i Jehovah amim - piaretana . 
 Ahoana no Havalinao ? 
 • Nahoana ny Kristianina no mila miaritra ? 
 • Inona no afaka manampy antsika hiaritra aretina sy alahelo ? 
 • Nahoana ny vavaka no manampy antsika hiaritra fitsapana ? 
 • Nahoana no azo atao ny miandry ny andron’i Jehovah amim - piaretana ? 
 [ Sary , pejy 29 ] 
 Ny fianteherana amin’i Jehovah no hanampy antsika hiaritra alahelo noho ny famoizana havan - tiana 
 [ Sary , pejy 31 ] 
 Manampy antsika hiaritra fitsapam - pinoana ny vavaka avy amin’ny fo 
 “ Mitandrema Amin’izay Rehetra Mety ho Fitsiriritana ” 
 “ Na manam - be aza ny olona , dia tsy miankina amin’ny zavatra ananany ny ainy . ” — LIOKA 12 : 15 . 
 1 , 2 . a ) Inona no tena mibahana ao an - tsain’ny olona sy katsahiny fatratra ? 
 b ) Inona no mety ho vokatr’izany eo amintsika ? 
 VOLA , harena , toerana ambony , asa be karama , ary vady aman - janaka . 
 Mihevitra ny ankamaroan’ny olona fa izay manana an’ireo no tafita , na manana hoavy azo antoka . 
 Izay hampanan - karena sy hahatafita azy no mibahana ao an - tsain’ny olona maro sy katsahiny fatratra , na any amin’ny tany manankarena izany , na any amin’ny tany mahantra . 
 Ny fitiavam - pivavahana kosa anefa mihena hatrany hatrany . 
 Misy aza tsy liana amin’izany mihitsy . 
 Tanteraka tokoa ilay voalazan’ny Baiboly hoe : “ Amin’ny andro farany dia hisy fotoan - tsarotra tsy mora setraina . 
 Fa ny olona ho tia tena , ho tia vola , . . . ho tia fahafinaretana fa tsy ho tia an’Andriamanitra , jerena toa mpivavaka be nefa tsy misy heriny eo amin’ny fiainany ny maha mpivavaka azy . ” 
 Mifanerasera amin’ireny olona ireny isan’andro ny tena Kristianina , ka eo foana ny fakam - panahy hanaraka ny fisainany sy ny fomba fiainany . 
 Inona àry no hanampy antsika hanohitra an’ity tontolo ity , ka tsy ho voatarika ‘ hiray lasitra aminy ’ ? — Romanina 12 : 2 , Dikanteny Iombonana Eto Madagasikara . 
 Inona no torohevitra nomen’i Jesosy , izay hodinihintsika ato ? 
 Nampita lesona mafonja momba izany i Jesosy Kristy , ‘ ilay Solontena Lehibe Indrindra sy Mpandavorary ny finoantsika . ’ 
 Teo am - piresahana tamin’ny vahoaka izy indray mandeha , ary nanome fanazavana momba ny fivavahana marina . 
 Nanapaka ny teniny anefa ny lehilahy iray , ka nilaza hoe : “ Mpampianatra ô , teneno ny rahalahiko mba hizara lova amiko . ” 
 Nomen’i Jesosy torohevitra tena lehibe izy sy izay rehetra nanatrika teo . 
 Nampitandrina mafy i Jesosy fa tsy mety ny mitsiriritra . 
 Nilaza fanoharana mampisaintsaina koa izy mba hanamafisana an’izany . 
 Ilaintsika ny mandinika izany torohevitra izany sy mahafantatra ny soa azo avy amin’ny fampiharana an’ilay izy . — Lioka 12 : 13 - 21 . 
 Tsy nety ny fangatahan’ilay lehilahy 
 Nahoana no tsy tokony ho nanapaka ny tenin’i Jesosy ilay lehilahy ? 
 Nampitandrina ny mpianany sy ny olon - kafa mba tsy hihatsaravelatsihy i Jesosy talohan’izay . 
 Nampirisika azy ireo izy mba ho sahy hanaiky eo anatrehan’ny olona fa tafaray amin’ny Zanak’olona . 
 Nanoro azy ireo ny fomba hahazoana ny fanampian’ny fanahy masina koa izy . 
 Zava - dehibe ireo , ary nila notadidin’ny mpianany . 
 Nandritra izany lahateny nampisaintsaina izany anefa no nitsatsaingoka tampoka ilay lehilahy , ary nangataka an’i Jesosy mba handamina ny adiadin’izy mianakavy momba ny fizarana fananana . 
 Na izany aza , dia misy zava - dehibe ianarantsika avy amin’io zava - nitranga io . 
 Inona no ianarantsika momba an’ilay lehilahy , rehefa jerena ny zavatra nangatahiny ? 
 “ Izay alehan’ny sain’ny olona eo am - pihainoana toriteny matetika no ahafantarana ny toetrany ” , hoy ny mpanoratra iray . 
 Inona no noeritreretin’ilay lehilahy , nandritra ny fanazavan’i Jesosy hevi - dehibe momba ny fivavahana ? 
 Izay fomba hahazoany vola angamba . 
 Tsy voalazan’ny Baiboly raha nanana ny rariny tamin’ilay ady lova izy , na tsia . 
 Fantany fa nanana fahefana i Jesosy , ary nalaza ho nahay nitsara ny raharahan’ny olombelona , ka angamba te hanararaotra an’izany izy . 
 Na ahoana na ahoana , dia hita tamin’ilay fangatahana nataony fa nanana olana izy : Tena tsy nankasitraka ny zavatra nifandray tamin’ny fivavahana izy . 
 Tsy mandrisika antsika handini - tena ve izany ? 
 Mora miriorio , ohatra , ny saintsika any am - pivoriana . 
 Mety hieritreritra izay hataontsika aorian’ny fivoriana koa isika . 
 Mila mihaino tsara anefa isika , ary mieritreritra ny fomba hampiharana ny torohevitra omena antsika any . 
 Ho afaka hanatsara ny fifandraisantsika amin’i Jehovah Raintsika any an - danitra sy ny mpiray finoana amintsika isika amin’izay . — Salamo 22 : 22 ; Marka 4 : 24 . 
 Nahoana i Jesosy no tsy nanaiky hanao ny zavatra nangatahin’ilay lehilahy ? 
 Na inona na inona antony nahatonga an’ilay lehilahy hangataka fanampiana , dia tsy nety nanao ny zavatra nangatahiny i Jesosy . 
 Hoy kosa izy : “ Fa iza moa , ralehilahy , no nanendry ahy ho mpitsara na mpizara fananana eo aminareo ? ” 
 Fantatry ny olona tsara ny tian’i Jesosy holazaina tamin’izany . 
 Araka ny Lalàn’i Mosesy mantsy , dia ny mpitsara tao an - tanàna no voatendry hikarakara ny raharaha toy ireny . 
 Nanana zava - dehibe kokoa hatao i Jesosy : Nila nanambara ny marina momba ilay Fanjakana izy , ary nampianatra ny olona hanao ny sitrapon’Andriamanitra . 
 Manahaka an’i Jesosy isika , ka tsy varimbariana amin’ny olana mpitranga eo amin’ny fiainana . 
 Mampiasa ny fotoanantsika sy ny herintsika kosa isika , mba hitoriana ny vaovao tsara sy ‘ hanaovana mpianatra ny olona any amin’ny firenena rehetra . ’ — Matio 24 : 14 ; 28 : 19 . 
 Mitandrema mba tsy hitsiriritra 
 Inona no nolazain’i Jesosy , ka mampiseho fa mahay mamantatra ny ao am - po izy ? 
 Mahay mamantatra ny ao am - po tsy miloaka i Jesosy . 
 Noho izany , dia fantany fa nisy antony lalina kokoa nahatonga an’ilay lehilahy hanao an’iny fangatahana iny . 
 Tsy hoe nanda tsy hanao an’ilay izy fotsiny àry i Jesosy , fa nanazava ihany koa ny tena fototr’ilay olana . 
 Hoy izy : “ Aoka ianareo ho mailo , ary mitandrema amin’izay rehetra mety ho fitsiriritana , satria na manam - be aza ny olona , dia tsy miankina amin’ny zavatra ananany ny ainy . ” — Lioka 12 : 15 . 
 Inona no atao hoe mitsiriritra ? 
 Inona no mety ho vokany ? 
 Ny hoe mitsiriritra dia tsy midika fotsiny hoe te hahazo vola na zavatra hafa . 
 Mety hilaina mantsy ireo . 
 Mitsiriritra kosa ny olona iray , rehefa tafahoatra ny faniriany hahazo harena , na fananan’olona , na zavatra hafa . 
 Tsy mety afa - po mihitsy izy , fa te hahazo foana . 
 Mba te hanana fotsiny angamba izy , ka tsy mieritreritra raha tena ilainy ilay izy . 
 Tsy raharahainy koa izay mety ho vokatr’izany eo amin’ny hafa . 
 Avelany hibahana ao an - tsainy ilay zavatra iriny , ary ataony izay rehetra hahazoana azy , hany ka lasa toy ny andriamaniny mihitsy ilay izy . 
 Tadidio anefa fa nilaza ny apostoly Paoly hoe mpanompo sampy ny olona manana faniriana tsy mety afa - po , ka tsy handova ny Fanjakan’Andriamanitra . — Efesianina 5 : 5 ; Kolosianina 3 : 5 . 
 Ahoana avy no fomba isehoan’ny fitsiriritana ? 
 Manomeza ohatra . 
 Mariho fa nampitandrina antsika tamin’izay “ rehetra mety ho fitsiriritana ” i Jesosy . 
 Midika izany fa misy endriny maro isehoan’ny fitsiriritana . 
 Tanisaina ao amin’ny farany amin’ny Didy Folo ny sasany amin’izany . 
 Izao no voalaza ao : “ Aza mitsiriritra ny tranon’ny namanao ; aza mitsiriritra ny vadin’ny namanao , na ny ankizilahiny , na ny ankizivaviny , na ny ombiny , na ny borikiny , na izay mety ho an’ny namanao akory aza . ” 
 Mitarika ho amin’ny fahotana lehibe ny fitsiriritana , ary misy ohatra maro momba izany ao amin’ny Baiboly . 
 I Satana , ohatra , no voalohany nitsiriritra ny fananan’ny hafa , dia ny voninahitra sy ny haja ary ny fahefana izay an’i Jehovah irery ihany . 
 I Eva indray nitsiriritra ny zo hahaleo tena . 
 Voafitaka izy tamin’izany , ka namindra ota sy fahafatesana tamin’ny taranak’olombelona . 
 Ankoatra izany , dia teo ireo demonia , na anjely tsy afa - po tamin’ny “ toerany tany am - boalohany . ” 
 “ Nandao ny fonenana sahaza azy ” izy ireo , mba hahazoany zavatra tsy natao ho azy . 
 Eritrereto koa i Balama , Akana , Gehazy , ary Jodasy . 
 Tsy afa - po tamin’izay efa nananany izy ireo , fa matimatin - karena ka nanararaotra ny fatokisan’ny olona azy . 
 Niharan - doza izy ireo noho izany . 
 Ahoana no hampiharantsika ilay torohevitr’i Jesosy hoe : “ Aoka ianareo ho mailo ” ? 
 Tena mety ny nilazan’i Jesosy hoe : “ Aoka ianareo ho mailo ” , talohan’ny nampitandremany antsika mba tsy hitsiriritra . 
 Nahoana ? 
 Satria mora amin’ny olona ny mahita hoe mitsiriritra na matimatin - karena ny hafa , saingy mahalana izy vao mahatsapa tena ho toy izany . 
 Nanantitrantitra anefa ny apostoly Paoly fa “ ny fitiavam - bola no fototry ny karazan - javatra ratsy rehetra . ” 
 Nanazava koa i Jakoba mpianatra fa “ rehefa kolokoloina [ ny fanirian - dratsy ] , dia miteraka fahotana . ” 
 Tokony hanaraka ny tenin’i Jesosy àry isika , ka ho “ mailo . ” 
 Tsy midika izany hoe hojerentsika ny hafa raha mitsiriritra . 
 Mandini - tena kosa isika ary mijery izay tena mibahana ao am - pontsika ao , mba ‘ hitandremana amin’izay rehetra mety ho fitsiriritana . ’ 
 Azo antoka ve ny fiainan’ny olona manam - be ? 
 11 , 12 . a ) Araka ny tenin’i Jesosy , nahoana koa isika no tsy tokony hitsiriritra ? 
 b ) Nahoana isika no mila manaraka an’io fampitandremana io ? 
 Misy antony hafa mahatonga antsika hitandrina mba tsy hitsiriritra . 
 Hoy i Jesosy : “ Na manam - be aza ny olona , dia tsy miankina amin’ny zavatra ananany ny ainy . ” 
 Tena mampisaintsaina tokoa izany , indrindra amin’izao andro izao . 
 Mihevitra mantsy ny olona fa izay manankarena no sambatra sy tafita . 
 Nasehon’i Jesosy tamin’ireo teniny ireo anefa , fa tsy ny fananana no tena mahatonga ny fiainana hisy dikany sy hahafa - po , na betsaka toy inona aza izany . 
 Mety tsy hanaiky izany anefa ny olona sasany . 
 Mihevitra angamba izy hoe miadana kokoa ny olona rehefa manana , sady mahafinaritra kokoa ny fiainany , ka lasa misy dikany kokoa . 
 Noho izany , dia mifofotra izy manao zavatra , mba hahazoana izay entana sy fitaovana elektronika rehetra irin’ny fony . 
 Izay no heveriny fa hahatsara ny fiainany . 
 Hita amin’izany anefa fa tsy azony ny tian’i Jesosy holazaina . 
 Ahoana no tokony hiheverantsika ny aina sy ny fananana , raha mahay mandanjalanja isika ? 
 I Jesosy akory tsy nivalampatra nanazava hoe mety na tsy mety ny manam - be . 
 Nantitranteriny kosa fa tsy miankina amin’ny ‘ zavatra ananan’ny ’ olona ny ainy , izany hoe tsy miankina amin’izay efa eo am - pelatanany . 
 Fantatsika rehetra fa tsy voatery hanana zavatra betsaka isika vao afaka miaina , na mivelona . 
 Sakafo kelikely sy akanjo ary toerana atoriana dia efa ampy . 
 Manana betsaka amin’ireo ny mpanankarena , fa ny mahantra kosa mety hiady mafy vao mahazo izay ilainy . 
 Tsy misy maha samy hafa ny manana sy ny tsy manana anefa , rehefa tonga Rafahafatesana . 
 Tsy hahasoa azy intsony ny fananany . 
 Araka izany , dia tsy tokony ho variana amin’ny fananantsika na ho revo mikatsaka harena isika , raha tena tiantsika hisy dikany ny fiainantsika . 
 Hazava amintsika izany , rehefa mandinika tsara ny tenin’i Jesosy isika . 
 Inona no tian’i Jesosy holazaina , rehefa nilaza izy fa tsy miankina amin’ny zavatra ananan’ny olona ny ainy ? 
 Rehefa nilaza i Jesosy fa ‘ tsy miankina amin’ny zavatra ananan’ny olona ny ainy ’ , dia te hilaza izy fa tsy miankina tanteraka amintsika ny halavan’ny androm - piainantsika , na mpanana isika na mahantra , na miadana toy inona na mitrongy vao homana . 
 Tsy fantatsika akory aza raha mbola ho velona isika rahampitso . 
 Hoy i Jesosy tao amin’ny Toriteny teo An - tendrombohitra : “ Iza aminareo no mahay manalava ny androm - piainany , na kely monja aza , rehefa manahy ? ” 
 Asehon’ny Baiboly mazava tsara fa i Jehovah irery no “ loharanon’aina . ” 
 Izy irery no afaka manome ny “ tena fiainana ” ho an’ny olona mahatoky , izany hoe “ fiainana mandrakizay ” eto an - tany na any an - danitra . — Salamo 36 : 9 ; 1 Timoty 6 : 12 , 19 . 
 Nahoana ny olona maro no miantehitra amin’ny vola aman - karena ? 
 Nasehon’i Jesosy tamin’ireo teny ireo , fa mora manana hevi - diso momba ny fiainana ny olona . 
 Tsy lavorary ny olombelona rehetra , na mahantra izy na manankarena , ary mitovy daholo ny hiafarany . 
 Hoy i Mosesy : “ Fito - polo taona no andron’ny taonanay , ary raha tàhiny mateza aza , dia valo - polo taona , nefa fahasasarana sy zava - poana ny voninahiny , fa mihelina faingana izany , ka lasa manidina izahay . ” 
 Matetika àry ireo tsy niezaka hifandray tsara tamin’Andriamanitra no manana izao toe - tsaina noresahin’ny apostoly Paoly izao : “ Aoka isika hihinana sy hisotro , fa rahampitso dia ho faty . ” 
 Ny hafa indray mahita fa tsy maharitra ny fiainana sady tsy azo antoka , ka ny vola aman - karena no heveriny fa hampandeha tsara ny fiainany sy hiaro azy . 
 Heveriny angamba fa ho azo antoka kokoa ny fiainany , raha manan - javatra betsaka izy . 
 Noho izany , dia mikely aina izy ireo mangoron - karena tsy misy farany , satria heveriny fa izany no hahatonga ny fiainany ho azo antoka sy hahasambatra azy . — Salamo 49 : 6 , 11 , 12 . 
 Hoavy azo antoka 
 Tsy miankina amin’ny inona no tena hampisy dikany ny fiainana ? 
 Ekena fa mety hiadana kokoa ny olona , raha tsara kokoa ny fari - piainany , izany hoe raha betsaka kokoa ny sakafony sy ny akanjony , lehibe kokoa ny tranony , ary manana zavatra hafa lafo vidy izy . 
 Mety hahazo fitsaboana tsara kokoa mihitsy aza izy , ka hiampy taona vitsivitsy ny androm - piainany . 
 Kanefa tena misy dikany sy azo antoka kokoa ve ny fiainany ? 
 Tsy ny hamaroan’ny taona iainana na ny habetsahan’ny fananana no mampisy dikany ny fiainana . 
 Nasehon’ny apostoly Paoly fa mety hiteraka voka - dratsy ny fianteherana be loatra amin’ireo . 
 Nanoratra toy izao ho an’i Timoty izy : “ Anaro ny manankarena eto amin’ity tontolo ity , mba tsy hiavonavona , na hametraka ny fanantenany amin’ny harena tsy azo antoka , fa amin’Andriamanitra izay manome antsika be dia be ny zava - drehetra mba hifaliantsika . ” — 1 Timoty 6 : 17 . 
 17 , 18 . a ) Tokony hanahaka an’iza isika , ary nahoana ? 
 b ) Inona no fanoharana nolazain’i Jesosy , izay hodinihina ao amin’ny lahatsoratra manaraka ? 
 Tsy hendry izay mametraka ny fanantenany amin’ny harena , satria “ tsy azo antoka ” izany . 
 Nanan - karem - be i Joba , nefa tsy nahavonjy azy izany , rehefa namely tampoka ny loza . 
 Vetivety dia fongana ny fananany rehetra . 
 Ny fifandraisany akaiky tamin’Andriamanitra no niaro azy , nandritra ny fitsapana sy ny fahoriana rehetra nahazo azy . 
 Mpanana koa i Abrahama , nefa tsy nisakana azy tsy hanaiky ny asa sarotra nampanaovin’i Jehovah azy izany . 
 Nahazo valisoa izy , satria lasa “ rain’ny firenena maro . ” 
 Tena tokony hanahaka an’ireo olona ireo sy izay mitovy aminy isika . 
 Samy mila mandini - tena àry isika , na antitra na tanora , ka hijery hoe inona no tena zava - dehibe amintsika , ary inona no ametrahantsika ny fanantenantsika . — Efesianina 5 : 10 ; Filipianina 1 : 10 . 
 Misy heviny lalina sy ianaran - javatra tokoa ireo teny vitsivitsy nolazain’i Jesosy momba ny fitsiriritana sy ny fomba tokony hiheverantsika ny fiainana . 
 Nisy hevitra hafa tiany hampitaina anefa , ka nilaza fanoharana mampisaintsaina izy . 
 Momba ny lehilahy iray nanan - karena nefa tsy nisaina tsara ilay izy . 
 Inona no ifandraisan’io fanoharana io amin’ny fiainantsika ankehitriny ? 
 Inona no ianarantsika avy amin’ilay izy ? 
 Hovaliana ao amin’ny lahatsoratra manaraka izany . 
 Ahoana no Havalinao ? 
 • Tsy nety nanao ny zavatra nangatahin’ny lehilahy iray i Jesosy . 
 Inona no ianarantsika avy amin’izany ? 
 • Nahoana isika no tsy maintsy mitandrina mba tsy hitsiriritra ? 
 Inona no hanampy antsika mba tsy hanao izany ? 
 • Nahoana ny aina no tsy miankina amin’ny fananana ? 
 • Inona no tena mahatonga ny fiainana hisy dikany sy ho azo antoka ? 
 [ Sary , pejy 23 ] 
 Nahoana i Jesosy no tsy nety nanao ny zavatra nangatahin’ny lehilahy iray ? 
 [ Sary , pejy 23 ] 
 Mety hahitan - doza ny fitsiriritana 
 [ Sary , pejy 25 ] 
 Ahoana no nampisehoan’i Abrahama fa tsy niantehitra tamin’ny harenany izy ? 
 “ Manankarena Amin’Andriamanitra ” ve Ianao ? 
 “ Izany koa no hanjo ny olona mihary harena ho an’ny tenany , nefa tsy mba manankarena amin’Andriamanitra . ” — LIOKA 12 : 21 . 
 1 , 2 . a ) Mahafoy zavatra betsaka mba hahazoana inona ny olona ? 
 b ) Inona no zavatra sarotra tsy maintsy ataon’ny Kristianina ? 
 Inona no mety ho voka - dratsin’izany ? 
 ASA ianao raha efa nahita ankizy nanao lalao tsipy vola ? 
 Izay hampitomboana ny volany no tanjon’izy ireo amin’izany . 
 Amin’ny olon - dehibe anefa , dia tsy kilalao fotsiny ny fitadiavam - bola , ary izany no izy hatramin’izay na taiza na taiza . 
 Eto amintsika , ohatra , dia maro ny olona mirohotra mankany Ilakaka , mba hitady ilay vatosoa atao hoe safira . 
 Mandao ny fonenany sy ny fianakaviany izy ireo , mba hitadiavana harena any amin’ny tanàna tsy fantany sy sarotra iainana . 
 Maro tokoa , araka izany , no vonona hanao vivery ny ainy sy hahafoy zavatra betsaka , mba hahazoana harena . 
 Marina fa tsy ny olona rehetra no mandeha mifindra monina toy izany , mba hitady harena . 
 Voatery miasa mafy anefa ny ankamaroan’ny olona mba hitadiavana fivelomana . 
 Mety ho sarotra sy hitaky ezaka mafy ary handreraka be mihitsy izany , eto amin’ity tontolo ity . 
 Mora amin’ny olombelona ny ho variana loatra mitady sakafo sy fitafiana ary trano hipetrahana , ka mety ho lasa an - tsirambina na hadino mihitsy aza ireo zava - dehibe kokoa . 
 Mampiseho izany mazava tsara ny fanoharana iray nolazain’i Jesosy , ao amin’ny Lioka 12 : 16 - 21 . 
 Fintino ilay fanoharan’i Jesosy ao amin’ny Lioka 12 : 16 - 21 . 
 Nilaza an’io fanoharana io i Jesosy tamin’ilay fotoana nampitandremany momba ny fitsiriritana , izay nodinihina tamin’ny an - tsipiriany tao amin’ilay lahatsoratra teo aloha . 
 Niresaka momba ny lehilahy iray mpanankarena izy , tao amin’ilay fanoharana . 
 Nanana trano fitehirizana io lehilahy io , ary efa feno zava - tsoa ilay izy . 
 Tsy afa - po anefa izy , ka narodany ireo trano ireo , ary nanorina trano lehibe kokoa izy , mba hanangonana zava - tsoa betsaka kokoa . 
 Niomana haka aina sy hankafy ny fiainana amin’izay izy avy eo . 
 Tamin’izay indrindra anefa Andriamanitra no nilaza taminy fa ho faty izy , ka olon - kafa no hahazo ny zava - tsoa rehetra nangoniny . 
 Hoy i Jesosy rehefa namarana an’ilay fanoharana : “ Izany koa no hanjo ny olona mihary harena ho an’ny tenany , nefa tsy mba manankarena amin’Andriamanitra . ” 
 Inona àry no ianarantsika avy amin’io fanoharana io ? 
 Ahoana no hampiharantsika ny lesona raketiny ? 
 Nanana olana ilay lehilahy 
 Karazan’olona nanao ahoana ilay lehilahy noresahin’i Jesosy ? 
 Be mpahalala io fanoharana io . 
 Mariho fa rehefa nanomboka nilaza azy io i Jesosy , dia niteny fotsiny hoe : “ Namokatra be ny tanin’ny lehilahy mpanan - karena anankiray . ” 
 Tsy nilaza izy hoe fitaka na zavatra hafa tsy ara - dalàna no nahazoan’izy io ny harenany . 
 Tsy olon - dratsy àry izy io . 
 Toa lehilahy nazoto niasa kosa izy . 
 Azo inoana aloha fa nitsinjo ny vodiandro ho merika izy ka nanao tahiry . 
 Izay hahasoa ny fianakaviany angamba no notadiaviny tamin’izany . 
 Raha jerena fotsiny amin’izao àry , dia lehilahy nazoto niasa sy namita tsara ny adidiny izy io . 
 Inona no olana natrehin’ilay lehilahy tao amin’ny fanoharan’i Jesosy ? 
 Nilaza i Jesosy fa mpanankarena io lehilahy io , izany hoe efa be dia be ny fananany . 
 Nilaza koa anefa izy fa nanana olana izy io . 
 Namokatra betsaka lavitra noho ny nantenainy mantsy ny taniny . 
 Nihoatra lavitra noho izay nilainy sy azony nokarakaraina mihitsy aza ny vokatra . 
 Inona no tokony hataony ? 
 Inona avy no safidy manoloana ny mpanompon’Andriamanitra maro ankehitriny ? 
 Miatrika toe - javatra mitovy amin’ny an’ilay lehilahy mpanankarena ny mpanompon’i Jehovah maro ankehitriny . 
 Miezaka mafy mba hanao ny marina sy hazoto ary hanao tsara ny asany ny tena Kristianina . 
 Ny sasany miasa amin’olona , ary ny hafa kosa miasa tena . 
 Mahomby amin’ny ataony izy ireo mazàna , ary tena mahay . 
 Vokatr’izany , dia mety hahazo fisondrotana izy , na mety hahita fomba hahazoana vola bebe kokoa . 
 Tsy maintsy manapa - kevitra àry izy raha hiroso ho amin’izany . 
 Maro koa ny tanora Vavolombelona no tena mahay any am - pianarana . 
 Noho izany , dia mety hotolorana vatsim - pianarana izy hahafahany hanao fianarana ambony any amin’ny sekoly malaza . 
 Tokony hanaraka ny fanaon’ny besinimaro fotsiny ve izy , ka hanaiky izany ? 
 Inona no vahaolana hitan’ilay lehilahy tao amin’ny fanoharan’i Jesosy ? 
 Hiverenantsika indray ilay fanoharan’i Jesosy . 
 Inona no nataon’ilay mpanankarena , rehefa hitany fa tsy omby hasiana vokatra intsony ny trano fitehirizany ? 
 Nanapa - kevitra izy fa harodany ireo trano ireo , ary hanorina trano lehibe kokoa izy mba hametrahana ny vokatra azony sy ny zava - tsoany rehetra . 
 Nihevitra izy fa hilamina amin’izay ny fiainany ary afa - po izy , ka nanao anakampo hoe : “ Hilaza amin’ny tenako aho hoe : ‘ Ralehilahy ô , manana zava - tsoa maro voatahiry ho amin’ny taona maro ianao . 
 Mialà sasatra , mihinàna , misotroa , mifalia . ’ 
 ” — Lioka 12 : 19 . 
 Fa nahoana no hoe “ tsy misaina ” ? 
 Inona no zava - dehibe tsy noraharahain’ilay lehilahy tao amin’ny fanoharan’i Jesosy ? 
 Nasehon’i Jesosy anefa fa tsy tena nampilamina ny fiainan’ilay lehilahy ny vahaolana hitany . 
 Marina fa hoatran’ny hahomby ilay izy , kanefa nisy zava - dehibe tsy noraharahainy , dia ny sitrapon’Andriamanitra . 
 Tsy nieritreritra afa - tsy ny tenany izy , ka ny hiala sasatra , hihinana , hisotro ary hifaly ihany no tao an - tsainy . 
 Nihevitra izy fa hiaina mandritra ny “ taona maro ” , satria nanana “ zava - tsoa maro . ” 
 Nampalahelo anefa fa tsy araka ny nantenainy ny zava - nitranga . 
 Nilaza tokoa i Jesosy fa “ na manam - be aza ny olona , dia tsy miankina amin’ny zavatra ananany ny ainy . ” 
 Nafoin’ilay lehilahy tamin’io alina io ny fananana rehetra nisasarany . 
 Nilaza taminy mantsy Andriamanitra hoe : “ Ry tsy misaina , anio alina dia hisy haka aminao ny ainao , koa ho an’iza ireto zavatra nangoninao ? ” — Lioka 12 : 20 . 
 Nahoana ilay lehilahy tao amin’ny fanoharana no nolazaina fa tsy misaina ? 
 Hitantsika eo ny hevi - dehibe ao amin’ilay fanoharana . 
 Nilaza Andriamanitra fa “ tsy misaina ” ilay lehilahy . 
 Mety hiseho amin’ny endriny samihafa ilay teny grika nadika hoe “ tsy misaina . ” 
 “ Midika foana hoe tsy mandinika tsara ” izy io , araka ny Diksionera Mamakafaka ny Testamenta Vaovao ( anglisy ) . 
 Voalaza ao fa rehefa nampiasa an’io teny io Andriamanitra ao amin’ilay fanoharana , dia te hanasongadina fa “ hevitra an - taingina fotsiny ny tetik’ilay mpanankarena . ” 
 Tsy olona bado no tiana holazaina amin’ilay hoe “ tsy misaina ” , fa olona “ tsy mety manaiky hoe mila miantehitra amin’Andriamanitra izy . ” 
 Rehefa mamaky ny fomba niresahan’i Jesosy momba an’ilay lehilahy mpanankarena isika , dia mahatsiaro ny zavatra nolazainy tatỳ aoriana tamin’ny Kristianina tany Laodikia , any Azia Minora . 
 Niteny tamin’izy ireo izy hoe : “ Hoy ianao : ‘ Manankarena aho ary efa nahazo harena ka tsy mila na inona na inona intsony . ’ 
 Tsy fantatrao anefa fa ory sy mampalahelo sy mahantra sy jamba ary mitanjaka ianao . ” — Apokalypsy 3 : 17 . 
 Nahoana no tsy voatery hiaina mandritra ny “ taona maro ” isika , na dia manana “ zava - tsoa maro ” aza ? 
 Mila saintsainintsika tsara izany lesona izany . 
 Mety hitovy amin’ilay lehilahy tao amin’ilay fanoharana ve isika ? 
 Miasa mafy ve isika mba hahazoana “ zava - tsoa maro ” , nefa tsy manao izay tokony hatao mba hiainana mandritra ny “ taona maro ” ? 
 Hoy ny Baiboly : “ Ny harena dia tsy mahasoa amin’ny andro fahatezerana ” , ary “ izay matoky ny hareny dia ho lavo . ” 
 Izany no nahatonga an’i Jesosy hananatra toy izao , rehefa namarana an’ilay fanoharana : “ Izany koa no hanjo ny olona mihary harena ho an’ny tenany , nefa tsy mba manankarena amin’Andriamanitra . ” — Lioka 12 : 21 . 
 Nahoana no tsy misy dikany ny fametrahana ny fanantenana amin’ny harena ? 
 Inona no tian’i Jesosy holazaina tamin’ilay hoe “ izany koa ” ? 
 Midika izany fa hitovy fiafarana amin’ilay mpanankarena ny olona mametraka tanteraka ny fanantenany amin’ny harena , ary miantehitra amin’izany mba hampandeha tsara ny fiainany . 
 Tsy ilay ‘ mihary harena ho an’ny tena ’ loatra no tsy mety , fa ilay hoe tsy “ manankarena amin’Andriamanitra . ” 
 Nilaza fampitandremana mitovy amin’izany koa i Jakoba mpianatra . 
 Hoy izy : “ Ianareo manao hoe : ‘ Hankany an - tanàna hafa izahay anio na rahampitso , ka hitoetra any herintaona , ary hanao raharaham - barotra ka hahazo tombony . ’ 
 Tsy fantatrareo akory anefa izay hitranga aminareo rahampitso . ” 
 Inona àry no tokony hataon’izy ireo ? 
 Hoy ihany i Jakoba : “ Tokony hilaza kosa ianareo hoe : ‘ Raha sitrapon’i Jehovah ka velona izahay , dia hanao izao na izao . ’ 
 ” Na betsaka toy inona aza ny fananan’ny olona iray , dia tsy hisy dikany daholo izany , raha tsy manankarena amin’Andriamanitra izy . 
 Inona àry no dikan’ny hoe manankarena amin’Andriamanitra ? 
 Manankarena amin’Andriamanitra 
 Inona no tokony hataontsika , raha tiantsika ny hanan - karena amin’Andriamanitra ? 
 Nasehon’i Jesosy fa mifanohitra ny hoe manankarena amin’Andriamanitra sy ny hoe mihary harena ho an’ny tena , na manao izay hampanan - karena ny tena . 
 Nohazavainy tamin’izany fa tsy ny fanangonana harena , na ny fankafizana izay efa ananantsika , no tokony ho zava - dehibe indrindra amintsika . 
 Tokony hampiasa ny fananantsika kosa isika , mba hanatsarana ny fifandraisantsika amin’i Jehovah . 
 Azo antoka fa hanan - karena amin’Andriamanitra isika amin’izay . 
 Nahoana ? 
 Satria ahazoana fitahiana maro avy aminy izany . 
 Hoy ny Baiboly : “ Ny fitahian’i Jehovah no mampanan - karena , ary tsy azon’ny fisasarana ampiana izany . ” — Ohabolana 10 : 22 . 
 Nahoana no lazaina fa “ mampanan - karena ” ny fitahian’i Jehovah ? 
 Ny tsara indrindra foana no omen’i Jehovah ny vahoakany , rehefa manome fitahiana azy ireo izy . 
 ‘ Tany tondra - dronono sy tantely ’ , ohatra , no nomeny ny Israelita . 
 Marina fa toy izany koa no fomba nilazana an’i Ejipta . 
 Kanefa nisy lafiny lehibe iray , fara fahakeliny , naha hafa an’ilay tany nomen’i Jehovah ny Israelita . 
 “ Tany izay tandreman’i Jehovah Andriamanitrao ” izy io , hoy i Mosesy tamin’ny Israelita . 
 Midika izany fa hiadana izy ireo , satria hokarakarain’i Jehovah . 
 Nahazo fitahiana tondraka tamin’i Jehovah ny Israelita , rehefa tsy nivadika taminy . 
 Niharihary koa fa tsara lavitra noho ny an’ny firenena nanodidina ny fomba fiainan’izy ireo . 
 Ny fitahian’i Jehovah tokoa no “ mampanan - karena ” ! — Nomery 16 : 13 ; Deoteronomia 4 : 5 - 8 ; 11 : 8 - 15 . 
 Inona no tombontsoa ananan’ny olona manankarena amin’Andriamanitra ? 
 Raha te ‘ hanan - karena amin’Andriamanitra ’ koa isika , dia ny fomba fiheverany antsika no tokony ho zava - dehibe amintsika , fa tsy ny fiheveran’ny olona antsika . 
 Mazàna no mieritreritra izay mety ho fiheveran’ny olona azy ny mpanana . 
 Hita amin’ny fomba fiainany izany matetika . 
 Te hanaitra ny sain’ny olona izy , ka ‘ mampideradera fananana ’ , araka ny ilazan’ny Baiboly azy . 
 Mifanohitra amin’izany kosa ny olona manankarena amin’Andriamanitra . 
 Mahazo ny fankasitrahany izy ireo , omeny be dia be amin’ny hatsaram - panahiny tsy manam - paharoa , ary mifandray akaiky aminy . 
 Tena sarobidy izany , ary mahasambatra sy mampilamin - tsaina kokoa noho ny harena . 
 Inona àry no tsy maintsy ataontsika mba hanan - karena eo imason’Andriamanitra isika ? 
 Manankarena eo imason’Andriamanitra 
 Inona no tsy maintsy ataontsika , raha te hanan - karena amin’Andriamanitra isika ? 
 Tsy nieritreritra afa - tsy izay hampanan - karena azy ilay lehilahy tao amin’ny fanoharan’i Jesosy , ary niasa mafy izy mba hahatanteraka izany . 
 Noho izany , dia voalaza fa tsy nisaina izy . 
 Raha te hanan - karena amin’Andriamanitra àry isika , dia tsy maintsy miezaka mafy sy mazoto mandray anjara amin’ireo asa izay tena tsara sy misy dikany eo imasony . 
 Anisan’izany ilay didy nomen’i Jesosy hoe : “ Mandehana . . . ataovy mpianatra ny olona any amin’ny firenena rehetra . ” 
 Tsara raha mampiasa ny fotoanantsika sy ny herintsika ary ny fahaizantsika isika mba hitoriana ilay Fanjakana sy hanaovana mpianatra , fa tsy mba hanatsarana ny fiainantsika fotsiny . 
 Azo oharina amin’ny olona manao izay hampitomboana ny volany isika amin’izay . 
 Mahazo tombony be eo amin’ny lafiny ara - panahy tokoa izay manao izany . 
 Manaporofo izany ireto tantara manaraka ireto . — Ohabolana 19 : 17 . 
 16 , 17 . 
 Milazà fitantarana mampiseho ny fomba fiaina mampanan - karena eo imason’Andriamanitra . 
 Nikarakara ordinatera no asan’ny lehilahy kristianina iray tany Azia , ary tena be karama izy . 
 Ny asany no tena nandany ny fotoanany , hany ka lasa nahatsiaro ho nahantra ara - panahy izy . 
 Tsy nitady hahazo toerana ambony tao am - piasana àry izy , fa naleony niala . 
 Lasa mpanamboatra gilasy izy ary nivarotra izany teny an - dalana , mba hanam - potoana bebe kokoa hanatsarana ny fifandraisany amin’Andriamanitra sy hanaovany ny andraikiny teo anivon’ny fiangonana . 
 Naneso azy ny mpiara - miasa taminy . 
 Inona anefa no vokatr’ilay safidy nataony ? 
 Hoy izy : “ Nahazo vola betsaka noho ny teo aloha aho . 
 Nahatsiaro ho sambatra kokoa aho , satria tsy miady saina sy be fanahiana toy ny tamin’ilay asako teo aloha . 
 Ny zava - dehibe indrindra anefa , dia lasa mifandray akaiky kokoa amin’i Jehovah aho . ” 
 Afaka nanompo manontolo andro io Kristianina io , noho ilay fiovana nataony . 
 Manompo ao amin’ny biraon’ny sampan’ny Vavolombelon’i Jehovah ao amin’ny taniny izy ankehitriny . 
 Tena “ mampanan - karena ” tokoa ny fitahian’i Jehovah ! 
 Mitovitovy amin’izany koa ny tantaran’ny vehivavy iray . 
 Nihevitra ny fianakaviany fa zava - dehibe ny fianarana ambony . 
 Nianatra tany amin’ny oniversite tany Frantsa sy Meksika ary Soisa izy , ary efa azo antoka fa hahazo asa tena tsara . 
 Hoy izy : “ Tafita aho , ary nanana toerana ambony sy tombontsoa maro hafa . 
 Tsapako anefa fa nisy zavatra tsy ampy teo amin’ny fiainako , ary tena tsy afa - po aho . ” 
 Nianatra momba an’i Jehovah izy tatỳ aoriana . 
 Hoy izy : “ Rehefa nandroso teo amin’ny lafiny ara - panahy aho , dia naniry hampifaly an’i Jehovah sy hanao izay kely mba vitako ho valin’ny soa nataony tamiko . 
 Ny fanompoana manontolo andro no hitako fa fomba tsara hanaovana izany . ” 
 Niala tamin’ny asany io vehivavy io , ary tsy ela dia natao batisa . 
 Efa 20 taona izay no nanaovany ny fanompoana manontolo andro , ary mahatsiaro ho sambatra izy . 
 Hoy izy : “ Misy mihevitra fa verivery fotsiny ny fahaizako , nefa miaiky koa izy ireo fa sambatra aho ary tena tsara ny fitsipika arahiko . 
 Mivavaka isan’andro aho mba hampian’i Jehovah hanetry tena , ka hahazo sitraka aminy . ” 
 Ahoana no hahatonga antsika hanan - karena amin’Andriamanitra toa an’i Paoly ? 
 Afaka nanana asa tena tsara i Saoly , izay lasa apostoly Paoly . 
 Nilaza anefa izy tatỳ aoriana hoe : “ Tena heveriko ho fatiantoka koa ny zava - drehetra , satria tsy misy toa azy ny hasarobidin’ny fahalalana an’i Kristy Jesosy Tompoko . ” 
 Tamin’i Paoly , dia sarobidy lavitra noho izay mety ho azony teto amin’ity tontolo ity ny harena azony tamin’ny alalan’i Kristy . 
 Afaka ny hanan - karena eo imason’Andriamanitra koa isika , raha tsy mitady izay hanatsarana ny fiainantsika fotsiny , fa miezaka hahafoy tena ho an’Andriamanitra . 
 Manome toky antsika ny Teniny hoe : “ Ny valin’ny fanetren - tena sy ny fahatahorana an’i Jehovah dia harena sy voninahitra ary fiainana . ” — Ohabolana 22 : 4 . 
 Hainao Hazavaina Ve ? 
 • Inona no olana natrehin’ilay lehilahy tao amin’ny fanoharan’i Jesosy ? 
 • Nahoana izy no nolazaina fa tsy misaina ? 
 • Inona no dikan’ny hoe manan - karena amin’Andriamanitra ? 
 • Inona no azontsika atao mba hanan - karena amin’Andriamanitra isika ? 
 [ Sary , pejy 26 ] 
 Nahoana no voalaza fa tsy nisaina ilay lehilahy mpanankarena ? 
 [ Sary , pejy 27 ] 
 Nahoana no mety ho lasa fitsapana ny fampirisihana hanaiky fisondrotana ? 
 [ Sary , pejy 28 , 29 ] 
 “ Ny fitahian’i Jehovah no mampanan - karena ” 
 Tia Rariny i Jehovah 
 “ Izaho Jehovah dia tia rariny . ” — ISAIA 61 : 8 . 
 1 , 2 . a ) Inona no atao hoe manao ny rariny sy manao ny tsy rariny ? 
 b ) Inona no lazain’ny Baiboly momba an’i Jehovah ? 
 NY HOE manao ny rariny dia tsy mifidy tavan’olona , tsy miangatra , ary manao izay tsara sy mahitsy . 
 Ny hoe manao ny tsy rariny kosa dia miangatra , mitsara an - tendrony , manao ny ratsy , ary mampijaly ny hafa tsy amin’antony . 
 Nilaza toy izao momba an’i Jehovah Mpanjakan’izao Rehetra Izao i Mosesy , efa ho 3 500 taona lasa izay : “ Ny làlany rehetra dia amin’ny rariny avokoa . 
 Andriamanitra mahatoky Izy , ka tsy misy ratsy [ na tsy rariny ] ao aminy . ” 
 Nampanoratra toy izao an’i Isaia Andriamanitra , 700 taona mahery tatỳ aoriana : “ Izaho Jehovah dia tia rariny . ” 
 Niteny toy izao i Paoly tamin’ny taonjato voalohany : “ Misy tsy rariny ve amin’Andriamanitra ? 
 Sanatria izany ! ” 
 Nilaza toy izao koa i Petera : “ Tsy mizaha tavan’olona Andriamanitra , fa amin’ny firenena rehetra , izay olona matahotra azy ka manao ny marina no ankasitrahany . ” 
 Tena “ tia rariny ” tokoa i Jehovah . — Salamo 37 : 28 ; Malakia 3 : 6 . 
 Manjaka ny tsy rariny 
 Ahoana no nampisy ny tsy rariny ? 
 Manjaka ny tsy rariny ankehitriny . 
 Mety hiharan’izany isika , na aiza na aiza . 
 Mety ho any am - piasana izany , na any am - pianarana , na rehefa mifampiraharaha amin’ny manam - pahefana , na any an - toeran - kafa , eny fa na ao an - tokantrano ihany aza . 
 Tsy vao izao izany no mitranga . 
 Nanomboka niharan’ny tsy rariny ny olombelona , rehefa nikomy i Adama sy Eva ray aman - drenintsika voalohany , ka lasa mpandika lalàna . 
 Ilay anjely mpikomy lasa Satana Devoly no nampirisika azy ireo hanao izany . 
 Nampiasain’izy telo ireo tamin’ny fomba ratsy ilay fanomezana tena tsara avy amin’i Jehovah , dia ny safidy malalaka . 
 Tsy rariny tokoa ny nataon’izy ireo ! 
 Niteraka fijaliana be sy fahafatesana ho an’ny taranak’olombelona ny fahotan’izy ireo . — Genesisy 3 : 1 - 6 ; Romanina 5 : 12 ; Hebreo 2 : 14 . 
 Naharitra hafiriana ny tsy rariny ? 
 Enina arivo taona teo ho eo izay no lasa , hatramin’ilay fikomiana tany Edena . 
 Nisy foana ny tsy rariny nandritra izany fotoana izany . 
 Tsy mahagaga izany satria i Satana no andriamanitr’ity tontolo ity . 
 Mpandainga izy sady rain’ny lainga . 
 Mpanendrikendrika sy mpanohitra an’i Jehovah koa izy . 
 Nanao ny tsy rariny foana izy hatramin’izay , ary mahatsiravina ny zavatra vitany . 
 Eritrereto , ohatra , ny vokatry ny fitaoman - dratsiny talohan’ny Safodrano tamin’ny andron’i Noa . 
 Hitan’Andriamanitra tamin’izay fa “ be ny faharatsian’ny olona tambonin’ny tany , ka izay fisainana rehetra avy amin’ny fony dia ratsy ihany mandritra ny andro . ” 
 Tsy nisy hafa tamin’izany ny zava - nisy tamin’ny andron’i Jesosy . 
 Hoy izy : “ Ampy ho an’ny andro tsirairay ny ratsy mitranga eo aminy ” , izany hoe ny olana mampitebiteby , toy ny tsy rariny . 
 Marina tokoa ny voalazan’ny Baiboly hoe : “ Mbola miara - mitoloko sy miara - mijaly foana ny zavaboary rehetra mandraka ankehitriny . ” — Romanina 8 : 22 . 
 Nahoana no betsaka noho ny hatramin’izay ny tsy rariny ankehitriny ? 
 Araka izany , dia nisy foana ny faharatsiana niteraka zavatra mahatsiravina sy tsy ara - drariny teo amin’ny tantara . 
 Mbola ratsy noho ny hatramin’izay anefa ny zava - misy ankehitriny . 
 Nahoana ? 
 Satria efa an - taonany maro ity tontolo ratsy ity no tao anatin’ny “ andro farany . ” 
 Noho izany , dia misy “ fotoan - tsarotra tsy mora setraina ” , satria efa akaiky ny fiafarany . 
 Milaza ny Baiboly fa amin’ny andro farany , ny olona dia “ ho tia tena , ho tia vola , ho matin - kambo , hiavonavona , ho mpanevateva , . . . tsy hisaotra , tsy ho mena - mivadika , tsy ho tia ny mpianakaviny , tsy ho azo ifanarahana , ho mpanendrikendrika , tsy hahafehy tena , ho masiaka be , tsy ho tia ny tsara , ho mpamadika , ho be di - doha , [ ary ] ho mpieboebo . ” 
 Ny toetra ratsy toy ireo no mahatonga ny tsy rariny , izay miseho amin’ny endriny isan - karazany . 
 6 , 7 . 
 Inona no manaporofo fa tena mihoa - pampana ny tsy rariny ankehitriny ? 
 Tena nanjaka ny tsy rariny tato anatin’ny zato taona farany , ary mbola tsy nisy toy izany hatramin’izay . 
 Nandritra izany , ohatra , no nisy ady betsaka indrindra . 
 Araka ny mpahay tantara sasany , dia mety ho 50 na 60 tapitrisa eo ho eo ny isan’ny maty tamin’ny Ady Lehibe II . 
 Olon - tsotra tsy manan - tsiny ny ankamaroany , izany hoe lehilahy sy zaza amam - behivavy . 
 Nisy ady maro hafa koa taorian’izay , ka an - tapitrisany indray no maty , ary mbola olon - tsotra ihany ny ankamaroany . 
 I Satana no mampirisika ny olona hanao ny tsy rariny toy izany . 
 Romotra mantsy izy izao , satria fantany fa handresy azy tanteraka i Jehovah tsy ho ela . 
 “ Nidina any aminareo ny Devoly sady tezitra mafy , satria fantany fa fohy ny fotoana ananany ” , hoy ny faminanian’ny Baiboly . — Apokalypsy 12 : 12 . 
 Mandany iray tapitrisa tapitrisa dolara eo ho eo isan - taona ny firenena eran - tany , mba hanamboarana fiadiana . 
 Aman - jatony tapitrisa anefa ny olona tsy manana izay tena ilainy eo amin’ny fiainana . 
 Eritrereto amin’izany ny zavatra tsara azo atao amin’io vola be io ! 
 Olona efa ho arivo tapitrisa no tsy ampy sakafo , nefa ny hafa manan - karem - be . 
 Ankizy dimy tapitrisa eo ho eo isan - taona no maty noho ny hanoanana , araka ny tatitra nataon’ny Firenena Mikambana . 
 Tsy rariny mihitsy izany ! 
 Ahoana kosa ny amin’ireo aina maro afoy , noho ny fanalana zaza ? 
 Tombanana ho 40 na 60 tapitrisa isan - taona ny tsy manan - tsiny maty amin’izany ! 
 Mampihoron - koditra tokoa izany , ary tena tsy rariny ! 
 Inona no hany vahaolana azo antenaina fa hampisy ny rariny ? 
 Tsy mahita fomba hamahana ny olana lehibe mianjady amin’ny olombelona ny mpitondra . 
 Tsy ny ezaka ataon’ny olombelona koa no hanatsara zavatra . 
 Efa voalaza ao amin’ny Tenin’Andriamanitra mantsy fa amin’ny androntsika , “ ny ratsy fanahy sy ny mpisandoka dia vao mainka hiharatsy kokoa hatrany , sady mamitaka izy ireo no voafitaka . ” 
 Efa lasa tandra vadin - koditry ny olombelona ny tsy rariny , ka tsy ho vitany ny hanafoana azy . 
 Ilay Andriamanitra tia rariny ihany no afaka manafoana izany . 
 Izy irery no mahavita mandringana an’i Satana sy ny demonia ary ny olona ratsy fanahy . — Jeremia 10 : 23 , 24 . 
 Ara - dalàna raha mampanahy ny tsy rariny 
 9 , 10 . 
 Inona no nahakivy an’i Asafa ? 
 Na ny mpanoratra Baiboly fahiny aza dia nieritreritra hoe nahoana Andriamanitra no mbola tsy nitondra fiovana teo amin’ny fiainan’ny olombelona , ka nampanjaka ny rariny sy ny fahamarinana . 
 Anisan’izany i Asafa . 
 Voatonona eo amin’ny teny mampiditra ny Salamo faha - 73 ny anarany . 
 Levita iray mpitendry zavamaneno sy nitana andraikitra lehibe tamin’ny andron’i Davida Mpanjaka angamba no tiana horesahina eo , na antokona mpitendry zavamaneno anisan’ny fianakavian’i Asafa . 
 Namorona hira maro i Asafa sy ny taranany , ary nampiasaina tamin’ny fivavahana izany . 
 Nisy fotoana anefa tena nahakivy an’io mpanoratra salamo io . 
 Nahita ny harenan’ny ratsy fanahy izy , ary nahatsikaritra fa toa afa - po tamin’ny fiainana izy ireo matetika , fa tsy mba nanana olana . 
 Hoy i Asafa : “ Nialona ny mpirehareha aho , raha nahita ny fiadanan’ny ratsy fanahy . 
 Fa tsy misy fanaintainana amin’ny fahafatesany , ary fatratra ny heriny . 
 Tsy mba misy manavesatra azy , tahaka ny olona sasany , ary tsy mba azom - pahoriana tahaka ny olon - kafa izy . ” 
 Tsapan’io mpanoratra Baiboly io anefa tatỳ aoriana , fa tsy mety ny mijery lafy ratsin - javatra toy izany . 
 Niezaka nanitsy ny toe - tsainy izy , nefa mbola tsy azony tsara hoe nahoana ny mpanao ratsy no toa afa - maina , fa matetika kosa ireo manao ny tsara no mijaly . 
 Inona no nanjary takatr’i Asafa mpanao salamo ? 
 Takatr’io lehilahy nahatoky io ihany anefa ny hiafaran’ny ratsy fanahy . 
 Fantany fa haverin’i Jehovah amin’ny laoniny ny zava - drehetra amin’ny farany . 
 Nanoratra toy izao i Davida : “ Miandrasa an’i Jehovah , ka tandremo ny làlany , dia hanandratra anao handova ny tany Izy ; ho faly hahita ny hamongorana ny ratsy fanahy hianao . ” — Salamo 37 : 9 , 11 , 34 . 
 a ) Hataon’i Jehovah ahoana ny faharatsiana sy ny tsy rariny ? 
 b ) Ahoana no fahitanao an’io vahaolana natao hanafoanana ny tsy rariny io ? 
 Azo antoka fa mikasa hanafoana ny faharatsiana sy ny tsy rariny rehetra aterak’izany i Jehovah , amin’ny fotoana voatondrony . 
 Na ny Kristianina tsy mivadika aza dia mila mitadidy an’izany matetika . 
 Horinganin’i Jehovah izay manao zavatra mifanohitra amin’ny sitrapony , fa hovaliany soa kosa izay miaina mifanaraka amin’izy io . 
 ‘ Ny masony mijery , eny , ny hodi - masony mizaha toetra ny zanak’olombelona . 
 Jehovah mizaha toetra ny marina ; fa ny ratsy fanahy sy ny mifaly hampidi - doza dia samy halan’ny fanahiny . 
 Handatsaka fandrika sy afo sy solifara ary rivo - mahamay amin’ny ratsy fanahy Izy tahaka ny fandatsaka ranonorana . 
 Fa marina Jehovah , ka fahamarinana no tiany . ’ — Salamo 11 : 4 - 7 . 
 Tontolo vaovao hanjakan’ny rariny 
 13 , 14 . 
 Nahoana no azo antoka fa hanjaka ny fahamarinana sy ny rariny ao amin’ny tontolo vaovao ? 
 Hampisy tontolo vaovao tena hahafinaritra i Jehovah , rehefa avy mandringana ny tontolon’i Satana , izay anjakan’ny tsy rariny . 
 Ho eo ambany fahefan’ny Fanjakan’Andriamanitra any an - danitra io tontolo vaovao io . 
 Ny fahamarinana sy ny rariny indray no hisolo ny faharatsiana sy ny tsy rariny . 
 Ho tanteraka amin’ny fomba feno mantsy amin’izay ilay vavaka nampianarin’i Jesosy ny mpanara - dia azy , manao hoe : “ Ho tonga anie ny fanjakanao . 
 Hatao etỳ an - tany anie ny sitraponao , tahaka ny any an - danitra . ” — Matio 6 : 10 . 
 Hazavain’ny Baiboly hoe fitondrana manao ahoana no azontsika antenaina . 
 Tsy inona izany fa ilay karazana fitondrana tena irin’ny olona rehetra tia ny tsara . 
 Ho tanteraka amin’ny fomba feno amin’izay fotoana izay ny Salamo 145 : 16 , manao hoe : “ Manokatra ny tànanao Hianao [ Jehovah Andriamanitra ] ka mahavoky soa ny zava - miaina rehetra . ” 
 Hoy koa ny Isaia 32 : 1 : “ Indro , fa araka ny fahamarinana no hanjakan’ny mpanjaka [ Kristy Jesosy any an - danitra ] , ary ny lehibe [ ny solontenan’i Kristy eto an - tany ] hanapaka araka ny rariny . ” 
 Mbola milaza toy izao momba an’i Jesosy Kristy Mpanjaka koa ny Isaia 9 : 6 : “ Ny handrosoan’ny fanapahana sy ny fiadanana dia tsy hanam - pahataperana eo amin’ny seza fiandrianan’i Davida sy ny fanjakany , mba hampiorenana sy hampitoerana azy amin’ny rariny sy ny hitsiny hatramin’izao ka ho mandrakizay ; ny fahasaro - piaron’i Jehovah , Tompon’ny maro , no hahatanteraka izany . ” 
 Alao sary an - tsaina ange hoe hanao ahoana ny fiainanao , eo ambany fitondran’io fanjakana manao ny rariny io e ! 
 Inona no hataon’i Jehovah ho an’ny olombelona ao amin’ny tontolo vaovao ? 
 Tsy hanana antony hilazana an’ireto teny ao amin’ny Mpitoriteny 4 : 1 ireto intsony isika , ao amin’ny tontolo vaovao : “ Hitako koa ny fampahoriana rehetra atao atỳ ambanin’ny masoandro ; ary indro ny ranomason’ny ampahorina , sady tsy nisy mpanony azy ; ary loza no ataon’ny tànan’ny mpampahory azy , sady tsy nisy mpanony . ” 
 Marina fa tsy tonga lafatra ny saintsika , ka ho sarotra amintsika ny haka sary an - tsaina ny hakanton’izany tontolo vaovao hanjakan’ny fahamarinana izany . 
 Ny azo lazaina anefa dia hoe tsy hisy intsony ny faharatsiana , fa zava - tsoa kosa no hameno ny andro tsirairay . 
 Haverin’i Jehovah Andriamanitra amin’ny laoniny tokoa ny zavatra tsy mety rehetra . 
 Ho tsara lavitra noho ny antenaintsika no hataony . 
 Tena mety àry raha nasainy nanoratra toy izao ny apostoly Petera : “ Misy . . . lanitra vaovao sy tany vaovao hitoeran’ny fahamarinana , ary izany no andrasantsika , araka ny fampanantenany ” ! — 2 Petera 3 : 13 . 
 Nahoana no azo lazaina fa efa misy ny “ lanitra vaovao ” ? 
 Nahoana koa no azo lazaina fa efa omanina dieny izao ilay “ tany vaovao ” ? 
 Efa miorina any an - danitra ilay fitondram - panjakan’Andriamanitra tarihin’i Kristy . 
 Io no atao hoe “ lanitra vaovao . ” 
 Ny “ tany vaovao ” kosa dia fiaraha - monina vaovao misy olona manana toe - po tsara . 
 Efa angonina amin’izao andro farany izao ireo olona voalohany ho anisan’izy io . 
 Fito tapitrisa latsaka kely sahady izy ireo ankehitriny , ary miparitaka any amin’ny firenena 235 , fara fahakeliny , eo anivon’ny fiangonana 100 000 eo ho eo . 
 Mianatra momba ny fomba anaovan’i Jehovah ny fahamarinana sy ny rariny izy ireo . 
 Misy firaisan - tsaina àry eo anivony ary hamafisin’ny fitiavana kristianina izany . 
 Mbola tsy nisy firaisan - tsaina miavaka sy maharitra toy izany teo amin’ny tantara . 
 Tsara lavitra noho izay mety ho hita eo anivon’ny vahoakan’i Satana izany . 
 Hita taratra kely amin’izany fitiavana sy firaisan - tsaina izany sahady ilay fiainana tena hahafinaritra ao amin’ny tontolo vaovao , izay hanjakan’ny fahamarinana sy ny rariny . — Isaia 2 : 2 - 4 ; Jaona 13 : 34 , 35 ; Kolosianina 3 : 14 . 
 Tsy hahomby ny fanafihan’i Satana 
 Nahoana no azo antoka fa tsy hahomby ny fanafihana farany ataon’i Satana amin’ny vahoakan’i Jehovah ? 
 Tsy ho ela dia hanafika ny mpanompon’i Jehovah i Satana sy ny mpomba azy , ka hanao izay hahafongotra azy ireo . 
 Ho anisan’ilay “ fahoriana lehibe ” noresahin’i Jesosy izany . 
 “ Mbola tsy nisy toa [ an’io fahoriana lehibe io ] hatramin’ny niandohan’izao tontolo izao ka mandraka ankehitriny , sady tsy hisy intsony . ” 
 Hahomby ve ny fanafihan’i Satana ? 
 Tsia . 
 Manome toky antsika ny Tenin’Andriamanitra hoe : “ Jehovah tia rariny sady tsy hahafoy ny olony masina ; harovana mandrakizay ireo ; fa ny taranaky ny ratsy fanahy hofongorana . 
 Ny marina handova ny tany ka honina eo aminy mandrakizay . ” — Salamo 37 : 28 , 29 . 
 a ) Inona no hataon’Andriamanitra , rehefa hanafika ny vahoakany i Satana ? 
 b ) Nahoana no hitanao hoe mahasoa anao iny fanazavana ara - baiboly momba ny fandresen’ny rariny iny ? 
 Io fanafihana ny vahoakan’i Jehovah io no ho farany amin’ny faniratsiran’i Satana . 
 Nampanoratra an’i Zakaria i Jehovah hoe : ‘ Izay mikasika anareo dia mikasika ny anakandriamasoko . ’ 
 Toy ny hoe hisy hanapotsitra ny anakandriamason’i Jehovah amin’izay fotoana izay . 
 Hamaly an’izany avy hatrany izy , ka handringana an’ireo mpanafika . 
 Ny mpanompon’i Jehovah tokoa mantsy no antokon’olona be fitiavana , miray saina , tia fihavanana , ary mpankatò lalàna indrindra . 
 Tena fanafihana tsy ara - drariny sy tsy amin’antony àry ilay hatao amin’izy ireo . 
 Tsy hilefitra amin’izany i Jehovah , izay tena “ tia rariny . ” 
 Hanao zavatra tokoa izy , ka ho ringana tanteraka ny fahavalo , handresy ny rariny , ary ho voavonjy ny vahoakany . 
 Madiva hanatrika fisehoan - javatra mahatalanjona sy mampientam - po tokoa isika ! — Ohabolana 2 : 21 , 22 . 
 Ahoana no Havalinao ? 
 • Nahoana no manjaka ny tsy rariny ankehitriny ? 
 • Ahoana no hanafoanan’i Jehovah ny tsy rariny ? 
 • Inona no tena nanohina ny fonao tamin’iny fianarana momba ny fandresen’ny rariny iny ? 
 [ Sary , pejy 23 ] 
 Be ny faharatsiana talohan’ny Safodrano , ary toy izany koa amin’izao “ andro farany ” izao 
 [ Sary , pejy 24 , 25 ] 
 Ny rariny sy ny fahamarinana no hisolo ny faharatsiana ao amin’ny tontolo vaovao 
 Ry Ray Aman - dreny , Tezao Amim - pitiavana ny Zanakareo 
 “ Aoka mba hatao amim - pitiavana izay rehetra ataonareo . ” — 1 KORINTIANINA 16 : 14 . 
 Inona no tsapan’ny ray aman - dreny raha vao teraka ny zanany ? 
 AZO inoana fa eken’ny ankamaroan’ny ray aman - dreny hoe anisan’ny fisehoan - javatra mahafinaritra indrindra eo amin’ny fiainana ny fahaterahan’ny zaza iray . 
 Hoy ny vehivavy atao hoe Aleah : “ Nientam - po be aho , raha vao nijery ny zanako vavikely vao teraka . 
 Mbola tsy nahita zazakely nahafatifaty hoatr’izany aho . ” 
 Faly sahirana koa anefa ny ray aman - dreny amin’io fotoana io . 
 Hoy ny vadin’i Aleah : “ Nanahy aho raha ho haiko ny hanomana tsara ny zanako vavy , mba hiatrika ireo zava - tsarotra eo amin’ny fiainana . ” 
 Manahy toy izany ny ray aman - dreny maro , ary miaiky fa mila mitaiza ny zanany amim - pitiavana izy . 
 Tsy mora ho an’ny ray aman - dreny kristianina anefa izany . 
 Inona no zava - tsarotra sasany atrehiny ? 
 Inona no zava - tsarotra atrehin’ny ray aman - dreny ? 
 Tena ao anatin’ny andro faran’ity tontolo ity isika izao . 
 Maro ny olona tsy manam - pitiavana , araka ny efa voalaza mialoha . 
 Na eo anivon’ny fianakaviana aza , dia misy ‘ tsy tia ny mpianakaviny ’ , ka lasa ‘ tsy misaotra , tsy mena - mivadika , tsy mahafehy tena , ary masiaka be . ’ 
 Mifanerasera amin’ny olona manana toetra toy ireo ny Kristianina isan’andro , ka mety hisy vokany eo amin’ny fomba itondrany ny mpianakaviny izany . 
 Miady amin’ny fironan - dratsy nolovany koa ny ray aman - dreny . 
 Mety tsy hahafehy tena izy , ohatra , na mety ho lasalasa ny vavany ka hilaza teny maharary izy , na hanao zavatra hafa tsy voahevitra tsara . — Romanina 3 : 23 ; Jakoba 3 : 2 , 8 , 9 . 
 Inona no ilain’ny ray aman - dreny hatao , raha tiany ho sambatra ny zanany ? 
 Afaka manampy ny zanany mba ho sambatra sy ho tia an’Andriamanitra ny ray aman - dreny , na eo aza ireny zava - tsarotra ireny . 
 Ahoana no hahavitany izany ? 
 Mila manaraka izao torohevitry ny Baiboly izao izy ireo : “ Aoka mba hatao amim - pitiavana izay rehetra ataonareo . ” 
 “ Fatorana mampiray tonga lafatra ” tokoa ny fitiavana . 
 Hodinihintsika ny lafiny telo amin’io toetra io , izay resahin’ny apostoly Paoly ao amin’ny taratasiny voalohany ho an’ny Korintianina . 
 Hojerentsika koa ny zavatra sasany azo atao , mba hitaizana ny zanaka amim - pitiavana . — 1 Korintianina 13 : 4 - 8 . 
 Mila mahari - po ianareo 
 Nahoana ny ray aman - dreny no mila mahari - po ? 
 “ Ny fitiavana mahari - po ” , hoy i Paoly . 
 Avy amin’ny teny grika midika hoe maharitra sy tsy mora tezitra ny hoe “ mahari - po . ” 
 Nahoana ny ray aman - dreny no mila an’io toetra io ? 
 Azo inoana fa mahita antony maro ny ankamaroany . 
 Ireto misy ohatra vitsivitsy . 
 Tsy indray mandeha fotsiny ny ankizy mazàna no mangataka , rehefa misy zavatra tadiaviny . 
 Na efa nanda mafy aza ianao , dia mety hizizo lava izy , sao mba miova hevitra ianao . 
 Ahoana indray rehefa mihalehibebe izy ? 
 Raha misy zavatra tiany hatao , dia mety hiady varotra aminao ela be izy mba hamelanao azy hanao izany , nefa efa hitanao fa hadalana ilay izy . 
 Matetika koa ny ankizy no mamerina ny fahadisoana sasany nataony , toa antsika rehetra ihany . — Salamo 130 : 3 . 
 Inona no hanampy ny ray aman - dreny hahari - po ? 
 Inona no hanampy ny ray aman - dreny hahari - po sy hanam - paharetana ? 
 Hoy i Solomona Mpanjaka : “ Ny fahendren’ny olona manindry ny fahatezerany . ” 
 Hanana fahendrena ny ray aman - dreny , raha miezaka hahatakatra ny antony anaovan’ny zanany zavatra sasany . 
 Hanampy azy ireo hanao izany ny fitadidiana fa mba efa “ niteny toy ny zaza , nieritreritra toy ny zaza , [ ary ] nisaina toy ny zaza ” koa izy ireo taloha . 
 Tadidinao ve , ohatra , tamin’ianao mbola kely , hoe nitambezo tamin’ny rainao na ny reninao ianao , mba hanome anao izay tianao ? 
 Rehefa nihalehibebe indray ianao , mba efa nieritreritra ve ianao hoe tsy azon’izy ireo mihitsy ny fihetseham - ponao na ny olana nahazo anao ? 
 Raha izany no izy , dia azo inoana fa takatrao ny anton’ireny fihetsiky ny zanakao ireny . 
 Azonao koa angamba hoe nahoana ianao no mila manam - paharetana , ka tsy ho sasatra ny hampahatsiahy azy ny fanapahan - kevitra noraisinao . 
 Tsara homarihina fa nasain’i Jehovah ‘ nampianatra tsara ’ ny lalàny tamin’ny zanany ny Israelita . 
 Ilay teny hebreo nadika hoe ‘ mampianatra tsara ’ dia midika hoe “ mamerimberina ” sy “ mandentika ao an - tsaina . ” 
 Midika izany fa misy zavatra mety hilaina haverimberina imbetsaka amin’ny ankizy , vao hianatra hankatò ny lalàn’Andriamanitra izy . 
 Matetika no ilaina koa ny famerimberenana , rehefa mampianatra azy zavatra hafa . 
 Nahoana ny ray aman - dreny no tsy tokony hilefitra amin’ny zavatra tsy mety , na dia mahari - po aza ? 
 Tsy milefitra amin’ny zavatra tsy mety anefa ny ray aman - dreny , na dia mahari - po aza . 
 Mampitandrina ny Tenin’Andriamanitra hoe : “ Ny zaza aranana [ na avela hanaram - po ] mampahamenatra ny reniny . ” 
 Izao no torohevitra omen’io ohabolana io mba hisorohana an’izany : “ Ny tsorakazo sy ny anatra no manome fahendrena . ” 
 Mety tsy heken’ny ankizy indraindray hoe manana zo hananatra azy ny ray aman - dreniny . 
 Tsy tokony ho toy ny fitondrana entim - bahoaka anefa ny tokantrano kristianina , ka hoe tsy ho afaka hanao lalàna ny ray aman - dreny raha tsy manaiky ny ankizy . 
 I Jehovah no tena Lohan’ny fianakaviana , ary nomeny fahefana hitaiza sy hananatra amim - pitiavana ny zanany ny ray aman - dreny . 
 Mifandray akaiky amin’ilay lafiny faharoa amin’ny fitiavana noresahin’i Paoly ny fananarana . 
 Fomba hananarana amim - pitiavana 
 Nahoana ny ray aman - dreny tsara fanahy no mananatra ny zanany ? 
 Mahafaoka inona avy ny fananarana ? 
 “ Ny fitiavana . . . tsara fanahy ” , hoy i Paoly . 
 Raha tena tsara fanahy ny ray aman - dreny , dia mananatra ny zanany , ary tsy miovaova hevitra rehefa manome fitsipika . 
 Manahaka an’i Jehovah izy ireo amin’izany . 
 “ Izay tian’i Jehovah no faiziny ” na anariny , hoy i Paoly . 
 Tsara homarihina fa tsy midika fotsiny hoe sazy ny hoe famaizana , ao amin’ny Baiboly . 
 Midika hoe fampiofanana sy fampianarana koa izy io . 
 Inona no tanjona amin’izany ? 
 Hoy i Paoly : “ Izy io , dia mitondra vokatra hiadanana [ na hihavanana ] ho an’izay nomena fanazarana tamin’izany . 
 Ary ny fahamarinana izany vokatra izany . ” 
 Manampy ny zanany ho lasa olona tia fihavanana sy manao ny marina ny ray aman - dreny , rehefa mampianatra azy amin - katsaram - panahy sy araka ny sitrapon’Andriamanitra . 
 Hanana fahendrena sy fahalalana ary fahaiza - manavaka ny ankizy , raha manaiky ny “ famaizan’i Jehovah . ” 
 Sarobidy lavitra noho ny volafotsy sy ny volamena ireo . — Ohabolana 3 : 11 - 18 . 
 Inona mazàna no vokany , rehefa tsy mananatra ny zanany ny ray aman - dreny ? 
 Tsy tsara fanahy amin’ny zanany kosa ny ray aman - dreny , raha tsy mananatra azy . 
 Nasain’i Jehovah nanoratra toy izao i Solomona : “ Izay mitsitsy ny tsorakazony dia tsy tia ny zanany ; fa izay tia zanaka dia manafay [ na mananatra ] azy , raha mbola kely . ” 
 Ahina kokoa ho lasa tia tena sy tsy ho sambatra ny ankizy , raha tsy mananatra azy ny ray aman - dreniny , na miovaova hevitra rehefa manome fitsipika . 
 Etsy an - danin’izany , dia hita hoe mianatra tsara kokoa , sy mahay mifandray kokoa amin’olona , ary sambatra kokoa ny ankizy , rehefa tsara fanahy ny ray aman - dreniny no sady manome fitsipika hentitra . 
 Tena fanehoana hatsaram - panahy tokoa àry ny fananarana ny zanaka . 
 Inona no ampianarin’ny Kristianina ny zanany ? 
 Ahoana no tokony hiheverana an’ireo zavatra ireo ? 
 Ahoana no hatao mba hananarana ny zanaka amin - katsaram - panahy sy fitiavana ? 
 Mila hazavaina tsara aminy hoe inona no takina aminy . 
 Mbola kely , ohatra , ny zanaky ny Kristianina , dia efa ampianariny hanaraka an’ireo toro lalana lehibe ao amin’ny Baiboly . 
 Ampianariny azy koa fa ilaina ny mandray anjara amin’ireo lafiny samihafa amin’ny fivavahana marina . 
 Tokony hampahafantarina ny ankizy fa tsy maintsy atao ireo , fa tsy azo iadiana varotra . 
 10 , 11 . 
 Nahoana no tsara raha mihevitra izay tian’ny zanany ny ray aman - dreny , rehefa hanao fitsipika mahakasika azy ? 
 Tsara anefa indraindray raha mifanakalo hevitra amin’ny zanany ny ray aman - dreny , rehefa hanao fitsipika hafa mahakasika azy . 
 Mety ho vonona kokoa hankatò an’ireny fitsipika ireny izy ireo , raha avela hilaza ny heviny momba ilay izy . 
 Aoka hatao hoe hoferanao ny ora fodiany . 
 Azonao atao ny mametra avy hatrany ny ora tsy maintsy hodian’ny zanakao . 
 Mety ho azo atao koa anefa ny manontany azy aloha hoe amin’ny firy no tiany , ary nahoana . 
 Avy eo ianao vao milaza ny ora tianao hodiany , sy manazava hoe nahoana izany no hitanao fa mety . 
 Ahoana raha misy tsy fitovian - kevitra ? 
 Efa ampoizina ihany izany . 
 Mety hanaiky hanao izay tian’ny zanany ihany angamba ny ray aman - dreny amin’ny toe - javatra sasany , raha tsy mifanohitra amin’ny toro lalan’ny Baiboly ilay izy . 
 Midika anefa ve izany hoe mampandefitra ny fahefany izy ireo ? 
 Diniho ny nataon’i Jehovah . 
 Nampihatra ny fahefany tamim - pitiavana izy , rehefa nifampiraharaha tamin’i Lota sy ny fianakaviany . 
 Nitondra an’i Lota sy ny vady aman - janany tany ivelan’i Sodoma ny anjely , ary nilaza taminy hoe : “ Mandosira any an - tendrombohitra , fandrao haringana hianao . ” 
 Namaly anefa i Lota hoe : “ Aza an’izany , Tompo ô ! ” 
 Nanome an’izao soso - kevitra izao izy avy eo : “ Indro , io vohitra io dia akaiky handosirana sady kely ; masìna hianao , aoka handositra ao aho . ” 
 Ahoana no navalin’i Jehovah ? 
 Hoy izy : “ Indro , efa nekeko koa hianao tamin’izany zavatra izany . ” 
 Midika ve izany fa nampandefitra ny fahefany i Jehovah ? 
 Tsy izany mihitsy ! 
 Nihevitra ny fangatahan’i Lota kosa izy , ka naneho hatsaram - panahy lehibe taminy . 
 Raha manan - janaka àry ianao , moa ve afaka mihevitra izay tiany ianao indraindray , rehefa hanao fitsipika mahakasika azy ? 
 Inona no tokony hataon’ny ray aman - dreny , mba tsy ho sahiran - tsaina ny amin’izay tokony hataony ny zanany ? 
 Tsy ny fitsipika ihany no mila ampahafantarinao ny zanakao , fa ny sazy hihatra aminy koa raha mandika izany izy . 
 Rehefa noresahina taminy ny sazy , ary azony tsara , dia tokony hampiharina ny fitsipika . 
 Tsy maneho hatsaram - panahy ny ray aman - dreny , raha mampitandrina foana ny zanany hoe hahazo ny sazy mendrika azy izy , nefa tsy manasazy azy akory . 
 Hoy ny Baiboly : “ Saingy tsy tanterahina vetivety ny famaliana ny ratsy atao , dia izany no ikirizan’ny fon’ny zanak’olombelona amin’ny fanaovan - dratsy . ” 
 Marina fa mety tsy hanasazy ny zanany eo imason’olona na eo imason’ny namany ny ray aman - dreny , mba tsy hahamenatra azy . 
 Tokony ho tsapany anefa fa rehefa “ Eny ” ny teninao dia eny , ary rehefa “ Tsia ” dia tsia , na dia mety hahavoasazy azy aza izany . 
 Tsy ho sahiran - tsaina ny amin’izay tokony hataony izy amin’izay , ary hanjary hanaja sy ho tia kokoa anao . — Matio 5 : 37 . 
 13 , 14 . 
 Inona no azon’ny ray aman - dreny atao , mba hanahafana an’i Jehovah rehefa mitaiza ny zanany ? 
 Raha te hanafay ny zanakao amin - katsaram - panahy ianao , dia tokony hataonao mifanentana aminy ilay sazy sy ny fomba hampiharanao azy . 
 Hoy ny vehivavy atao hoe Pam : “ Tsy nitovy ny sazy nety tamin’ny zanakay roa vavy . 
 Tsy nandaitra tamin’ny zandriny izay nandaitra tamin’ny zokiny . ” 
 Hoy i Larry vadiny : “ Mafy loha ilay zokiny , ary toa tsy nampihontsina azy raha tsy famaizana hentitra . 
 Ilay zandriny indray , vao tenenina mafy dia efa manaiky . 
 Na asehonao aminy amin’ny fijerinao fotsiny koa aza hoe tsy faly aminy ianao , dia efa ampy azy izay . ” 
 Miezaka mamantatra ny karazana famaizana tena mety amin’ny zanany tsirairay ny ray aman - dreny tsara fanahy . 
 Modely amin’izany i Jehovah , satria fantany ny toetra tsara sy ny kileman’ny mpanompony tsirairay . 
 Tsy hentitra loatra izy nefa tsy milefitra loatra koa , rehefa manasazy . 
 Anariny “ araka ny antonony ” foana ny vahoakany . 
 Ry ray aman - dreny , fantatrareo ve ny toetra tsara sy ny kileman’ny zanakareo ? 
 Hainareo ve ny mampiasa an’izany fahalalana izany , mba hitaizana azy ireo amin’ny fomba tsara sy feno hatsaram - panahy ? 
 Manaporofo ny fitiavanao ny zanakao ianao , raha manao izany . 
 Ampirisiho izy hilaza izay ao am - pony 
 15 , 16 . 
 Inona no azon’ny ray aman - dreny atao , mba hampirisihana ny zanany hilaza izay ao am - pony ? 
 Inona no hitan’ny Kristianina sasany fa nisy vokany tsara tamin’io lafiny io ? 
 “ Tsy mifaly noho ny tsy fahamarinana ” koa ny fitiavana , “ fa mifaly noho ny fahamarinana kosa . ” 
 Ahoana no azon’ny ray aman - dreny anampiana ny zanany , mba ho tia ny marina sy izay tsara ? 
 Tena ilaina ny mampirisika azy ireo hilaza izay ao am - pony , na dia mety ho sarotra aminao aza ny hiombon - kevitra aminy . 
 Ara - dalàna aloha raha faly ianao , rehefa mifanaraka amin’ny fitsipika marin’Andriamanitra ny hevitra sy ny fihetseham - po resahiny aminao . 
 Mety ho hita taratra amin’ny teny vokatry ny fony anefa indraindray , fa mitady tsy hanaraka ireny fitsipika ireny izy . 
 Ahoana no tokony hatao amin’izay ? 
 Mety ho te hanasazy azy avy hatrany angamba ianao . 
 Raha manao izany anefa ianao , dia mety ho izay heveriny fa hahafinaritra anao sisa no holazainy aminao amin’ny manaraka . 
 Ekena fa mila manitsy ny zanakao avy hatrany ianao , raha manao teny tsy manaja izy . 
 Tsy mitovy anefa ny hoe mampianatra azy ny fomba firesahana amim - panajana , sy ny hoe manery azy hilaza izay mahafinaritra anao . 
 Inona àry no azon’ny ray aman - dreny atao , mba hampirisihana ny zanany hilaza izay ao am - pony ? 
 Hoy i Aleah , ilay voaresaka etsy aloha : “ Miezaka ny tsy hisafoaka izahay , rehefa milaza zavatra mahasosotra anay ny zanakay . 
 Tsy misalasala milaza ny heviny izy ireo amin’izay . ” 
 Hoy koa ny lehilahy atao hoe Tom : “ Nampirisihinay hilaza ny heviny ny zanakay vavy , na dia rehefa tsy nekeny aza ny fomba fihevitray . 
 Fantatray fa ho kivy izy ka tsy hilaza izay ao am - pony , raha manapaka ny teniny foana izahay , ary manery azy hanaraka izay tianay . 
 Lasa nihaino anay koa izy , rehefa nihaino azy izahay . ” 
 Marina fa tokony hankatò ray aman - dreny ny ankizy . 
 Azo ampiana hahay hieritreritra tsara anefa izy ireo , rehefa avela hilaza ny heviny . 
 Hoy i Vincent , manan - janaka efatra : “ Matetika izahay no niara - nandinika ny lafy tsara sy lafy ratsin’ny toe - javatra iray , hany ka ny zanakay ihany no nahita hoe iza tamin’ireo no tena tsara . 
 Nanampy azy ireo hahay hisaina tsara izany . ” — Ohabolana 1 : 1 - 4 . 
 Inona no toky ananan’ny ray aman - dreny ? 
 Mazava ho azy fa tsy ho tonga lafatra ny fanarahan’ny ray aman - dreny ny torohevitry ny Baiboly momba ny fitaizana . 
 Mitaky ezaka ny mitaiza amin - katsaram - panahy sy fitiavana ary fahari - po . 
 Matokia anefa fa hankasitraka izany ny zanakao . 
 Azo antoka koa fa hotahin’i Jehovah ny ezaka ataonao . 
 Ny hahatonga ny zanany ho tia an’i Jehovah toa azy no irin’ny Kristianina rehetra . 
 Ahoana àry no hanatratrarana izany tanjona tena tsara izany ? 
 Misy soso - kevitra maromaro ao amin’ny lahatsoratra manaraka . 
 Tadidinao Ve ? 
 • Inona no hanampy ny ray aman - dreny hahari - po ? 
 • Inona no ifandraisan’ny hatsaram - panahy sy ny fananarana ? 
 • Nahoana no tena mila ampirisihin’ny ray aman - dreny mba hilaza izay ao am - pony ny zanany ? 
 [ Sary , pejy 23 ] 
 Ry ray aman - dreny , tsaroanareo ve ny nataonareo tamin’ny mbola kely ? 
 [ Sary , pejy 24 ] 
 Mampirisika ny zanakao hilaza izay ao am - pony ve ianao ? 
 Ampianaro ho Tia An’i Jehovah ny Zanakareo 
 “ Tahaka ny zana - tsipìka eo an - tànan’ny mahery ny zanaky ny fahatanorana . ” — SALAMO 127 : 4 . 
 1 , 2 . 
 Nahoana no azo oharina amin’ny “ zana - tsipìka eo an - tànan’ny mahery ” ny ankizy ? 
 MIOMANA handefa zana - tsipìka ny olona iray . 
 Ataony tsara eo amin’ny tadin - tsipìka ilay izy , ary sintoniny mafy mba hampivonkina an’ilay tsipìka . 
 Mandreraka izany , nefa maka fotoana ampy tsara izy hikendrena an’ilay zavatra tiany hotifirina . 
 Avotsony amin’izay ilay zana - tsipìka ! 
 Ho voa ve ilay zavatra nokendreny ? 
 Miankina amin - javatra maromaro izany . 
 Anisan’izany ny fahaizany , ny fitsokan’ny rivotra ary ny endrik’ilay zana - tsipìka . 
 Noharin’i Solomona Mpanjaka tamin’ny “ zana - tsipìka eo an - tànan’ny mahery ” ny zanaka . 
 Nahoana ? 
 Fotoana fohy ihany no ijanonan’ny zana - tsipìka eny an - tanan’ny mpandefa azy . 
 Tsy maintsy avotsony haingana izany , mba hahavoa an’ilay zavatra kendreny . 
 Toy izany koa fa fotoana fohy ihany no ananan’ny ray aman - dreny , mba hanampiana ny zanany ho tia an’i Jehovah amin’ny fony manontolo . 
 Toa tsy hitahita akory dia mihalehibe izy ireo ka mandao ny tokantranon’ny ray aman - dreniny . 
 Ho tratran’ny ray aman - dreny ve ny zava - kendreny , izany hoe ho tia an’Andriamanitra sy hanompo azy foana ve ny zanany na dia efa mahaleo tena aza ? 
 Miankina amin - javatra maromaro koa izany . 
 Anisan’izany ny fahaizana mitaiza , ny fifandraisan’ny mpianakavy , ary ny fomba andraisan’ny ankizy ny fanabeazana omena azy . 
 Hodinihintsika amin’ny an - tsipiriany ny tsirairay amin’ireo lafin - javatra telo ireo . 
 Hojerentsika aloha ny toetra sasany tokony hananan’ny ray aman - dreny mahay mitaiza . 
 Aoka ianao ho modely 
 Nahoana no tokony hifanaraka amin’izay lazain’ny ray aman - dreny ny ataony ? 
 Modely ho an’ny ray aman - dreny i Jesosy , satria nifanaraka tamin’ny zavatra nampianariny ny nataony . 
 Nomelohiny kosa ny Fariseo satria ‘ niteny nefa tsy nanao . ’ 
 Tokony hifanaraka amin’izay lazain’ny ray aman - dreny ny ataony , mba handrisihana ny zanany ho tia an’i Jehovah . 
 Tsy hisy vokany ny zavatra lazainy raha tsy arahina asa , tsy misy hafa amin’ny tsipìka tsy misy tadiny . — 1 Jaona 3 : 18 . 
 Inona avy no fanontaniana tokony hoeritreretin’ny ray aman - dreny , ary nahoana ? 
 Nahoana no tena tokony ho modely ny ray aman - dreny ? 
 Manampy ny olon - dehibe hianatra ho tia an’Andriamanitra ny modely navelan’i Jesosy . 
 Toy izany koa fa afaka mianatra ny ho tia an’i Jehovah ny ankizy , rehefa manaraka ny modely omen’ny ray aman - dreniny . 
 Mety hanampy ny ankizy hanana toetra tsara ny namany , na mety ‘ hanimba ny fahazarana mahasoa ’ ananany . 
 Ny ray aman - dreniny no naman’ny ankizy akaiky indrindra sy tena tahafiny , indrindra fa mandritra ireo taona voalohany amin’ny fiainany . 
 Tsara àry ny hieritreretan’ny ray aman - dreny hoe : ‘ Namana tsara ho an’ny zanako ve aho ? 
 Mandrisika azy hanana fahazarana mahasoa ve ny modely omeko ? 
 Inona no modely omeko eo amin’ny vavaka sy ny fianarana Baiboly , izay tena zava - dehibe ? ’ 
 Miaraha mivavaka aminy 
 Inona no azon’ny ankizy ianarana avy amin’ny vavaka ataon’ny ray aman - dreniny ? 
 Afaka miana - javatra maro momba an’i Jehovah ny zanakao , rehefa mihaino anao mivavaka . 
 Inona , ohatra , no hianarany raha mandre anao misaotra an’Andriamanitra izy rehefa hisakafo , na mandre anao mivavaka rehefa hianatra Baiboly ? 
 Ho fantany amin’izay fa avy amin’i Jehovah ny zavatra ilaintsika , ka mendrika ny hisaorana izy . 
 Ho fantany koa fa i Jehovah no mampianatra ny fahamarinana ao amin’ny Baiboly . 
 Tena ilainy ny mahafantatra an’izany . — Jakoba 1 : 17 . 
 Inona no azon’ny ray aman - dreny atao mba hanampiana ny zanany hahatsapa fa miahy azy manokana i Jehovah ? 
 Hahita vokatra tsara kokoa anefa ianao , raha miara - mivavaka aminy amin’ny fotoana hafa ankoatra ny sakafo sy ny fianaram - pianakaviana . 
 Mila miresaka zavatra voafaritra tsara momba ny tenanao sy ny zanakao koa ianao , rehefa mivavaka . 
 Ho tsapan’izy ireo amin’izay fa anisan’ny fianakavianareo i Jehovah , ary tena mikarakara anareo tsirairay . 
 Hoy ny lehilahy iray : “ Niara - nivavaka tamin’ny zanakay vavy foana izahay , hatramin’ny nahaterahany . 
 Rehefa nihalehibebe izy , dia noresahinay tao anatin’ny vavaka ny fifandraisany tamin’ny olon - kafa sy ny zavatra hafa nahakasika azy . 
 Tsy nisy andro tsy niarahanay nivavaka taminy mandra - panambadiny . ” 
 Nahoana raha miara - mivavaka amin’ny zanakao koa isan’andro ? 
 Ampio izy ireo hihevitra an’i Jehovah ho Namana , izay mihevitra ny fihetseham - pony , fa tsy hoe manome azy izay ilainy sy mampianatra azy ny fahamarinana fotsiny . — Filipianina 4 : 6 , 7 . 
 Inona no tokony ho fantatry ny ray aman - dreny , mba hanaovany vavaka voafaritra tsara ? 
 Mila mahafantatra izay mitranga eo amin’ny fiainan’ny zanakao anefa ianao , mba hanaovanao vavaka voafaritra tsara . 
 Hoy ny lehilahy iray manan - janaka roa : “ Mieritreritra toy izao aho isaky ny mifarana ny herinandro : ‘ Inona no nampanahy ny zanako tamin’ity herinandro ity ? 
 Inona no nahafinaritra azy ? ’ 
 ” Ry ray aman - dreny , nahoana raha mieritreritra toy izany koa , ka miresaka momba ny zavatra sasany fantatrao rehefa miara - mivavaka amin’ny zanakao ? 
 Raha manao izany ianao dia hampianatra ny zanakao hivavaka amin’i Jehovah , ilay Mpihaino vavaka , sy ho tia azy . — Salamo 65 : 2 . 
 Ampirisiho izy ho zatra mianatra tsara 
 Nahoana ny ray aman - dreny no tsy maintsy manampy ny zanany ho zatra mianatra ny Tenin’Andriamanitra ? 
 Nahoana no misy vokany eo amin’ny fifandraisan’ny ankizy amin’Andriamanitra , ny fiheveran’ny ray aman - dreniny ny fianarana Baiboly ? 
 Tokony ho vonona hihaino fa tsy hifampiresaka fotsiny ny olona , raha te hifandray tsara foana . 
 Mihaino an’i Jehovah isika , ohatra , rehefa mianatra Baiboly , ka mampiasa ny boky avoakan’ny “ mpanompo mahatoky . ” 
 Tsara àry raha mampirisika ny zanany ho zatra mianatra ny Tenin’Andriamanitra ny ray aman - dreny , mba hahatonga azy ho tia an’i Jehovah sy hifandray tsara aminy foana . 
 Ahoana no azo anampiana ny ankizy ho zatra mianatra tsara ? 
 Ahoana no azo anampiana ny ankizy ho zatra mianatra tsara ? 
 Eto koa dia mbola ny modely omen’ny ray aman - dreny no mandaitra indrindra . 
 Matetika ve ny zanakao no mahita anao mamaky na mianatra Baiboly ? 
 Marina aloha fa tena mety ho be atao ianao eo amin’ny fikarakaranao azy ireo , ka hanontany tena raha hahita fotoana hamakiana sy hianarana Baiboly . 
 Mieritrereta anefa hoe : ‘ Matetika ve ny zanako no mahita ahy mijery tele ? ’ 
 Raha izany no izy , sao dia azonao ampiasaina hianarana samirery ny ampahany amin’izany fotoana izany , mba hanomezana modely ho an’ny zanakao ? 
 10 , 11 . 
 Nahoana ny ray aman - dreny no tokony handinika tsy tapaka ny Baiboly miaraka amin’ny zanany ? 
 Mampianatra ny zanany hihaino an’i Jehovah koa ny ray aman - dreny , raha mandinika tsy tapaka ny Baiboly miaraka aminy . 
 Mety hisy hieritreritra anefa hoe : ‘ Nahoana ny ankizy no mbola mila fianaram - pianakaviana , raha efa mitondra azy mivory tsy tapaka ny ray aman - dreniny ? ’ 
 Noho ny antony maromaro . 
 Ny ray aman - dreny no tena nanankinan’i Jehovah ny andraikitra hampianatra ny zanany . 
 Rehefa manao fianaram - pianakaviana ianareo , dia ho tsapan’ny ankizy fa anisan’ny fiainam - pianakaviana ny fivavahana , fa tsy fombafomba natao ho hitan’ny olona fotsiny . — Deoteronomia 6 : 6 - 9 . 
 Afaka mamantatra ny fiheveran’ny zanany momba ny fifandraisana amin’Andriamanitra sy ny fitondran - tena koa ny ray aman - dreny , rehefa manao tsara ny fianaram - pianakaviana . 
 Azony ampiasaina , ohatra , ny boky Mianara Amin’ilay Mpampianatra Lehibe * raha mbola kely ny zanany . 
 Saika ny fehintsoratra rehetra ao amin’io boky io no misy fanontaniana mampirisika ny ankizy hilaza ny heviny . 
 Hanampy ny zanany hanana saina mahay ‘ manavaka ny tsara sy ny ratsy ’ ny ray aman - dreny , rehefa mampiasa ny andinin - teny ao amin’ilay boky mba hampisaintsainana azy ireo . — Hebreo 5 : 14 . 
 Inona no azon’ny ray aman - dreny atao mba hifanaraka amin’izay ilain’ny zanany ny fianaram - pianakaviany ? 
 Inona no hitanao fa tena mahomby ? 
 Rehefa mihalehibe ny zanakao , dia ampifanaraho amin’izay ilainy ilay fianarana . 
 Mariho ny fomba nampisaintsainan’ny mpivady iray ny zanany , rehefa niera mba hanatrika lanonam - pandihizana tany am - pianarana izy ireo . 
 Hoy ilay raim - pianakaviana : “ Nilazanay ny zanakay fa haka ny toeranay ray aman - dreny izy ireo mandritra ny ampahany amin’ny fianaram - pianakavianay manaraka , fa izahay kosa mody hatao hoe zanaka . 
 Tsy nofaritana hoe iza no ho Dada na Neny , fa tsy maintsy niara - nanao fikarohana mahakasika ny lanonana izy ireo , ary hilaza aminay izay tokony hatao avy eo . ” 
 Nanao ahoana ilay izy ? 
 Hoy ihany ilay lehilahy : “ Gaga izahay fa tena hain’ny zanakay tsara ny nampiasa ny Baiboly , mba hanazavana taminay hoe nahoana no tsy mety ny mankany amin’ilay lanonana . 
 Nahagaga anay koa fa nahita soso - kevitra nety tsara izy ireo , ho solon’ilay izy . 
 Nanampy anay hahatakatra tsara ny heviny sy ny zavatra tiany izany . ” 
 Marina fa ilaina ny fikirizana sy ny fahaizana mamoron - kevitra mba tsy ho tapatapaka ny fianaram - pianakaviana , ary hifanaraka amin’izay ilain’ny ao an - trano . 
 Tsy very maina anefa izany ezaka izany fa mitondra soa . — Ohabolana 23 : 15 . 
 Aoka ianareo hihavana tsara 
 13 , 14 . a ) Inona no azon’ny ray aman - dreny atao mba hihavana tsara ny mpianakavy ? 
 b ) Inona no vokatra tsara ho hita rehefa miaiky fahadisoana ny ray na ny reny ? 
 Azo inoana fa ho voan’ilay zana - tsipìka ilay zavatra nokendrena , rehefa tony ny rivotra . 
 Toy izany koa fa azo inoana kokoa hoe hianatra ho tia an’i Jehovah ny ankizy , rehefa mihavana tsara ny mpianakavy . 
 Hoy i Jakoba : “ Ny voan’ny fahamarinana dia afafy amim - pihavanana ho an’ny mpampihavana . ” 
 Inona no azon’ny ray aman - dreny atao mba hihavana tsara ny mpianakavy ? 
 Tokony hifandray tsara foana izy mivady . 
 Raha mifankatia sy mifanaja izy ireo , dia azo inoana kokoa fa hianatra ny ho tia sy hanaja an’i Jehovah sy ny hafa ny zanany . 
 Mampisy fihavanana ny fitiavana sy ny fifanajana . 
 Hahay handamina kokoa ny tsy fifanarahana mety hitranga ao an - tokantrano ny mpivady , rehefa mihavana tsara . 
 Mazava ho azy fa mbola tsy misy fianakaviana tonga lafatra eto an - tany , toy ny tsy isian’ny fanambadiana tonga lafatra ihany . 
 Mety tsy haneho ny vokatry ny fanahy ny ray aman - dreny indraindray , eo amin’ny fomba itondrany ny zanany . 
 Inona àry no tokony hataony raha mitranga izany ? 
 Hihena ve ny fanajan’ny zanany azy raha miaiky izy hoe diso ? 
 Mariho ny nataon’ny apostoly Paoly . 
 Maro no nihevitra azy ho toy ny ray . 
 Niaiky tamim - pahatsorana anefa izy fa nanao fahadisoana . 
 Tsy mampihena ny fanajantsika azy ny fanetren - tenany sy ny fahatsorany , fa vao mainka aza mampitombo izany . 
 Na teo aza ny kileman - toetran’i Paoly , dia sahy nilaza tamin’ny fiangonan’i Korinto izy hoe : “ Aoka hanahaka ahy ianareo , tahaka ny anahafako an’i Kristy . ” 
 Raha miaiky fahadisoana koa ianao , dia azo inoana fa hamela azy ireny ny zanakao . 
 15 , 16 . 
 Nahoana no tokony hampianarin’ny ray aman - dreny ho tia an’ireo rahalahy sy anabavy ny zanany ? 
 Ahoana no azon’izy ireo anaovana an’izany ? 
 Inona koa no azon’ny ray aman - dreny atao , mba hahatonga ny zanany ho tia an’i Jehovah ? 
 Hoy ny apostoly Jaona : “ Raha misy manao hoe : ‘ Tia an’Andriamanitra aho ’ , nefa mankahala ny rahalahiny , dia mpandainga izy . 
 Fa izay tsy tia ny rahalahiny izay hitany , dia tsy afaka ny ho tia an’Andriamanitra izay tsy hitany . ” 
 Mampianatra ny zanakao ho tia an’Andriamanitra àry ianao , rehefa mampianatra azy ho tia an’ireo rahalahiny sy anabaviny kristianina . 
 Tsara àry raha mieritreritra ny ray aman - dreny hoe : ‘ Manao ahoana matetika ny zavatra lazaiko momba ny fiangonana ? 
 Mampahery sa manakiana ? ’ 
 Ahoana no ahafantaranao an’izany ? 
 Henoy tsara ny zanakao rehefa miresaka momba ny fivoriana sy ny mpiara - manompo . 
 Azo inoana fa ho hitanao taratra amin’izay lazainy ny fomba fihevitrao . 
 Inona no azon’ny ray aman - dreny atao mba hanampiana ny zanany ho tia an’ireo rahalahy sy anabavy ? 
 Hoy i Peter , manan - janaka mbola zatovo : “ Nanasa Kristianina matotra hiara - misakafo sy hiala voly aminay foana izahay , hatramin’ny fahakelin’izy roa lahy . 
 Tena mahafinaritra anay izany . 
 Niaraka tamin’ny olona tia an’i Jehovah foana izy ireo , ary tsapany izao fa mahafinaritra ny manompo an’Andriamanitra . ” 
 Hoy i Dennis , manan - janaka dimy vavy : “ Nampirisihinay hinamana tamin’ny mpisava lalana efa lehibe teo anivon’ny fiangonana izy ireo . 
 Nampiantrano mpiandraikitra mpitety faritany foana koa izahay isaky ny afaka nanao izany . ” 
 Nahoana raha ampiana koa ny zanakao hihevitra ny fiangonana ho anisan’ny fianakavianareo ? — Marka 10 : 29 , 30 . 
 Ny andraikitry ny ankizy 
 Inona no fanapahan - kevitra tsy maintsy raisin’ny ankizy amin’ny farany ? 
 Hiverenantsika indray ilay ohatra momba an’ilay mpandefa zana - tsipìka . 
 Na mahay aza izy , dia tsy ho voa ilay zavatra nokendreny raha mibiloka ilay zana - tsipìka nalefany . 
 Mazava ho azy fa hiezaka mafy hanitsy ny zana - tsipìkany ny ray aman - dreny , izany hoe hanitsy ny toe - tsaina tsy mety ao amin’ny zanany . 
 Ny ankizy mihitsy anefa amin’ny farany no tsy maintsy mifidy raha hamela an’ity tontolo ity hamolavola azy , na hamela an’i Jehovah ‘ handamina ny lalany . ’ — Ohabolana 3 : 5 , 6 ; Romanina 12 : 2 . 
 Inona no ho vokatry ny safidin’ny ankizy eo amin’ny hafa ? 
 Marina fa manana andraikitra lehibe ny ray aman - dreny , dia ny hitaiza ny zanany araka ny “ fananarana sy ny fomba fisainan’i Jehovah . ” 
 Miankina amin’ilay ankizy anefa ny ho toetrany rahatrizay lehibe izy . 
 Mieritrereta àry ianareo rankizy hoe : ‘ Hankatò ny fanabeazana omen’ny ray aman - dreniko amim - pitiavana ve aho ? ’ 
 Hifidy ny fomba fiaina tsara indrindra ianao , raha manao izany . 
 Tena ho sambatra koa ny ray aman - dreninao , ary ny zava - dehibe indrindra , dia hampifaly ny fon’i Jehovah ianao . — Ohabolana 27 : 11 . 
 [ Fanamarihana ambany pejy ] 
 Navoakan’ny Vavolombelon’i Jehovah . 
 Tadidinao Ve ? 
 • Inona no modely tokony homen’ny ray aman - dreny eo amin’ny vavaka sy ny fianarana Baiboly ? 
 • Inona no azon’ny ray aman - dreny atao mba hihavana tsara ny mpianakavy ? 
 • Inona no safidy tsy maintsy ataon’ny ankizy ? 
 Inona no ho vokatr’izany eo amin’ny hafa ? 
 [ Sary , pejy 28 ] 
 Modely ho an’ny zanakao ve ianao eo amin’ny fianarana samirery ? 
 [ Sary , pejy 29 ] 
 Sambatra ny mpianakavy rehefa mihavana tsara 
 ‘ Mpamindra Fo ny Rainareo ’ 
 “ Mamindrà fo hatrany , toy ny Rainareo izay mpamindra fo . ” — LIOKA 6 : 36 . 
 1 , 2 . 
 Inona no nolazain’i Jesosy tamin’ny mpianany sy ny mpanora - dalàna ary ny Fariseo , ka mampiseho fa tena ilaina ny mamindra fo ? 
 NISY didy 600 teo ho eo tao amin’ilay Lalàna nampitaina tamin’ny alalan’i Mosesy . 
 Tsy maintsy nankatò azy ireny ny Israelita , nefa tena nila naneho famindram - po koa . 
 Mariho ny tenin’i Jesosy tamin’ireo Fariseo tsy nanana indrafo . 
 Indroa izy no nananatra mafy azy ireo sy nampahatsiahy azy ireo an’ilay didin’Andriamanitra hoe : “ Famindram - po no sitrako , fa tsy sorona . ” 
 Hoy koa i Jesosy tany amin’ny faramparan’ny fanompoany : “ Lozanareo mpanora - dalàna sy Fariseo mpihatsaravelatsihy ! 
 Fa manome ny ampahafolon’ny anana madinika toy ny solila sy ny aneta ary ny komina ianareo , nefa tsy miraharaha izay mavesa - danja kokoa ao amin’ny Lalàna , dia ny manao ny rariny sy ny miantra ary ny ho mahatoky . ” — Matio 23 : 23 . 
 Hita amin’izany fa nihevitra ny famindram - po ho toetra tena ilaina i Jesosy . 
 Hoy izy tamin’ny mpanara - dia azy : “ Mamindrà fo hatrany , toy ny Rainareo izay mpamindra fo . ” 
 Mila mahafantatra ny tena atao hoe famindram - po anefa isika , raha te “ hanahaka an’Andriamanitra ” amin’io lafiny io . 
 Ankoatra izany , dia ho vonona hamindra fo bebe kokoa isika , raha mahalala ny soa entin’izany . 
 Famindram - po amin’ireo mila fanampiana 
 Nahoana isika no tokony handinika ny modely omen’i Jehovah , mba hahafantarana ny tena atao hoe famindram - po ? 
 Nihira ny mpanao salamo hoe : “ Mamindra fo sy miantra Jehovah ; mahari - po sady be famindrampo Izy . 
 Manisy soa izao tontolo izao Jehovah ; ary ny fiantràny dia eny amin’ny asany rehetra . ” 
 Izy no “ Rain’ny fangorahana sy Andriamanitry ny fampiononana rehetra . ” 
 Ny hoe mamindra fo dia midika hoe mangoraka olona ary mampiseho izany amin’ny fomba itondrana azy . 
 Lafiny lehibe amin’ny toetran’Andriamanitra izany . 
 Hahafantatra ny tena atao hoe famindram - po isika , raha mandinika ny modely sy ny torohevitra omeny . 
 Inona no ianarantsika momba ny famindram - po , rehefa mamaky ny Isaia 49 : 15 isika ? 
 Hoy i Jehovah ao amin’ny Isaia 49 : 15 : “ Mety manadino ny zanany minono va ny vehivavy ka tsy hamindra fo amin’ny zanaka naloaky ny kibony ? ” 
 Ireo teny hebreo iray tarika amin’ilay nadika hoe ‘ mamindra fo ’ eto , dia mitovy amin’ilay teny nadika hoe miantra ao amin’ilay Salamo 145 : 8 , 9 tetsy aloha . 
 Mangoraka sy malahelo ny zanany ny reny iray , rehefa mahita azy noana na mitady zavatra hafa . 
 Izany fihetseham - po izany no mahatonga azy hikarakara izay ilain’ny zanany . 
 Mitovy amin’izany koa ny fihetseham - po tsapan’i Jehovah , ka mahatonga azy hamindra fo . 
 Ahoana no nampisehoan’i Jehovah tamin’ny Israelita fa “ manankarena famindram - po ” izy ? 
 Efa tsara ny hoe mangoraka , fa mbola tsara kokoa raha mahatonga ny olona iray hanao soa amin’ireo mila fanampiana izany . 
 Diniho ny nataon’i Jehovah , rehefa babo tany Ejipta ny vahoakany , 3 500 taona lasa izay . 
 Hoy izy tamin’i Mosesy : “ Efa hitako tokoa ny fahorian’ny oloko izay any Egypta , ary efa reko ny fitarainany noho ny ataon’ny mpampiasa azy ; eny , fantatro ny alahelony ; dia efa nidina Aho izao hamonjy azy amin’ny tànan’ny Egyptiana ka hitondra azy hiakatra hiala amin’izany tany izany ho any amin’izay tany soa sy malalaka , dia any amin’izay tany tondra - dronono sy tantely . ” 
 Nampahatsiahivin’i Jehovah toy izao ny Israelita , 500 taona teo ho eo taorian’ny nanafahana azy ireo avy tany Ejipta : “ Izaho nitondra ny Isiraely niakatra avy tany Egypta ka namonjy anareo tamin’ny tànan’ny Egyptiana sy tamin’ny tànan’ny fanjakana rehetra izay nampahory anareo . ” 
 Nahita fahoriana matetika ny Israelita , noho ny fandikany ny fitsipika marin’i Jehovah . 
 Nangoraka azy ireo anefa izy , ka namonjy azy imbetsaka . 
 Hitantsika amin’izany fa mikarakara ny olona mila fanampiana , na iharan - doza , na manana olana i Jehovah , ilay Andriamanitra be fitiavana . 
 “ Manankarena famindram - po ” tokoa izy . — Efesianina 2 : 4 . 
 Ahoana no nampisehoan’i Jesosy Kristy fa namindra fo toa an - dRainy izy ? 
 Mamindra fo tsy misy hafa amin’ny Rainy i Jesosy Kristy . 
 Nisy jamba roa lahy nitalaho taminy indray mandeha hoe : “ Mba iantrao izahay , ry Tompo Zanak’i Davida ô ! ” 
 Niangavy an’i Jesosy izy ireo tamin’izay mba hanao fahagagana , ka hampahiratra ny masony . 
 Ahoana no nataon’i Jesosy ? 
 Nanao fahagagana tokoa izy . 
 Tsy izay hamitana an’izany fotsiny anefa no nataony , fa “ nangoraka ” azy roa lahy izy , “ ka nikasika ny masony , ary dia nahiratra avy hatrany izy ireo . ” 
 Ny fangorahana no nahatonga an’i Jesosy hanao fahagagana maro , mba hanamaivanana ny fahorian’ny olona jamba , na azon’ny demonia , na boka , na ireo nanan - janaka narary . — Matio 9 : 27 ; 15 : 22 ; 17 : 15 ; Marka 5 : 18 , 19 ; Lioka 17 : 12 , 13 . 
 Inona no atao hoe mamindra fo , raha ny modely omen’i Jehovah Andriamanitra sy ny Zanany no jerena ? 
 Hitantsika amin’ny modely omen’i Jehovah Andriamanitra sy Jesosy Kristy , fa mahafaoka zavatra roa ny hoe mamindra fo . 
 Voalohany , mangoraka sy miara - miory amin’ny olona mila fanampiana . 
 Faharoa , manao zavatra hanamaivanana ny olana mahazo azy . 
 Rehefa manao an’ireo zavatra roa ireo ny olona iray , vao azo lazaina hoe mamindra fo . 
 Ny hoe mamindra fo àry ao amin’ny Soratra Masina , dia midika matetika hoe manao zavatra amin - katsaram - panahy ho an’ireo mila fanampiana . 
 Ahoana anefa no anehoana an’io toetra io eo amin’ny raharaham - pitsarana ? 
 Ny hoe mamindra fo ve amin’izay fotoana izay midika hoe tsy manasazy mihitsy ? 
 Famindram - po amin’ny mpanota 
 8 , 9 . 
 Ahoana no namindrana fo tamin’i Davida , rehefa nijangajanga tamin’i Batseba izy ? 
 Diniho izay nitranga tamin’i Davida mpanjakan’ny Israely fahiny . 
 Nijangajanga tamin’i Batseba izy , ary nahariharin’i Natana mpaminany taminy ny fahotany . 
 Nibebaka i Davida taorian’izay , ary nivavaka hoe : “ Mamindrà fo amiko , Andriamanitra ô , araka ny fahasoavanao ; araka ny haben’ny fiantranao vonoy ny fahadisoako . 
 Sasao madio aho mba ho afa - keloka , ary diovy aho mba ho afa - pahotana . 
 Fa tsaroako ny fahadisoako , ary eo anatrehako mandrakariva ny fahotako . 
 Taminao dia taminao ihany no nanotako , ary izay ratsy eo imasonao no efa nataoko . ” — Salamo 51 : 1 - 4 . 
 Nanenina tongotra aman - tanana i Davida . 
 Namela ny fahotany àry i Jehovah , ka nahenany ny sazy mendrika ho azy sy Batseba . 
 Tokony hovonoina ho faty mantsy izy roa , raha araka ny Lalàn’i Mosesy . 
 Navela ho velona anefa izy ireo . 
 Tsy maintsy nizaka ny vokatry ny fahotany ihany izy ireo , na izany aza . 
 Araka izany , dia mamela heloka Andriamanitra rehefa mamindra fo . 
 Tsy midika anefa izany hoe manafaka tanteraka an’ilay olona amin’ny sazy mendrika ho azy izy . 
 Nahoana isika no tsy tokony hanararaotra ny famindram - pon’i Jehovah ? 
 ‘ Niditra ho amin’izao tontolo izao ny ota [ noho ] ny olona iray ’ , dia i Adama . 
 Mendrika ny ho faty àry ny olona rehetra , satria “ fahafatesana no karama omen’ny ota . ” 
 Tena tokony ho velom - pankasitrahana isika satria mamindra fo i Jehovah , rehefa mitsara antsika ! 
 Tsy maintsy mitandrina anefa isika mba tsy hanararaotra ny famindram - pony . 
 Milaza ny Deoteronomia 32 : 4 fa “ ny làlany rehetra dia amin’ny rariny avokoa . ” 
 Manao ny rariny amin’ny fomba tonga lafatra foana Andriamanitra , na dia rehefa mamindra fo aza . 
 Ahoana no ahafantarantsika fa nanaja ny rariny i Jehovah , rehefa nitsara an’i Davida ? 
 Tsy ho azo nesorina tamin’i Davida sy Batseba ilay fanamelohana ho faty , raha tsy efa voavela aloha ny fahotany . 
 Tsy nahazo alalana hamela ny fahotan’izy ireo anefa ny mpitsara israelita . 
 Raha izy ireo no navela hitsara an’ilay raharaha , dia tsy ho afa - nanoatra fa tsy maintsy nanameloka azy roa ho faty . 
 Izay no notakin’ny Lalàna . 
 Kanefa , noho ny fanajana an’ilay fifanekena nataony tamin’i Davida , dia tian’i Jehovah ny hamantatra sao mba nisy antony azo namelana ny fahotany ihany . 
 Nifidy ny handray an - tanana an’ilay raharaha àry i Jehovah Andriamanitra , ilay “ Mpitsara ny tany rehetra ” sady ‘ mpamantatra ny fo . ’ 
 Afaka nahalala izay tena tao am - pon’i Davida izy . 
 Afaka namantatra izy raha tena nibebaka i Davida , ka ho azony avela ny helony . 
 Inona no tokony hataon’ny olombelona mpanota , mba hahazoany famindram - po amin’Andriamanitra ? 
 Efa hitantsika teo fa tsy manameloka antsika ho faty i Jehovah , na dia mendrika an’izany aza isika noho ny ota nolovantsika . 
 Mifanaraka amin’ny rariny izany famindram - pony izany . 
 Nanome ny sorom - panavotana mantsy izy , mba hahazoantsika famelan - keloka sady tsy hahatonga azy handika ny fitsipiny momba ny rariny . 
 Io sorona nataon’i Jesosy Kristy Zanany io no fomba lehibe indrindra nanehoan’i Jehovah ny famindram - pony . 
 Tsy maintsy ‘ maneho finoana ny Zanaka ’ àry isika , raha te hahazo ny famindram - pon’Andriamanitra , izay manafaka antsika amin’ilay sazy vokatry ny ota . — Jaona 3 : 16 , 36 . 
 Sady mamindra fo Andriamanitra no manao ny rariny 
 13 , 14 . 
 Manalefaka ny fampiharan’Andriamanitra ny rariny ve ny famindram - pony ? 
 Hazavao . 
 Hitantsika teo fa manaja ny rariny i Jehovah rehefa mamindra fo . 
 Manova ny rariny àry ve izy , rehefa mamindra fo ? 
 Manalefaka ny rariny ve ny famindram - pony , ka lasa tsy mampihatra ny rariny amin’ny fomba feno izy ? 
 Tsy izany mihitsy . 
 Nasain’i Jehovah nampita an’izao hafatra izao tamin’ny Israelita i Hosea mpaminany : “ Hofofoiko ho vadiko mandrakizay hianao , eny , hofofoiko ho vadiko amin’ny rariny sy ny hitsiny ary amin’ny fitiavana sy ny indrafo hianao . ” 
 Hita tsara eo fa ny famindram - pon’i Jehovah dia mifanaraka foana amin’ny toetrany hafa rehetra . 
 Anisan’izany ny rariny . 
 “ Andriamanitra mamindra fo sy miantra ” i Jehovah , ary “ mamela heloka sy fahadisoana ary fahotana , kanefa tsy mety manamarina ny meloka . ” 
 Sady mamindra fo àry izy no manao ny rariny . 
 Hoy ny Baiboly momba azy : “ Ny amin’ny Vatolampy , tanteraka ny asany ; fa ny làlany rehetra dia amin’ny rariny avokoa . ” 
 Samy tonga lafatra , na ny fanaovan’Andriamanitra ny rariny , na ny famindram - pony . 
 Tsy misy hoe tsara kokoa amin’ireo toetra ireo . 
 Tsy hoe hentitra ny rariny ka mila ny famindram - po mba hanalefaka azy , ary tsy hoe malefaka ny famindram - po ka mila ny rariny . 
 Mifandanja tsara ny fanehoan’i Jehovah an’ireo toetra ireo . 
 15 , 16 . a ) Inona no porofo fa tsy hentitra be i Jehovah rehefa mampihatra ny rariny ? 
 b ) Inona no azo antoka fa hataon’i Jehovah , rehefa hampihatra ny didim - pitsarany amin’ity tontolo ratsy ity izy ? 
 Tsy hentitra be i Jehovah rehefa mampihatra ny rariny . 
 Matetika no misy ifandraisany amin’ny raharaham - pitsarana ny hoe rariny , ary rehefa mivoaka ny didim - pitsarana dia misy sazy tokony hampiharina amin’ny mpanao ratsy . 
 Mety hahatonga an’Andriamanitra hamonjy ny olona mendrika koa anefa ny fanaovany ny rariny . 
 Namonjy an’i Lota sy ny zanany roa vavy izy , ohatra , rehefa nandringana ny olona ratsy tao Sodoma sy Gomora . — Genesisy 19 : 12 - 26 . 
 Afaka matoky koa isika fa hamonjy ny “ vahoaka be ” i Jehovah , rehefa hampihatra ny didim - pitsarany amin’ity tontolo ratsy ity . 
 Amin’izay dia ho tafavoaka ‘ amin’ny fahoriana lehibe ’ ireo tena mpivavaka ireo , izay ‘ nanasa sy namotsy ny akanjony tamin’ny ran’ny Zanak’ondry . ’ — Apokalypsy 7 : 9 - 14 . 
 Nahoana isika no tokony hamindra fo ? 
 Manomeza antony lehibe iray tokony hamindrana fo . 
 Ahafantarana ny tena atao hoe famindram - po tokoa ny modely omen’i Jehovah sy Jesosy Kristy . 
 Manome antony lehibe tokony hanehoana an’io toetra io ny Ohabolana 19 : 17 , manao hoe : “ Izay miantra ny malahelo dia mampisambotra an’i Jehovah , ary izay nomeny dia honerany kosa . ” 
 Faly i Jehovah rehefa manahaka azy sy ny Zanany isika , ka mifaneho famindram - po . 
 Mandrisika ny hafa mba hamindra fo koa izany , satria rehefa mamindra fo aminy isika , dia lasa te hamindra fo amintsika koa izy . — Lioka 6 : 38 . 
 Nahoana isika no tokony hiezaka hamindra fo ? 
 Fitambaran’ny toetra tsara maro ny famindram - po . 
 Anisan’izany ny hatsaram - panahy sy ny fitiavana ary ny fanaovan - tsoa . 
 Ny fangoraham - po na ny fiantrana no tena mandrisika ny olona haneho famindram - po . 
 Ary na dia tsy mampandefitra ny rariny aza i Jehovah rehefa mamindra fo , dia tsy mora tezitra izy fa maharitra , ka manome fotoana ampy tsara ho an’ny mpanao ratsy mba hibebahany . 
 Midika izany fa manana faharetana sy mahari - po koa ny olona mamindra fo . 
 Maneho toetra tsara maro àry ny olona mamindra fo . 
 Anisan’izany ny vokatry ny fanahin’Andriamanitra . 
 Noho izany , raha te hamindra fo isika , dia mila miezaka hanana an’ireo toetra tsara rehetra ireo . 
 Tena ilaintsika mihitsy àry ny miezaka mba hamindra fo ! 
 “ Sambatra ny mamindra fo ” 
 19 , 20 . 
 Nahoana no azo lazaina hoe mandresy ny fitsarana ny famindram - po ? 
 Tokony hamindra fo foana isika , satria “ mandresy ny fitsarana ny famindram - po ” , hoy i Jakoba mpianatra . 
 Ny famindram - po asehon’ny mpanompon’i Jehovah amin’ny olon - kafa no noresahiny teo . 
 Mandresy ny fitsarana izy io , satria rehefa tonga ny fotoana ‘ hampamoahan’Andriamanitra ’ ny mpanompony , dia hotsarovany ny famindram - po nasehony tamin’ny hafa , ka hamela ny helony izy noho ny sorom - panavotan’ny Zanany . 
 Azo antoka fa anisan’ny antony namelana an’ilay fahotan’i Davida ny famindram - po nasehony tamin’ny hafa . 
 Mifanohitra amin’izany kosa fa “ hotsaraina tsy misy indrafo izay olona tsy mpamindra fo . ” 
 Tsy mahagaga àry raha ataon’Andriamanitra ho anisan’ireo “ mendrika ny ho faty ” ny olona “ tsy misy antra ” ! — Romanina 1 : 31 , 32 . 
 Hoy i Jesosy tao amin’ny Toriteny teo An - tendrombohitra : “ Sambatra ny mamindra fo , fa izy no hamindrana fo . ” 
 Hamafisin’ireo teny ireo fa raha misy te hahazo famindram - po amin’Andriamanitra , dia izy mihitsy aloha no mila mamindra fo ! 
 Hovelabelarina ao amin’ny lahatsoratra manaraka ny fomba azo anehoana an’io toetra io eo amin’ny fiainana andavanandro . 
 Inona no Nianaranao ? 
 • Inona no atao hoe mamindra fo ? 
 • Amin’ny fomba ahoana avy no hanehoana famindram - po ? 
 • Nahoana no azo lazaina fa sady mamindra fo i Jehovah no manao ny rariny ? 
 • Nahoana isika no tokony hamindra fo ? 
 [ Sary , pejy 21 ] 
 Mangoraka an’ireo mila fanampiana i Jehovah , toy ny reny mangoraka ny zanany 
 [ Sary , pejy 23 ] 
 Inona no ianarantsika momba ny famindram - po rehefa mandinika ny fahagagana nataon’i Jesosy isika ? 
 [ Sary , pejy 24 ] 
 Tsy nanaja ny rariny ve i Jehovah rehefa namindra fo tamin’i Davida ? 
 [ Sary , pejy 25 ] 
 Manaja ny rariny Andriamanitra rehefa mamindra fo amin’ny olona mpanota 
 Ahoana no Hanehoana Famindram - po ? 
 “ Aoka isika hanao soa amin’ny rehetra , indrindra fa amin’ny mpiray finoana amintsika . ” — GALATIANINA 6 : 10 . 
 1 , 2 . 
 Inona no ianarantsika momba ny famindram - po , avy amin’ilay fanoharana momba an’ilay Samaritanina tsara fanahy ? 
 NANONTANY an’i Jesosy ny lehilahy iray nahay Lalàna hoe : “ Fa iza marina moa ny namako ? ” 
 Nilaza fanoharana iray i Jesosy mba hamaliana azy . 
 Hoy izy : “ Nisy lehilahy nidina avy tany Jerosalema ho any Jeriko . 
 Ary azon’ny jiolahy izy io , ka nendahiny sady nokapohiny , ary nilaozany teo rehefa saika maty . 
 Ary sendra nidina tamin’iny lalana iny ny mpisorona anankiray , kanefa niampita rehefa nahita azy ary nandalo fotsiny . 
 Ary nidina tamin’iny toerana iny koa ny Levita anankiray ka nahita azy , ary niampita sy nandalo fotsiny koa . 
 Fa nandeha tamin’ilay lalana kosa ny Samaritanina anankiray ka tonga teo aminy , ary nangoraka rehefa nahita azy . 
 Koa nanatona izy , ary nofeheziny ny ratrany sady nasiany menaka sy divay . 
 Avy eo , dia nataony teo ambonin’ny bibiny izy , ka nentiny tany amin’ny tranombahiny ary nokarakarainy . 
 Ary namoaka denaria roa izy ny ampitson’iny , ka nomeny an’ilay tompon’ny tranom - bahiny , dia hoy izy : ‘ Karakarao izy , fa haloako izay laninao ankoatra an’ireto , rehefa miverina aho . ’ 
 ” Hoy i Jesosy avy eo : “ Iza amin’izy telo ireo no heverinao fa lasa naman’ilay azon’ny jiolahy ? ” 
 Namaly ilay lehilahy hoe : “ Ilay niantra azy . ” — Lioka 10 : 25 , 29 - 37a . 
 Mampiseho mazava tsara ny tena atao hoe famindram - po io fanoharana io . 
 Nangoraka an’ilay lehilahy naratra mantsy ilay Samaritanina , ka nikarakara azy . 
 Ankoatra izany , dia tsy Samaritanina toa azy izy io . 
 Tsy misakana ny olona tsy hamindra fo àry ny tsy fitovian’ny firenena , na fivavahana na kolontsaina . 
 Rehefa avy nilaza an’ilay fanoharana momba an’ilay Samaritanina tsara fanahy i Jesosy , dia nampirisika an’ilay lehilahy nanontany azy hoe : “ Mandehana àry , ka mba manaova toy izany koa . ” 
 Afaka manaraka an’izany teniny izany koa isika , ka hiezaka hamindra fo . 
 Amin’ny fomba ahoana anefa ? 
 Ahoana no hanehoantsika an’io toetra io eo amin’ny fiainana andavanandro ? 
 “ Raha misy rahalahy . . . tsy manana fitafiana ” 
 3 , 4 . 
 Nahoana isika no tena tokony haneho famindram - po eo anivon’ny fiangonana kristianina ? 
 Hoy ny apostoly Paoly : “ Dieny mbola misy fotoana azontsika anaovan - tsoa , dia aoka isika hanao soa amin’ny rehetra , indrindra fa amin’ny mpiray finoana amintsika . ” 
 Tena tokony hazoto hamindra fo amin’ny mpiray finoana amintsika àry isika . 
 Andeha hodinihintsika ny fomba azo anaovana an’izany . 
 Nampirisika ny tena Kristianina hifaneho famindram - po i Jakoba mpianatra , ka nilaza hoe : “ Hotsaraina tsy misy indrafo izay olona tsy mpamindra fo . ” 
 Milaza fomba sasany azo amindrana fo ny andinin - teny manodidina . 
 Milaza , ohatra , ny Jakoba 1 : 27 hoe : “ Izao no fivavahana madio sady tsy misy loto eo imason’Andriamanitra Raintsika : Ny mikarakara ny kamboty sy ny vehivavy mpitondratena amin’ny fahoriany , ary ny miaro tena hatrany tsy ho voapentimpentin’izao tontolo izao . ” 
 Hoy koa ny Jakoba 2 : 15 , 16 : “ Raha misy rahalahy na anabavy tsy manana fitafiana sady tsy ampy sakafo isan’andro , nefa misy aminareo milaza aminy hoe : ‘ Mirary soa e ! 
 Enga anie ka hafana sy ho voky tsara foana ianareo ! ’ , kanefa tsy omenareo azy izay ilain’ny vatany , inona moa no soa azo avy amin’izany ? ” 
 5 , 6 . 
 Ahoana no ampisehoantsika fa mazoto mamindra fo isika eo anivon’ny fiangonantsika ? 
 Lafiny iray amin’ny fivavahana marina ny fiahiana sy fikarakarana ny olona mila fanampiana . 
 Tsy an - tendro - molotra fotsiny àry izany , ka ho vitan’ny hoe mirary soa azy ireo . 
 Mangoraka ny olona tena mila fanampiana kosa isika , ary manao zavatra ho azy . 
 Betsaka ny azo atao mba hanehoana famindram - po . 
 Anisan’izany ny mikarakara sakafo ho an’ny marary , manampy ny zokiolona amin’ny raharahany , mitondra olona hivory rehefa ilaina izany , ary tsy mahihitra fa manome fanampiana ho an’ireo mendrika an’izany . — Deoteronomia 15 : 7 - 10 . 
 Mbola zava - dehibe kokoa anefa ny manampy ny hafa hanana finoana matanjaka . 
 Mihamaro rahateo ny olona eo anivon’ny fiangonana kristianina . 
 Ampirisihina , ohatra , isika mba “ hanao teny mampahery ny kivy ” sy “ hanohana ny malemy . ” 
 Asaina ‘ mampianatra zavatra tsara ’ koa ny “ vehivavy zokiolona . ” 
 Lazain’ny Baiboly fa tokony ho “ lehilahy ho fierena amin’ny rivotra sy ho fialofana amin’ny ranonoram - baratra ” , ny mpiandraikitra kristianina . — Isaia 32 : 2 . 
 Inona no ohatra navelan’ny mpianatra tany Antiokia any Syria , mahakasika ny famindram - po ? 
 Nikarakara ny vehivavy mpitondratena sy ny kamboty ary ireo nila fanampiana sy fampaherezana teo anivon’ny fiangonany , ny Kristianina tamin’ny taonjato voalohany . 
 Nandefa fanampiana tany amin’ny mpiray finoana taminy tany an - toeran - kafa koa anefa izy ireo indraindray . 
 Naminany , ohatra , i Agabo fa “ hisy mosary lehibe hanerana ny tany onenana . ” 
 ‘ Nanapa - kevitra ’ ny mpianatra tany Antiokia any Syria tamin’izay , “ fa handefa fanampiana , araka izay vitany avy ho an’ireo rahalahy nonina tany Jodia . ” 
 I “ Barnabasy sy Saoly ” no nitondra an’ilay fanampiana tany amin’ny anti - panahy tany Jodia . 
 Ahoana kosa no atao ankehitriny ? 
 Nanangana komitin’ny vonjy rano vaky ny “ mpanompo mahatoky sy malina ” , mba hikarakara an’ireo rahalahy sendra iharan’ny loza toy ny rivo - doza , horohoron - tany , ary tsunami . 
 Tena maneho famindram - po isika raha mahafoy ny fotoanantsika sy ny herintsika ary ny fananantsika , mba hanohanana an’ireny fandaharana ireny . 
 ‘ Raha mbola mizaha tavan’olona foana ianareo ’ 
 Nahoana no azo lazaina fa misakana antsika tsy hamindra fo ny fizahan - tavan’olona ? 
 Nampitandrina i Jakoba fa misy toetra iray misakana antsika tsy hamindra fo sy tsy haneho fitiavana , izay “ mpanjakan’ny lalàna . ” 
 Hoy izy : “ Raha mbola mizaha tavan’olona foana . . . ianareo dia manota , satria melohin’ny lalàna ho mpandika lalàna . ” 
 Mety hanjary tsy hihontsina amin’ny “ fitarainan’ny malahelo ” isika , raha miangatra amin’ny mpanankarena sy ny olona ambony . 
 Misakana antsika tsy hamindra fo ny fizahan - tavan’olona . 
 Mamindra fo kosa àry isika rehefa tsy miangatra . 
 Nahoana no tsy azo lazaina hoe tsy mety ny maneho fiheverana manokana amin’ny olona mendrika izany ? 
 Ny hoe tsy mizaha tavan’olona ve midika hoe tsy misy olona tokony hanehoana fiheverana manokana mihitsy ? 
 Tsy izany velively . 
 Niresaka momba an’i Epafrodito mpiara - miasa taminy ny apostoly Paoly indray mandeha , rehefa nampirisika ny Kristianina tany Filipy hoe : “ Hajao hatrany ny olona tahaka azy . ” 
 Nahoana ? 
 Hoy i Paoly : “ Satria ny asan’ny Tompo no saika nahafaty azy , ka nanaovany vivery ny ainy , mba hanonitra ny tsy maha eto anareo mba hikarakara ahy . ” 
 Mendrika ny hankasitrahana i Epafrodito noho izy namita tsara ny andraikiny . 
 Izao koa no lazain’ny 1 Timoty 5 : 17 : “ Aoka ny anti - panahy samy hahay hitondra , ka hatao mendrika hahazo fanajana roa heny , indrindra fa izay mikely aina amin’ny fitenenana sy ny fampianarana . ” 
 Mendrika ny hanehoana fankasitrahana koa ireo mamita tsara ny andraikiny sy maneho toetra kristianina . 
 Tsy fizahan - tavan’olona izany fanehoana fiheverana izany . 
 ‘ Be famindram - po ny fahendrena avy any ambony ’ 
 Nahoana isika no tokony hifehy ny lelantsika ? 
 Hoy i Jakoba raha niresaka momba ny lela : “ Manimba sy tsy hay fehezina izy io sady feno poizina mahafaty . 
 Izy io no iderantsika an’i Jehovah Raintsika , ary izy io koa anefa no anozonantsika ny olona izay noforonina ‘ hanan - toetra toy ny an’Andriamanitra . ’ 
 Avy amin’ny vava iray ihany no ivoahan’ny fiderana sy ny fanozonana . ” 
 Hoy koa izy : “ Raha be fialonana sy tia mifanditra . . . ianareo ao am - ponareo , dia aza mirehareha na mandainga hanohitra ny fahamarinana . 
 Tsy mba fahendrena avy any ambony izany , fa fahendrena avy eto an - tany sy araka ny nofo ary araka ny demonia kosa . 
 Fa eo amin’izay mialona sy tia mifanditra , dia misy korontana mbamin’ny zava - dratsy rehetra koa . 
 Ny fahendrena avy any ambony kosa dia madio aloha , ary avy eo tia fihavanana , mandefitra , vonona hankatò , be famindram - po sy be voka - tsoa , tsy manavakavaka na miangatra , ary tsy mihatsaravelatsihy . ” — Jakoba 3 : 8 - 10a , 14 - 17 . 
 Ahoana no tokony hampiasantsika ny lelantsika , raha mamindra fo isika ? 
 Hita amin’ny fomba ampiasantsika ny lelantsika àry raha manana ilay fahendrena “ be famindram - po ” isika . 
 Inona no mety ho vokany raha mirehareha na mandainga , na mifosa olona isika , satria mialona azy na nifanditra taminy ? 
 “ Mirehareha ny mpanao ratsy rehetra ” , hoy ny Salamo 94 : 4 . 
 Vetivety koa dia simba ny laza tsaran’ny olona tsy manan - tsiny , rehefa misy manaratsy azy ! 
 Eritrereto koa ny voka - dratsiny , rehefa “ mamoaka lainga . . . ny vavolombelona tsy mahatoky . ” 
 Rehefa avy niresaka momba ny fampiasana ny lela amin’ny fomba ratsy i Jakoba , dia hoy izy : “ Tsy mety , ry rahalahiko , raha mbola mitohy foana izany . ” 
 Tokony hanao resaka madio isika raha tena mamindra fo . 
 Tokony ho hita amin’ny resaka ataontsika koa hoe tia fihavanana sy mandefitra isika . 
 Hoy i Jesosy : “ Lazaiko aminareo fa izay teny tsy mahasoa rehetra lazain’ny olona , dia hampamoahana azy amin’ny Andro Fitsarana . ” 
 Tena tokony ho hita amin’ny fomba ampiasantsika ny lelantsika àry fa mamindra fo isika ! 
 ‘ Mamelà ny heloky ny olona ’ 
 12 , 13 . a ) Inona no ianarantsika avy amin’ilay fanoharana momba ny mpanompo iray nananan’ny tompony trosa be ? 
 b ) Inona no dikan’ny hoe mamela heloka “ hatramin’ny impito amby fitopolo ” ? 
 Ahafantarantsika fomba hafa hanehoana famindram - po ny fanoharana hafa iray nolazain’i Jesosy . 
 Momba ny mpanompo iray nitrosa 60 tapitrisa denaria tamin’ny mpanjaka ilay izy . 
 Tsy nanam - bola handoavana ny trosany ilay mpanompo , ka nitalaho tamin’ilay mpanjaka mba hiantra azy . 
 “ Nangoraka ” azy ilay mpanjaka ka nahafoy ny trosany . 
 Nifanena tamin’ny mpanompo iray hafa nananany denaria zato monja io mpanompo io , rehefa niala teo . 
 Tsy mba niantra azy io anefa izy fa nampiditra azy am - ponja . 
 Ren’ilay mpanjaka izany , ka nampiantso azy izy , ary nilaza hoe : “ Ry mpanompo ratsy fanahy , nafoiko ny trosa rehetra tany aminao , noho ny fiangavianao . 
 Tsy mba tokony hiantra ny mpanompo namanao koa ve ianao , toy ny niantrako anao ? ” 
 Natolotr’ilay mpanjaka tamin’ny mpiambina ny fonja izy taorian’izay . 
 Hoy i Jesosy rehefa namarana an’ilay fanoharana : “ Toy izany koa no hitondran’ny Raiko any an - danitra anareo , raha tsy samy mamela ny rahalahinareo amin’ny fonareo avy ianareo . ” — Matio 18 : 23 - 35 . 
 Mandresy lahatra antsika tokoa io fanoharana io hoe tia mamela heloka ny olona iray , raha mamindra fo ! 
 Azo lazaina hoe ananan’i Jehovah trosa be isika noho ny fahotantsika . 
 Mamela azy ireny anefa izy . 
 Tsy tokony ‘ hamela ny heloky ny olona ’ koa àry ve isika ? 
 Nanontany an’i Jesosy toy izao i Petera , talohan’ny nilazan’i Jesosy an’ilay fanoharana momba an’ilay mpanompo tsy nanana indrafo : “ Tompoko , raha manota amiko impiry ny rahalahiko no havelako ny helony ? 
 Hatramin’ny impito ve ? ” 
 Hoy i Jesosy : “ Tsy hilaza aminao aho hoe hatramin’ny impito , fa hatramin’ny impito amby fitopolo . ” 
 Tena vonona hamela heloka “ hatramin’ny impito amby fitopolo ” , izany hoe tsy misy fetrany , ny olona mamindra fo . 
 Ahoana no azontsika anehoana famindram - po eo amin’ny fiainana andavanandro , araka ny Matio 7 : 1 - 4 ? 
 Mbola misy fomba hafa azo anehoana famindram - po natoron’i Jesosy tao amin’ny Toriteny teo An - tendrombohitra . 
 Hoy izy : “ Aza mitsara intsony mba tsy hotsaraina , fa araka ny fitsarana ataonareo no hitsarana anareo . . . 
 Nahoana àry ianao no mijery ny sombin - kazo eo amin’ny mason’ny rahalahinao , nefa ny vatan - kazo eo amin’ny masonao tsy mba heverinao ? 
 Ary ahoana no ilazanao amin’ny rahalahinao hoe : ‘ Aoka hesoriko ny sombin - kazo eo amin’ny masonao ’ , nefa jereo fa misy vatan - kazo eo amin’ny masonao ? ” 
 Mamindra fo àry isika eo amin’ny fiainana andavanandro , rehefa mandefitra ny fahadisoan’ny hafa , fa tsy tia mitsaratsara na be fanakianana . 
 “ Aoka isika hanao soa amin’ny rehetra ” 
 Tsy ny mpiray finoana ihany no tokony hanehoantsika famindram - po . 
 Nahoana ? 
 Hitantsika teo fa antitranterin’ny bokin’i Jakoba hoe ilaina ny mamindra fo amin’ny mpiray finoana . 
 Tsy midika anefa izany hoe eo anivon’ny fiangonana kristianina ihany isika no tokony haneho an’io toetra io . 
 Hoy mantsy ny Salamo 145 : 9 : “ Manisy soa izao tontolo izao Jehovah ; ary ny fiantràny dia eny amin’ny asany rehetra . ” 
 Ampirisihina “ hanahaka an’Andriamanitra ” sy “ hanao soa amin’ny rehetra ” koa isika . 
 Marina fa tsy tia “ an’izao tontolo izao ” isika , ‘ na ny zavatra eo aminy . ’ 
 Tsy midika anefa izany hoe tsy miraharaha ny zavatra ilain’ny olona eto amin’ity tontolo ity isika . — 1 Jaona 2 : 15 . 
 Inona avy no tokony hodinihintsika rehefa hamindra fo ? 
 Tsy misalasala manampy ny hafa araka izay azontsika atao isika Kristianina , raha sendra azon - tsampona izy na miatrika olana lehibe . 
 Miankina amin’izay ananantsika ny fahafahantsika manome fanampiana . 
 Mila mitandrina koa isika sao hampirisika ny olona ho kamo , ny zavatra tsara eritreretintsika hatao ho azy . 
 Tsy entanin’ny fo feno fangorahana fotsiny àry ny olona tena mamindra fo , fa mandinika tsara koa . 
 Inona no fomba tsara indrindra azo anehoana famindram - po amin’ny olona tsy anisan’ny fiangonana ? 
 Ny firesahana amin’ny olona momba ny fahamarinana ao amin’ny Baiboly no fomba tsara indrindra anehoana famindram - po aminy . 
 Nahoana ? 
 Satria mitsapatsapa ao anatin’ny haizina ara - panahy ny ankamaroany . 
 ‘ Ory sy miparitaka toy ny ondry tsy misy mpiandry ’ izy ireo , satria tsy hainy hoe ahoana no hiatrehana ny olana mahazo azy , sady tsy manana fanantenana azo antoka izy . 
 Mety ho ‘ fanilon’ny tongony ’ anefa ny hafatra ao amin’ny Tenin’Andriamanitra , ka hanampy azy hiatrika olana . 
 Mety ho ‘ fanazavana ny lalany ’ koa izany , satria milaza ny fikasan’Andriamanitra momba ny hoavy ny Baiboly , ka manampy azy hanana fanantenana tena tsara . 
 Voninahitra ho antsika tokoa ny miresaka an’ilay hafatra tena mahafinaritra momba ny fahamarinana , amin’ireo tena mila izany ! 
 Efa kely sisa dia ho tonga ny “ fahoriana lehibe ” , ka izao àry no fotoana tokony hananana zotom - po amin’ny fitoriana an’ilay Fanjakana sy ny fanaovana mpianatra . 
 Izany no fomba lehibe indrindra azontsika anehoana famindram - po . 
 “ Ny ao anatiny ” no omeo 
 18 , 19 . 
 Nahoana isika no tokony hiezaka hamindra fo bebe kokoa ? 
 Hoy i Jesosy : “ Ny ao anatiny no omeo ho fiantrana ny mahantra . ” 
 Raha tiantsika ho tena fanehoana famindram - po ny fanampiana omentsika , dia tokony ho avy any anatintsika mihitsy ilay izy , izany hoe vokatry ny fo feno fitiavana . 
 Tena mahafinaritra ny mahita olona mamindra fo toy izany eto amin’ity tontolo ity , izay feno olona mafy fo sy tia tena ary tsy mihontsina amin’ny fahoriana sy ny olana manjo ny hafa ! 
 Aoka àry isika hiezaka hamindra fo bebe kokoa . 
 Arakaraka ny hanaovantsika an’izany no hitoviantsika bebe kokoa amin’Andriamanitra . 
 Tena hisy dikany koa ny fiainantsika amin’izay sady hahafa - po . — Matio 5 : 7 . 
 Inona no Nianaranao ? 
 • Nahoana no tena ilaina ny mamindra fo amin’ny mpiray finoana ? 
 • Ahoana no azontsika anehoana famindram - po eo anivon’ny fiangonana kristianina ? 
 • Inona no azontsika atao mba hanaovana soa amin’ny olona tsy anisan’ny fiangonana ? 
 [ Sary , pejy 26 ] 
 Namindra fo ilay Samaritanina 
 [ Sary , pejy 27 ] 
 Mazoto mamindra fo ny Kristianina 
 [ Sary , pejy 30 ] 
 Ny firesahana amin’ny hafa ny fahamarinana ao amin’ny Baiboly no fomba tsara indrindra hanehoana famindram - po 
